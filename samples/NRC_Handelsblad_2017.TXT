



Download Request: All Documents: 1-185
Time Of Request: Sunday, October 28, 2018  20:38:18

Send To:

UNIVERSITEIT VAN AMSTERDAM
POSTBUS 19185
AMSTERDAM, NLD 1000 GD


Terms: (((de gewone Nederlander! OR gewone Nederlanders OR de hardwerkende
burger! OR hardwerkende burgers OR de gewone burger! OR gewone burgers OR de
normale Nederlander! OR de normale burger! OR hardwerkende Nederlander! OR de
hardwerkende belastingbetaler! OR ons eigen volk OR het gewone volk OR de gewone
man OR de gewone vrouw OR (Henk en Ingrid) OR (Jan met de Pet) OR de modale man
OR Jan Modaal) AND NOT SECTION (buitenland)) and Date(geq(02/01/2017) and
leq(31/12/2017)))


Source: NRC Handelsblad
Project ID:



                               1 of 185 DOCUMENTS



                                NRC Handelsblad

                                30 December 2017
                                  NH Zaterdag

De Grote NRC Nieuwsquiz

BYLINE: Martine Kamsma; Peter Leijten Illustraties RGvT

SECTION: Lux; Blz. 20

LENGTH: 1575 woorden

ABSTRACT

2017 in 52 vragen

Wie was de spil in het eierschandaal? Wat is Ruttes nieuwe motto? En met wie
maakte Youp het goed dankzij de nagellak van Tijn? NRCstelt 52 vragen over het
nieuws van 2017.

Samenstelling en

NRC Nieuwsquiz Het afgelopen jaar in 52 vragen

1. Wu Wen en Xing Ya

A. Overgelopen van Noord- naar Zuid-Korea

B. Nieuwe president en vicepresident  van China

C. Bezitten de twee duurste panden  in Amsterdam

D. Panda's in Rhenen

2. Hij had geen vuurkracht meer

A. Carles Puigdemont

B. Danny Blind

C. Jeroen Dijsselbloem

D. Wietze, van Mattie

3. Herengracht 502

A. Duurste pand van prins Bernhard jr.

B. Afscheidsapplaus voor  Eberhard van der Laan

C. Cheese Company moet er weg na  toeristenwinkelverbod

D. Nieuw adres van de Europese  medicijnwaakhond

4. Emmanuel Macron

A. Heeft de oudste presidentsvrouw ooit

B. Is de jongste Franse president ooit

C. Kreeg het hoogste percentage van  de stemmen ooit

D. Verscheen als eerste kandidaat als hologram

5. Ruttes nieuwe motto

A. Vertrouwen in elkaar

B. Vertrouwen in de toekomst

C. Vertrouwen in Nederland

D. Vertrouwen bestaat niet

6. The Oscar for Best Picture goes to ... Oeps!

A. Verkeerde envelop

B. Harvey Weinstein won 'm

C. Rusland probeerde de stemming te  beïnvloeden

D. Presentator Jimmy Kimmel maakte  gesponsorde selfie

7. Door lak aan Tijn maakte Youp het goed met

A. Wendy

B. Linda

C. Debby

D. Freek

8. Leeuwarden in 2017

A. De stad van The Passion

B. De stad van het Glazen Huis

C. Culturele hoofdstad

D. De beste stad om te wonen

9. „Ik kan nooit gezegd hebben dat hij het zou worden."

A. Alexander Pechtold (D66) ontkent dat  Wouter Koolmees vicepremier zou worden

B. Hans van Breukelen (KNVB) heeft heus niet aan Henk ten Cate beloofd dat hij
bondscoach zou worden

C. Frans Klein (NPO) komt terug op ideetje  om Matthijs van Nieuwkerk bij DWDD
te  vervangen door Arjen Lubach

D. Jacques Tichelaar (CvdK in Drenthe)  gunde een klus aan een familielid

10. Mislukte filibuster

A. Als protest tegen de btw-verhoging

B. Als protest tegen de islamsafari van Wilders

C. Als protest tegen de aflosboete

D. Als protest tegen de bezuinigingen op  de ouderenzorg

11. Spil in eierschandaal

A. Chickfriend

B. Hennie de Haan BV

C. Kipclean

D. Fipro Egg

12. Trumps man in Den Haag

A. Pete Van Dyke

B. Pete Brookhouse

C. Pete Hoekstra

D. Pete Makkinga

13. Sleepwet? Aftapwet? Antiterreurwet?

A. Wet op de inlichtingen- en  veiligheidsdiensten (de wiv)

B. Wet op de informatievoorziening (de wiv)

C. Wet voor de internationale  veiligheidssituatie (de wiv)

D. Wet voor de inbeslagname van  te veel communicatie (de wiv)

14. Feyenoord werd landskampioen

A. Tegen Ajax

B. Met 3 doelpunten van Kuijt

C. Ondanks een strafschop van  de tegenstander

D. Voor de zestiende keer

15. Prins Harry vroeg Meghan Markle ten huwelijk

A. Toen zij een kip stond klaar te maken

B. Via Twitter

C. Op de set van Suits

D. Tijdens hun eerste reis naar Nambia

16. „Ik heb dit niveau van agressie nog nooit meegemaakt."

A. Antony Burgmans van AkzoNobel over  de overnamepogingen van PPG

B. Sybrand Buma van het CDA over de  reacties op zijn Wilhelmus-voorstel

C. Jos Nijhuis van Schiphol over de kritiek  op de plannen voor vliegveld
Lelystad

D. Rijdende Rechter John Reid nadat een  uitzending volledig uit de hand is
gelopen

17. Nieuwe soort ontdekt

A. Tapanuli-orang-oetan

B. Steppekiekendief

C. De slapende kwal

D. Katachtige Crispr-Cas

18. Jo Palmen vindt de burgemeester een achterlijke

A. Heinie

B. Trumpie

C. Maxie

D. Brunssie

19. Beatrix Ruf stapt op

A. Wegens het tonen van een valse  Mondriaan in het Stedelijk Museum

B. Omdat ze Rem Koolhaas' ontwerp  een 'uitdragerij' vond

C. Wegens belangenverstrengeling  en nevenfuncties

D. Omdat Ferdinand Grapperhaus  minister werd

20. Aasde Disney op

A. TimeWarner

B. 21st Century Fox

C. Netflix

D. Het Witte Huis

21. NS zegt nu

A. 'Beste dames en heren, jongens en  meisjes'

B. 'Beste mensen'

C. 'Beste reizigers'

D. 'Beste LGBTQIA+'ers en iedereen met  een geldig vervoersbewijs'

22. Pussyhat

A. Punkrock vrouwenband uit Rusland

B. Winnaar van de Dutch Design Award

C. Anti-zwartepietenmuts

D. Feministische muts

23. Cocaïnemaffia

A. Brabantse mestboeren

B. Volendamse schilders

C. Urker vissers

D. Boze oliebollenbakkers

24. Geen EK-goud

A. Marit Bouwmeester

B. Lieke Martens

C. Ireen Wüst

D. Dafne Schippers

25. 70 biljard

A. Dollar is de staatsschuld VS op 1 december

B. Bolivar kost nu een pakje sigaretten in  Venezuela

C. Euro zijn alle bitcoins samen op  15 december waard

D. Sneeuwvlokjes op de dag van code rood

26. „Ze willen wel, maar het lukt niet meer", schreefNRC

A. Over de partijleiding van de PvdA

B. Over het Nederlands elftal

C. Over The Rolling Stones

D. Over de finalisten van Heel Holland Bakt

27. De Brillen

A. Nieuw tv-programma van cabaretduo  Youp en Freek

B. Bijnaam van de financiële experts  tijdens de kabinetsformatie

C. Halte van de Noord/Zuidlijn in  Amsterdam die niet op tijd af is

D. Overijssels natuurgebied waar  een wolf werd aangereden

28.House of Cards

A. Geen seizoen 6 wegens  Kevin Spaceys wangedrag

B. Uitgesloten van deelname aan  Golden Globes 2018

C. Krijgt Donald Trump als cameo

D. Gaat nog even door, maar zonder Spacey

29. Niet getrouwd

A. Dennis Verbaas en prinses  Aminah Maimunah Iskandariah

B. Laura Gallagher en Russell Brand

C. Pippa Middleton en James Matthews

D. Gordon Heuckeroth en Manuel Schiavi

30. Proefschrift over Jan Wolkers

A. Was eerst afgekeurd

B. Onder vuur wegens plagiaat

C. Bestreden door Karina Wolkers

D. Heet Het litteken van Wolkers

31. „Ik heb altijd vrolijke schoenen aan en dit is een vrolijke dag."

A. Koning Willem-Alexander draagt  sneakers op zijn verjaardag

B. Rapper Drake draagt glitterschoenen als hij  eindelijk optreedt in Amsterdam

C. Vicepremier Hugo de Jonge draagt  witte schoenen op het bordes

D. De paus draagt lakschoentjes als hij  Donald Trump ontvangt

32. A7

A. Reed Max Verstappen 200 km per uur

B. Blokkade

C. 40 procent minder stikstofuitstoot

D. Verlengd tot 300 km

33. Een taakstraf van 240 uur

A. Voor Frank Masmeijer

B. Voor de student die op iemands  hoofd ging staan

C. Voor relschoppers na Feyenoord-Excelsior

D. Voor oud-scheidsrechter Dick Jol

34. Kwam vrij

A. Chelsea Manning

B. Robin Linschoten

C. Slobodan Praljak

D. Oscar Pistorius

35. Levenslang

A. Desi Bouterse

B. Dino S.

C. Joris Demmink

D. Willem Holleeder

36. In Hoogeveen

A. Kon gestemd worden voor het  Turks referendum

B. Verstopte crimineel Okkie zijn  gestolen Van Gogh

C. Rijdt Fred Teeven in de bus

D. Opende het Henny Huisman Museum

37. Zeeuws meisje

A. Door Zeeland nu Zeeuws mensje genoemd

B. Gaat van Unilever naar KKR

C. Wint Holland's Next Topmodel

D. Maakt het op YouTube uit met Enzo Knol

38. De Tour

A. Bauke Mollema werd tweede

B. Chris Froome werd positief getest  op salbutamol

C. Tom Dumoulin moest poepen

D. Peter Sagan gaf Mark Cavendish een duw

39. „We hebben een hele goede deal gedaan, maar het was zeker geen prikkie."

A. NRC-eigenaar Mediahuis na  de overname van De Telegraaf

B. GroenLinks-leider Jesse Klaver,  over zijn documentaire

C. VVD-voorzitter Henry Keizer over  de verkoop van zijn crematoriumbedrijf

D. Donald Trump duwt zijn belastingplan  door het Congres

40. 35.000 euro boete

A. Voor Google namens de EU

B. Voor Volkswagen-ingenieur wegens  sjoemelschandaal

C. Voor André Rieu wegens kinderarbeid

D. Voor wie met een plastic tas betrapt  wordt in Kenia

41. Haha, die onderhandelaar lijkt met z'n 'sportieve jasje' wel een typetje uit
Derrick!

A. Sybrand Buma

B. Alexander Pechtold

C. Halbe Zijlstra

D. Gerrit Zalm

42. Gelekte tekst over belastingontwijking

A. De mailserver van de Belastingdienst  is gehackt

B. De Paradise Papers

C. In Britse kranten over keiharde  Brexit-onderhandelingen

D. 'No Dividendbelasting in Holland,  please! Groetjes van Shell, AkzoNobel,
Unilever en Philips'

43. Drie sterren

A. Zorgen voor zwaartekrachtgolven en  gammaflits

B. Voor restaurant Inter Scaldes

C. Geeft NRC aan Star Wars: The Last Jedi

D. In nieuw ontdekt stelsel ZF-Cosmos-20115

44. Jelle Brandt Corstius #MeToo

A. Gijs van Dam

B. Job Gosschalk

C. Frits Barend

D. Jappe Claes

45. Henk Krol heeft niet

A. Gymnasium gedaan

B. Gesjoemeld met een leaseauto

C. Een seksshop gehad

D. Bij de VPRO gewerkt

46. March for Science

A. Universiteitsdocenten willen meer verdienen

B. Wetenschappers willen erkenning  voor bewezen feiten

C. Maand van de wetenschap

D. Wetenschappers ontkennen  opwarming van de aarde

47. Arib: „Het Nederlands is de voertaal in ons parlement en dat wil ik graag in
stand houden."

A. Ybeltje Berckmoes (VVD) zegt eindelijk  eens wat, maar in het Fries

B. Thierry Baudet (FvD) maakt zijn punt in het Latijn

C. Tunahan Kuzu (Denk)  interrumpeert in het Turks

D. Geert Wilders (PVV) gebruikt  te veel Engelse woorden

48. Usain Bolts laatste race

A. Goud op de 100 meter

B. Een blessure op de 4 x 100

C. Een tijd onder de 10 seconden

D. De 200 meter als toegift

49. BubbleDeck

A. Vloeren met een constructiefout

B. Eigenaar van Hudson's Bay

C. Facebook-applicatie om illegaal  beeldmateriaal te scannen

D. Platform voor wie uit z'n  internetbubbel wil stappen

50. Van Dales woord van het jaar

A. Sannie

B. Het de-gewone-Nederlander-beleid

C. Appongeluk

D. Genderneutraal

51. Covfefe

A. Trumps bijnaam voor  perswoordvoerder Sean Spicer

B. Trumpiaans voor 'raketmannetje' (Kim Jong-un)

C. Wet die Trump wilde invoeren

D. Trump in een tweet over negatieve pers

52. Fake news!!!!!

A. Vanaf nu geen pony's meer  in attractiepark Slagharen

B. Kruidvat haalt kleurboek met  Hitler-tekening uit schappen

C. Koninklijke onderscheiding voor  Henk Schiffmacher

D. Beursgang voor chocolademaker  Tony's Chocolonely

De quiz online maken kan op nrc.nl/nieuwsquiz2017. De goede antwoorden staan op
pagina 25.

LOAD-DATE: December 29, 2017

LANGUAGE: DUTCH; NEDERLANDS

NOTES: De quiz online maken kan op nrc.nl/nieuwsquiz2017. De goede antwoorden
staan op pagina 25.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                               2 of 185 DOCUMENTS



                                NRC Handelsblad

                                29 December 2017
                                   NH-vrijdag

Dit is het jaar 2017 in quotes

SECTION: Cultuur; Blz. 16

LENGTH: 548 woorden

ABSTRACT

Japke-d. Boumaschrijft elke week over de taal die ze om zich heen hoort. Deze
week: de woorden uit 2017 die langer bleven hangen dan  andere.

De woorden vlogen ons weer om de oren in 2017, maar er waren woorden die wat
langer bleven hangen dan andere. Woorden die het jaar bepaalden, wat mij
betreft. Dit waren ze.

8 Begin december viel er wat sneeuw en stond meteen het hele land op zijn kop.
Volgens weerman Marco Verhoef was de sneeuw zelfs „maatschappij ontwrichtend".
Hij had gelijk want inderdaad, alles ontwrichtte. Nou ja, alles behalve de
maatschappij dan.

7 In april vatte Boer Riks in Boer Zoekt Vrouw adequaat samen waar de maakbare
samenleving en het mediatijdperk elkaar anno 2017 ontmoeten. De KRO had hem
geholpen een vrouw te vinden en een kamer. Riks zei: „Nu nog even verliefd
worden."  Wie regelt dat even in 2018?

6 Nee, dan Sybrand van Haersma Buma! De voorman van het CDA verklaarde dit jaar
zijn liefde aan de 'gewone Nederlander'. Hij zei dat „de boze burger een gewone
Nederlander is die telkens tegen een muur oploopt". Journalisten zijn nog steeds
op zoek naar wie hij bedoelde en  ze zijn er ook nog niet achter over welke muur
hij het had. Sommige van hen hebben we al maanden niet gezien.

5 Over oude wijn in nieuwe zakken gesproken: de koning haalde dit jaar in zijn
kerstrede de „gemeenschapszin" en „de verbinding" weer eens uit de mottenballen.
„Het valt niet altijd mee om te blijven geloven in de gemeenschap die we samen
vormen", zei hij. Ik riep nog naar het scherm dat niet elke verbinding
automatisch tot gemeenschap hoeft te leiden. Maar niemand hoorde het.

4 50Plus-leider Henk Krol was ook dit jaar weer een citatenkanon maar zijn
mooiste vond ik: „Ik heb in mijn leven al zo vaak sorry gezegd, daar kan deze
ook bij. Excuses aanbieden vind ik een stapje te ver." Schitterend en helemaal
2017. Je zegt dat sorry en excuses niets met elkaar te maken hebben en dat hou
je dan met een stalen gezicht vol.

3 Dat heeft Donald Trump ons dit jaar geleerd: zeggen dat iets 'fake news' is
als het je niet bevalt. Daarbij was het woord 'covfefe'  mijn favoriet. De
president had 'coverage' willen typen, maar hij vertikte zich op Twitter. Toch
liet hij zijn woordvoerder uitleggen dat 'covfefe' echt een woord is. „You can
grab them by the pony", zou Arjen Lubach zeggen. Hij pakt samen met Trump het
brons omdat hij de enige komiek was die dit jaar écht iets met Trump wist te
beginnen.

2 Staat er dan helemaal geen enkele vrouw in deze top tien? Ja, de vrouwen van
#MeToo. Actrice Alyssa Milano blies de hashtag nieuw leven in toen ze in oktober
op Twitter schreef: „If you've been sexually harassed or assaulted write 'me
too' as a reply to this tweet." Er ontstond een nieuwe vrouwenbeweging die een
serieuze poging waagt alle ongezonde mannenbolwerken, waar dan ook, op te
blazen.

1 Maar er was natuurlijk maar één uitspraak die écht bleef hangen. En dat was
die van Eberhard van der Laan, de burgemeester van Amsterdam, die ons voordat
hij overleed op het hart drukte „goed voor de stad te zorgen, en voor elkaar".
Ik denk omdat in een jaar waarin naar hartelust gelogen en verdraaid werd, iets
dat vanuit het hart gemeend en met liefde gezegd wordt, des te meer indruk
maakt.

Ik wens u alle goeds voor 2018.

Lees de complete toptien op nrc.nl

LOAD-DATE: December 29, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                               3 of 185 DOCUMENTS



                                NRC Handelsblad

                                29 December 2017
                                   NH-vrijdag

Zó dicht je dus de kloof tussen hoog en laag IQ

BYLINE: Gabriël van den Brink

SECTION: Boeken; Blz. 10

LENGTH: 769 woorden


In drie opzichten is het nieuwe boek van socioloog Kees Vuyk,  dat luistert naar
de titel Oude en nieuwe ongelijkheid. Over het failliet van het
verheffingsideaal, zonder meer verdienstelijk. Om te beginnen geeft het een
scherp beeld van de voornaamste scheidslijn die onze samenleving momenteel
verdeelt. Hoog- en laagopgeleide Nederlanders leven in gescheiden werelden.
Daarbij gaat het niet alleen om de wijken waarin ze woonachtig zijn of om hun
verschil naar inkomen. Er is ook een fors contrast als het om gezondheid gaat:
gemiddeld leven hoogopgeleiden zeven jaar langer dan hun laagopgeleide
medeburgers.

Er zijn culturele verschillen: de belangstelling voor klassieke muziek is onder
de eerste groep drie keer zo groot als onder de tweede groep. En er is verschil
op politiek gebied: laagopgeleiden kiezen eerder voor partijen die hoogopgeleide
Nederlanders als extreemrechts of populistisch van de hand wijzen.

Dat alles is bij onderzoekers al geruime tijd bekend maar het is goed om daar
publiekelijk de aandacht op te vestigen. Velen beschouwen Nederland nog steeds
als een egalitaire maatschappij. Vuyk laat zien dat oude vormen van ongelijkheid
weliswaar verdwenen zijn, maar dat nieuwe ongelijkheden daarvoor in de plaats
kwamen.

Een andere, belangrijkere verdienste van zijn boek is dat hij met een
prikkelende verklaring komt voor deze zorgelijke tweedeling. Die tweedeling
wordt veroorzaakt door het onderwijs, met name door het feit dat men daar op
intelligentie selecteert. Vuyk legt een mechanisme bloot dat in het kort de
volgende stappen telt. Ten eerste,  kinderen met een hoog IQ komen relatief vaak
in hoger onderwijs terecht.

In de tweede plaats trouwen hoogopgeleide Nederlanders graag met iemand die ook
hoger onderwijs heeft gevolgd en wiens intelligentie dus boven het gemiddelde
uitkomt.

Ten derde: omdat intelligentie een erfelijk karakter heeft, is de kans groot dat
ook de kinderen uit een dergelijk huwelijk een hoog IQ hebben.

En tot slot bezitten deze kinderen daardoor nog voordat ze naar de basisschool
toegaan een voorsprong op hun leeftijdgenoten. Bijgevolg komen ze eerder in het
hoger onderwijs terecht waarna de hele cyclus zich herhaalt. Zo blijkt Nederland
onderhevig aan een harde darwinistische dynamiek die door niemand is gewild maar
wel verstrekkende gevolgen heeft. Er deed zich de afgelopen decennia een enorme
braindrain voor waarbij de klasse van gewone Nederlanders haar intelligente
kinderen via de universiteit zag vertrekken naar de maatschappelijke bovenlaag
terwijl ze zelf intellectueel steeds armer werd.

Een derde verdienste lijkt mij dat Vuyk de gangbare oplossingen voor dit
probleem ter discussie stelt. Meer of vroeger onderwijs zal weinig helpen omdat
het de genoemde cyclus niet doorbreekt. Het zal de situatie zelfs verergeren.
Ook het uitbreiden van de keuzevrijheid op onderwijsgebied zal averechts
uitpakken. Er moet juist een einde komen aan de heilloze combinatie van
onderwijsvernieuwing en neo-liberale ideologie waardoor het hele veld van
cultuur en onderwijs de afgelopen halve eeuw een woestenij geworden is.

Het valt de grote partijen te verwijten dat ze met deze ideologie zijn meegegaan
en hun oude ideaal van volksverheffing prijsgaven, een kritiek die met name de
sociaal-democraten treft. Wat wel zou kunnen helpen is een ander soort onderwijs
dat minder nadruk legt op het verstand en meer op de kwaliteiten van de hand en
van het hart.

En wat we vooral nodig hebben is een nieuw maatschappelijk contract waarbij de
sociale bovenlaag minder voor zichzelf en meer voor de samenleving als geheel
gaat zorgen.

Het enige minpunt in dit boek vond ik de pedante toon die Vuyk bij tijd en wijle
aanslaat. Hij benadrukt dat een hoog IQ niet alles zegt, dat een academische
opleiding nog geen goede mensen maakt en dat we kennis niet met wijsheid mogen
vereenzelvigen. Maar intussen aarzelt hij niet de grote betekenis van
intelligentie te benadrukken en omarmt hij tamelijk kritiekloos de vormen van
hogere cultuur waarmee de elite zich  van het gewone volk onderscheidt. Het zij
hem - als lid van de eerste generatie die vanuit een gewoon milieu naar de
universiteit toe ging - graag vergeven vanwege de ernst waarmee hij deze kwestie
in zijn boek aan de orde stelt.

Gabriël van den Brink

Nederland is onderhevig aan een harde darwinistische dynamiek

Kees Vuyk: Oude en nieuwe ongelijkheid. Over het failliet van het
verheffingsideaal.  Klement, 288 blz. € 27,99

3

Onderwijsvernieuwing en neoliberale ideologie zijn er debet aan dat de
ongelijkheid tussen hoog- en laagopgeleid zo hardnekkig is. Een pleidooi voor
een ander  onderwijs.

LOAD-DATE: December 29, 2017

LANGUAGE: DUTCH; NEDERLANDS

NOTES: Kees Vuyk: Oude en nieuwe ongelijkheid. Over het failliet van het
verheffingsideaal. Klement, 288 blz. € 27,99

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                               4 of 185 DOCUMENTS



                                NRC Handelsblad

                                28 December 2017
                                  NH-donderda

Wie denkt nog aan de gewone elite?

BYLINE: Petra de Koning

SECTION: Binnenland; Blz. 2

LENGTH: 468 woorden

ABSTRACT

Petra de Koning

column

Als politiek leider ga je niet naar de lunchrooms op de Amsterdamse Zuidas. Waar
je wél gezien wilt worden: in kantines van bouwplaatsen of productiebedrijven.
Er was in het najaar ook niemand van VVD, CDA, D66 of ChristenUnie die zei: ons
regeerakkoord is er voor de hoogopgeleide, kansrijke veelverdiener. Het was er,
zei Mark Rutte, voor de gewone man. Zelfs de afschaffing van de
dividendbelasting was volgens hem bedoeld voor mensen met gewoon werk. Want wie
maakt de broodjes klaar voor de kantoren van de multinationals, wie doet de
tuin, bewaakt de gebouwen?

Op het Binnenhof kun je deze dagen mooie sier maken als je vader een snackbar
heeft in Franeker of vroeger in een fabriek werkte. Ook mooi: als je zelf bent
begonnen op de mavo.

De verliezer van 2017? Dat is de elite.

Jeroen van der Veer, oud-topman van Shell, zag een paar jaar geleden in
Saint-Tropez „Gin Tonic-paleizen" de haven binnenmanoeuvreren. De eigenaars
zaten op het dek, hun bemanning deed het werk. Veel 'gewone' mensen keken toe.
En al waren het niet hún schepen, je zag hen genieten van de rijkdom. „Iedereen
in die haven zag er gelukkig uit."

Maar nu? Het Sociaal en Cultureel Planbureau (SCP) noemde de elite al eens
„eenzaam" - en steeds minder geliefd. De elite weet het. De elite wil ook
helemaal geen elite meer zijn. Op de kerstborrel van VNO-NCW, in de Haagse
Malietoren, zag je ze: ondernemers, vertegenwoordigers van brancheorganisaties,
ex-bewindslieden. Bij de draaideur twee rijen fout geparkeerde Audi's,
chauffeurs lieten de motor draaien. Als je binnen rondvroeg: misschien worden ze
gezien als elitair. Omdat ze geld hebben, invloed. Maar nee, zí[#xfffd]j zijn
het niet.

Jeroen van der Veer zegt dat hij zich niet anders of beter voelt dan anderen.
„En ik vind dat gewone mensen heel bijzonder kunnen zijn." Als hij in de trein
zit, tweede klas, maakt hij vaak praatjes met mensen. „Soms vinden ze dat wel
raar." Hij draagt overhemden tot ze versleten zijn en reed veertig jaar op
dezelfde fiets, tot het frame inzakte.

Van der Veer vindt elite een vervelend woord. Zo negatief. Hij maakt zich
zorgen: „Een diepverdeelde samenleving is minder succesvol." De economische
leiders, vindt hij, moeten van zich laten horen. In de crisisjaren hadden ze
volgens hem beter moeten uitleggen hoe ze probeerden om mensen in dienst te
houden - of waarom dat niet lukte.  Als niemand je ziet, kent niemand je. En dan
begrijpen steeds minder mensen jou.

Maar hoe gaat zoiets? „Mensen stemmen steeds meer op de flanken, het politieke
midden wordt doodgedrukt. Dan ben je bang dat je de helft van het land tegen je
krijgt als je je uitspreekt." En word je vanzelf stiller.

Petra de Koning (p.dekoning@nrc.nl) vervangt Tom-Jan Meeus.

Op de borrel bij VNO-NCW zie je mensen met macht. Maar elitair? Nee, zí[#xfffd]j
niet

LOAD-DATE: December 28, 2017

LANGUAGE: DUTCH; NEDERLANDS

NOTES: Petra de Koning (p.dekoning@nrc.nl) vervangt Tom-Jan Meeus.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                               5 of 185 DOCUMENTS



                                NRC Handelsblad

                                27 December 2017
                                  NH-woensdag

Baudet staat nu op de plek van Wilders

BYLINE: Henk van Gelder

SECTION: Cultuur; Blz. 8

LENGTH: 1192 woorden

ABSTRACT

In de oudejaarsconferences is Thierry Baudet het nieuwe favoriete mikpunt.

Conferenciers Niemand heeft het nog over Geert Wilders

Het Nederlandse cabaret is danig uitgekeken op PVV-leider Geert Wilders. Het
favoriete mikpunt van de laatste tien jaar komt nauwelijks meer in satirische
zin ter sprake. Dat blijkt uit de zes oudejaarsconferences die sinds enkele
weken op tournee zijn langs de Nederlandse theaters.

Wilders komt er zelden in voor; zijn rivaal Thierry Baudet des te meer. Zo vormt
het cabaret een perfecte weerspiegeling van de opiniepeilingen.

Vincent Bijlo is de enige die het nog even over Wilders heeft - als „die
geföhnde acteur van de Partij voor Volk en Vaderland". De meeste anderen hebben
hem ingeruild voor Baudet. De woordkeuze is opvallend eensgezind. Louise
Korthals blijft in Baudet-stijl door de man in quasi-Latijn uit te schelden voor
„penis agraricus giganticus". Dolf Jansen heeft het over „een gladde eikel met
twee lavendelzakjes" en Youp van 't Hek noemt hem „een gladkakker".

Drie van de zes voorstellingen (Vincent Bijlo, het duo Dolf Jansen en Louise
Korthals en het theatercollectief De Orde van de Dag) bespelen uitsluitend de
theaters. De andere drie zijn op Oudejaarsavond ook op de televisie te zien:
Sjaak Bral op TV West, Guido Weijers op RTL4 en Youp van 't Hek op NPO1.

Van 't Hek en Weijers worden zelfs gelijktijdig uitgezonden. Toen ze in 2014
eveneens elkaars concurrenten waren, won Van 't Hek met 2,4 miljoen kijkers.
Weijers kwam op 1,7 miljoen.

Nu presenteert Weijers zich nadrukkelijk als uitdager. In zijn show vermeldt hij
dat veel mensen niet op Jesse Klaver hebben gestemd wegens diens jeugdige
leeftijd. Maar briljante geesten als Einstein en Newton kregen hun briljante
ideeën óók al als twintigers, aldus Weijers. „Als je boven de veertig bent, word
je minder creatief en val je eerder in herhalingen." Op dat moment in de show
verschijnt op een van de vele videoschermen achter hem een fotootje van Youp van
't Hek.

„Er zijn zelfs al scholen waar ze Nederlands geven in het Engels"

„Als vegetariërs zo veel van dieren houden, waarom vreten ze dan al hun voedsel
op?"

„Als je 72 maagden wilt, kun je beter cabaretier worden."

„Orkanen hebben vrouwennamen. Ze komen langs en je bent je spullen kwijt."

„Als de aarde rond is, en niet plat, waarom hebben wij dan platte zolen?

Youp van 't Hek „Genderneutrale wc's, die hebben wij thuis ook, hoor"

De show

Een weemoedig straatje met een caféraam waarop de naam Zanzibar staat. Dat is
het decor van de negende oudejaarsconference van Youp van 't Hek: een nachtelijk
kroegje met niet meer dan een handjevol stamgasten. En hij vertelt wat zij het
afgelopen jaar te zeggen hadden over het wereldgebeuren.

De onderwerpen

Functioneringsgesprekken, orkanen, Noord-Korea, yoga, mevrouw Van der Staaij, de
tv-serie Bed & Breakfast en het afrukken van dolfijnen in Harderwijk: „ Dat is
ongeveer de stand van het land."

De moraal

„Televisie is echt alleen voor hele oude mensen."

Een vloek en een zucht, t/m 29/12. NPO1, 31/12, 22.30 uur.

Vincent Bijlo „Er zijn zelfs al scholen waar ze Nederlands geven in het Engels"

De show

Heeft iemand de openingsmuziek herkend? Het is de herkenningsmelodie van House
of Cards, zegt Vincent Bijlo - en als iemand daardoor gekwetst is, is hij
onmiddellijk bereid zijn excuses aan te bieden. Bijlo maakt deze korte
oudejaarstournee samen met zangeres Mariska Reijmerink en een robuust combo met
piano, drums en viool, waardoor hij ook in muzikaal opzicht volop kan
terugblikken op 2017.

De onderwerpen

Veel, heel veel. Zoals de Nederlandse politiek, de eiercrisis, obesitas („vreten
is het nieuwe roken"), genderneutraliteit, het Wilhelmus, de opmars van het
Engels en de doden van dit jaar. En de pianist duikt geregeld op als
fact-checker.

De moraal

Over president Trump: „Ik dacht al dat geld niet gelukkig maakt, maar nu weet ik
het zeker."

Doe normaal of ga weg, t/m 31/12.

Sjaak Bral „Als vegetariërs zo veel van dieren houden, waarom vreten ze dan al
hun voedsel op?"

De show

„Goedenavond, dames en heren", opent de hoorbaar Haagse cabaretier Sjaak Bral
zijn 21ste oudejaarsconference. Maar verder zal hij trachten genderneutraal te
zijn. Al was 2017 in menig opzicht het jaar van de vrouw.

De onderwerpen

Zingend en grappen makend zet Bral de vrouw op een voetstuk. Verder bespreekt
hij woorden met een seksistische (lidwoord!) of dieronvriendelijke lading, het
verdwijnen van de praatpaal en het resultaat van de coalitievorming: „Dit
kabinet heeft een beetje iets van een moetje, maar ja, dat zijn die christenen
wel gewend."

De moraal

Over de omstreden dividendbelasting: „Dividend begint met dief."

Vaarwel 2017, t/m 31/12. Ook op TV West, 31/12, 19.00 uur.

Guido Weijers „Als je 72 maagden wilt, kun je beter cabaretier worden"

De show

„Je mag van mij vijf keer per dag naar het oosten bidden," houdt Guido Weijers
de moslims voor, „zolang je het westen maar niet de rug toekeert." Zijn
specialiteit: spitse satire en platte grappen in één programma.

De onderwerpen

Van de klimaatcrisis, de politiek en de sociale media tot en met plastische
grollen over openbare toiletten in het algemeen en Patricia Paay in het
bijzonder. En veel kwinkslagen op statistische basis. Zoals zijn bevinding dat
ook dementerenden stemrecht hebben - en dat er genoeg dementerenden zijn voor
drie Kamerzetels. Welnu: welke partij heeft drie Kamerzetels? Denk.

De moraal

Met een buiging naar Eberhard van der Laan: „Zorg goed voor de wereld en
elkaar."

Oudejaarsconference 2017, t/m 31/12. RTL4, 31/12,  22.00 uur.

Dolf Jansen & Louise Korthals „Orkanen hebben vrouwennamen. Ze komen langs en je
bent je spullen kwijt."

De show

Liedjes, grappen en verhalen van een verrassende gelegenheidscombinatie: de
oudejaarsroutinier Dolf Jansen en het veel jongere kleinkunsttalent Louise
Korthals geven elkaar de ruimte. En hoe genderneutraal is hun publiek? Jansen
wijst op de eerste rij: „Ik zie hier werkelijk geen enkel geslachtskenmerk."

De onderwerpen

Veel over nepnieuws, orkanen, gewone Nederlanders, de Spoorwegen, economische
logica en politieke actualiteiten. Jansen: „VVD-integriteitscommissie vind ik
het mooiste woord in onze taal. Net zoiets als PvdA-massabijeenkomst."

De moraal

Gedeeld leed schept gemeenschapszin: „Een heel klein beetje Nouri is genoeg."

Omdat we het waard zijn, t/m 31/12.

HZT/NUT Orde van de dag „Als de aarde rond is, en niet plat, waarom hebben wij
dan platte zolen?"

De show

Tien acteurs, zangers en schrijvers spelen, onder auspiciën van het Zuidelijk
Toneel, een terugblik in sketches, liedjes en monologen. Aangeduid als „een
poging om iets te begrijpen van de tijd waarin we leven".

De onderwerpen

Een ietwat onnozele amateurtoneelspeler die voor Richard III repeteert,
bewierrookt zijn idool Kevin Spacey, twee mansgrote panda's doen een bedremmeld
dansje, een mannenkoortje bezingt de #MeToo-revolutie („we hadden de macht in
handen / en dat noemden we dan vrij"), een powerpointpresentatie over het merk
Trump en een vluchtelinge uit Eritrea met haar favoriete Nederlandse lied: „Als
je mekaar niet meer vertrouwen kan..."

De moraal

Nepnieuws: „De kikkers worden homoseksueel en dat komt door het water."

Ouds & Nieuws Show 2017, t/m 31/12.

LOAD-DATE: December 27, 2017

LANGUAGE: DUTCH; NEDERLANDS

NOTES: Een vloek en een zucht, t/m 29/12. NPO1, 31/12, 22.30 uur.; Doe normaal
of ga weg, t/m 31/12.; Vaarwel 2017, t/m 31/12. Ook op TV West, 31/12, 19.00
uur.; Oudejaarsconference 2017, t/m 31/12. RTL4, 31/12, 22.00 uur.; Omdat we het
waard zijn, t/m 31/12.; Ouds & Nieuws Show 2017, t/m 31/12.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                               6 of 185 DOCUMENTS



                                NRC Handelsblad

                                27 December 2017
                                  NH-woensdag

Hoe de Gewone Nederlander de taal bereikte

BYLINE: Ewoud Sanders

SECTION: Achterpagina; Blz. 24

LENGTH: 558 woorden

ABSTRACT

Ewoud Sanders

Woordhoek

Hierbij sluit ik me aan bij alle woord-en-persoon-van-het-jaar-verkiezingen.
Voor mij was de woordgroep van het jaar 2017: De Gewone Nederlander.

In deze krant ging Lamyae Aharouay op zoek naar de Gewone Nederlander („Wie is
dat eigenlijk?") en ook andere media besteedden het afgelopen jaar opmerkelijk
veel aandacht aan deze landgenoot.

Wie de Gewone Nederlander is, en wat hij of zij precies wil, is elders
onderzocht; ik beperk me hier tot enkele taalkundige observaties.

Eerst de vraag: sinds wanneer kennen wij de Gewone Nederlander? Bij mijn weten
is deze woordgroep in 1859 voor het eerst opgetekend en wel in een taalkundige
observatie in het Nieuw Amsterdamsch handels- en effectenblad. Volgens de
schrijver van een ingezonden brief had een bestuurder in Nederlands-Indië een
slechte formulering gebruikt. „Zijn Nederduitsch", sneerde de brievenschrijver,
„gelijkt veeleer de taal van Irokezen of Siamezen, dan die van gewone
Nederlanders, omdat men juist het omgekeerde moet afleiden van hetgeen blijkbaar
geschreven staat."

De uitdrukking lijkt indertijd niet erg gangbaar te zijn geweest. In de decennia
daarna lezen we onder meer over „de gewone Nederlander in de koloniën" (1872) en
„de gewone Nederlander die al zijn energie noodig heeft voor politieke
kibbelarijen" (1878).

Pas vanaf het begin van de twintigste eeuw wordt Gewone Nederlander - verder
GN'er - een min of meer gangbare typering. De GN'er onderscheidde zich indertijd
onder meer van de hooggeplaatste Nederlander. Zo schreef de krant Tubantia in
1907: „De excursie had ten doel de bezichtiging van de vorstelijke bezittingen,
uitgestrekte buitengoederen, die anders voor de gewone Nederlanders steeds
gesloten zijn."

Bij mijn weten deed de GN'er in 1926 zijn intrede in het Nederlandse parlement,
andermaal in een taalkundige kwestie. In een discussie maakte een Kamerlid van
de Christelijk-Historische Unie (CHU) de minister van Financiën erop attent dat
zijn ministerie steeds vaker onderwerpen aansneed en dat „terwijl een gewone
Nederlander een ham aansnijdt". Sindsdien is de GN'er vaak in het parlement ten
tonele gevoerd.

De GN'er staat natuurlijk niet alleen onder die naam bekend. Je kunt je afvragen
of Jan de arbeider, Jan Boezeroen, Jan Patat en Jan met de pet tot de categorie
Gewone Nederlanders behoren.

Er bestaat nog geen heldere definitie van de GN'er, maar onder Jan met de pet
etc. verstaan we meestal 'de gemiddelde arbeider, de kleine man'. Terwijl de
GN'er meestal bij de middenklasse wordt ingedeeld. Bij Jan Modaal dus, een
woordgroep die in 1976 voor het eerst is opgetekend.

Opmerkelijk is dat eerste GN'ers allemaal mannen waren. Later is dat
gecorrigeerd. Naast Jan Modaal kwamen Janneke, Mien en Miep Modaal. Toen ze
kinderen kregen, werden ze aangeduid als de familie Modaal, met als buren de
Familie Doorsnee - naar een stripserie die begon in 1981. Als stelletjes kennen
we onder meer Jut en Jul (al bekend sinds het midden van de negentiende eeuw) en
Sjonnie en Anita (sinds circa 1985), maar die zijn respectievelijk nogal sullig
en ordinair. Aan Geert Wilders danken we het Vinex-koppel Henk en Ingrid.

Alles bij elkaar hebben de GN'ers duidelijk meer familie dan de BN'ers, een
bevolkingsgroep die de afgelopen decennia veel nauwkeuriger in kaart is
gebracht.

schrijft elke week over taal. Twitter: @ewoudsanders

LOAD-DATE: December 27, 2017

LANGUAGE: DUTCH; NEDERLANDS

NOTES: schrijft elke week over taal. Twitter: @ewoudsanders

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                               7 of 185 DOCUMENTS



                                NRC Handelsblad

                                27 December 2017
                                  NH-woensdag

Stereotypering Niemand is gebaat bij vage taal in de politieke cultuurstrijd

SECTION: Opinie; Blz. 22

LENGTH: 617 woorden

Commentaar

De stichting Pandora bracht in 1974 de befaamde spiegelende poster uit met de
aan Simon Carmiggelt ontleende tekst: „Ooit een normaal mens ontmoet? ...en,
beviel 't?" Het waren subversieve tijden en niemand wilde meer „normaal" zijn.
Hoe drastisch de stemming is omgeslagen, bleek het nu bijna voorbije jaar waarin
de „normale Nederlander" zijn comeback beleefde.  Meest opvallend daarbij was
dat 'politiek Den Haag' collectief de jacht opende op die „gewone Nederlander".
Maar de vraag is: bestaat hij  wel, die doorsnee Nederlander?

Koningin Maxima - toen nog prinses - dacht tien jaar geleden dat dé Nederlandse
identiteit niet bestaat. „Nederland is te veelzijdig om in één cliché te
vatten",  zei ze. En daarin had zij gelijk. Maar de prinses ontketende daarmee
wel een storm op internet. Want toen al was, zonder dat we ons dat misschien zo
scherp realiseerden, de huidige cultuuroorlog uitgebroken waarin alles draait om
identiteit. Of eigenlijk om identiteiten.

En politieke partijen zijn met hun slinkende marktaandelen agressief op zoek
naar de kiezer. De tijd dat alle  partijen loepzuiver konden worden verbonden
met bepaalde groepen in de samenleving,  ligt ver achter ons. De zuilen  van
christenen, katholieken, liberalen en socialisten zijn decennia geleden opgelost
in puntenwolken rond thema's als arbeid, zorg, onderwijs, welvaart en welzijn.
Kiezers houden zich massaal op in het midden van het politieke landschap en
partijen ontwikkelden zich tot electorale alleseters.

Het valt op zich toe te juichen dat die politieke partijen zich rekenschap geven
van de mens achter de electorale spreadsheet. Maar daar passen wel een paar
kanttekeningen bij.  De belangrijkste is dat de betekenis van het politieke
concept „gewone Nederlander"  fluctueert. Aan de rechterflank van het politieke
spectrum is het een code voor iedereen die geen moslim of anderszins van
buitenlandse komaf is.  Aan de linkerzijde is de gewone man iemand die in een
kantine eet. Dus een meer sociaal-economische definitie van  wat vroeger „de
kleine man" heette.  Historicus en journalist Jos Palm wijdde  dit jaar met   De
gewone man zelfs een hele monografie  aan deze sociologische categorie.

Bedacht moet ook worden dat de gewone man de tegenvoeter is van „de elite", een
al even fluïde begrip. Beide begrippen  lijken  slechts echo's van  de
marxistische   tegenstelling tussen „arbeid" en „kapitaal". De scheidslijnen van
de huidige tegenstelling zijn echter niet zozeer sociaal-economisch. De 'gewone
man'  is ook niet, zoals decennia gebruikelijk was  in de Haagse politieke
arena, gedefinieerd op basis van zijn 'koopkrachtplaatje'. Hij is de infanterist
in die verongelijkte cultuurstrijd waarbij politici inspelen op gevoelens van
ontheemding, wrok en ressentiment.

Ondertussen zijn er signalen dat Nederlanders in meerderheid niet veel anders
aankijken tegen zaken als migratie, economie en politiek dan een kwart eeuw
geleden, zoals een SCP-rapport deze maand concludeerde. Dat betekent niet dat de
reële problemen van burgers in de multiculturele samenleving -  oorspronkelijke
Nederlanders én nieuwkomers  - kunnen worden genegeerd. Maar wel dat die moeten
worden aangepakt binnen een bredere maatschappelijke visie op het toenemen  van
armoede, kansenongelijkheid, ziekte en vergrijzing. Het helpt daarbij niet om te
werken met zo'n afgesleten containerbegrip als de „gewone man". Een politiek
debat wordt pas effectief als alle deelnemers dezelfde, scherp afgebakende en
helder gedefinieerde  begrippen hanteren. Al was het maar om volksverlakkerij te
voorkomen.

Begrippen als 'gewone man' en de 'elite' lijken echo's van de marxistische
tegenstelling tussen arbeid en kapitaal

LOAD-DATE: December 27, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                               8 of 185 DOCUMENTS



                                NRC Handelsblad

                                20 December 2017
                                  NH-woensdag

Banken en staten krijgen zenuwen van bitcoin-hype

BYLINE: Wouter van Noort

SECTION: Economie; Blz. 1

LENGTH: 604 woorden

DATELINE: Amsterdam.

ABSTRACT

Cryptomanie

De gevestigde orde wordt steeds nerveuzer van  de aanhoudende koersstijgingen
van digitale  munten zoals bitcoin, ether en litecoin.

Cryptovaluta Bitcoin-manie maakt banken nerveus

 Wie weet wát er in de toekomst gebeurt, is een trendwatcher - wie weet wannéér
de toekomst gebeurt, is miljardair. Dat lijkt ook  te gelden voor het grote
raadspel 'wanneer barst de bitcoin-zeepbel'? Het houdt namelijk maar niet op met
de bitcoin-manie. Amper een maand nadat de grens van 10.000 dollar per bitcoin
werd doorbroken, komt de 20.000 dollar al  bijna in zicht, ondanks een dipje
woensdagnacht. In zijn kielzog trekt  bitcoin bovendien  cryptovaluta als ether
(+ 130 procent deze maand) en litecoin (+ 400 procent)  mee.

Maar met de euforie komen ook de waarschuwingen,  vooral  van wat bitcoin-
believers graag 'de gevestigde orde' noemen: overheden en grote banken.

Dat zijn  precies de instituties die bitcoin overbodig wil maken, met zijn
digitale, peer-to-peer 'alternatief voor geld'.

De Franse minister van Financiën zei maandag tegen persbureau Reuters dat hij
'de bitcoin-vraag' op de agenda zet van de G20-vergadering van belangrijkste
wereldeconomieën in april. De 'bitcoin-vraag' is vooral: hoe kan die gereguleerd
worden? Ook bij de jaarvergadering van de mondiale elite in januari, het World
Economic Forum in Davos, staan  cryptovaluta  op de agenda.

De Nederlandse bank ING voegde zich maandag  bij een lange rij financiële
instellingen  die ronduit alarmistische rapporten over bitcoin publiceren.
Volgens onderzoeker Teunis Brosens is de onderliggende blockchaintechnologie
weliswaar veelbelovend, maar zal bitcoin na het barsten van de bubbel weer een
niche-valuta worden.

„De echte waarde van bitcoin hangt af van het toekomstige gebruik". volgens
Brosens.  „Als men zich er massaal van afkeert, kan de waarde naar nul dalen.
Aan de andere kant, in het onwaarschijnlijke scenario dat bitcoin alle
wereldwijde betalingen overneemt, zou hij boven  1 miljoen dollar kunnen
stijgen."

Als betalingssysteem faalt het

Maar juist als betalingssysteem is bitcoin volgens ING aan het falen. Het is nu
vooral een valuta om te kopen en te houden. „De enige overgebleven
rechtvaardiging om in bitcoin te investeren is dan de aanname dat anderen er in
de toekomst nóg meer voor willen betalen." Met andere woorden: wie rekent er nog
een pizza af met bitcoin als die in één dag 20 procent duurder wordt?

De Deense Saxobank voorspelde maandag  dat bitcoin in 2018 eerst nog de 60.000
dollar gaat bereiken voordat hij zal crashen tot 1.000 dollar. Ook Saxobank
heeft voorzover bekend geen glazen bol in huis. Maar zelfs oprichters van
cryptovaluta litecoin en ether waarschuwen regelmatig voor een zeepbel die elk
moment kan barsten.

Toezichthouder AFM riep consumenten vorige week op om nog eens goed na te denken
voordat ze hun kerstbonus in bitcoin steken: „De toren wordt steeds hoger.
Niemand kan voorspellen wanneer hij instort."

Maar er zijn ook analisten die denken dat de koers nog veel hoger kan, omdat
bitcoin zich kan ontwikkelen tot een nieuwe manier om waarde op te slaan, zoals
bijvoorbeeld goud en zilver. Cryptovaluta-investeerder Marc van der Chijs
twitterde over de AFM-waarschuwing: „Dankzij dit soort adviezen mist de gewone
man de boot weer. Wie weet komt de val pas als bitcoin 100.000 dollar waard is
en hij dan teruggaat naar 50.000. Bitcoin gaat het financiële systeem op zijn
kop zetten, hoe eerder je instapt met een klein bedrag hoe beter. En niet
verkopen in een crash!"

Momenteel vinden de optimisten als Van der Chijs de markt aan hun kant. Maar
niemand weet hoe lang dat  zal  duren.

LOAD-DATE: December 20, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                               9 of 185 DOCUMENTS



                                NRC Handelsblad

                                16 December 2017
                                  NH-zaterdag

Verbied vuurwerk, het ritueel kan prima zonder

BYLINE: Christiaan Weijts

SECTION: Opinie; Blz. 4

LENGTH: 1257 woorden

ABSTRACT

Een verbod op vuurwerk? Wéér iets dat 'de gewone man' wordt afgepakt. Dat valt
reuze mee, concludeert . Knallen kan ook zonder vuurwerk.

De laatste knal Vuurwerk verbindt ons, knallen doe je samen schrijver

Spanjaarden eten twaalf druiven. Denen smijten servies stuk. Grieken hangen uien
aan de deur. Roemenen verjagen het kwaad in berenkostuums. Nieuw-Zeelanders
rammelen met pannendeksels, pollepels en ander keukengerei. Elk volk heeft zijn
eigen vorm om het geluk af te dwingen in de nacht naar een nieuw kalenderjaar.

Natuurlijk gelooft niemand nog werkelijk dat hij goden gunstig stemt, kwade
geesten verdrijft en de gemeenschap zuivert voor een nieuw begin. De druiven,
uien en scherven hanteren we met een knipoog, als attributen in een spel. Uit de
oorspronkelijke riten staat alleen het plotselinge saamhorigheidsgevoel nog
overeind. De secondewijzer - maar één keer per jaar heeft hij een echte functie
- telt af naar een gesynchroniseerde euforie.

Nederlanders grijpen, vooral sinds de jaren zeventig, massaal naar het oeroude
symbool van zuiverende energie: het vuur. En hoewel onderzoeksbureau I&O
Research vorige week rapporteerde dat wij negatiever tegenover vuurwerk staan,
is een minderheid vóór een verbod: 47 procent, net als in 2015.

Ook van mij mag dat verbod vandaag nog ingaan. De jaarlijkse oorlogsfeer, de
schade, het letsel, de vervuiling, het weegt domweg niet op tegen het vermeende
plezier.

Waarom houdt een substantieel deel zo hardnekkig vast aan die rotjes en
vuurpijlen? Rationele argumenten vóór zijn er niet te noemen. Sterker: rationeel
gezien pleit alles tegen.

O ja, het aantal slachtoffers daalt, maar bij de laatste jaarwisseling meldden
zich toch nog 473 vuurwerkslachtoffers bij de spoedeisende hulpposten.
Plastische chirurgen amputeerden 25 vingers en kregen 33 patiënten met ernstig
letsel. De materiële schade wordt op 13 miljoen geschat. Er is voor ongeveer 68
miljoen euro aan vuurwerk de lucht in gegaan.

Verbieden helpt niet, hoor je vaak, want de zwaarste ongelukken gebeuren met
illegaal vuurwerk. Zelfs als dat waar is, kun je die vandalen pas effectief
eruit vissen als álles illegaal is, elke knal een potentieel proces-verbaal.

Legaal vuurwerk is ook verre van onschuldig. Ik ken een chef-kok uit Zutphen,
die een paar jaar terug braaf zijn kinderen beschermbrilletjes opzette. Verderop
viel iets om en tjak ... vuurpijl in zijn oog.

We kennen de verhalen, we kennen de cijfers, en het helpt niets. Waarom toch?
Omdat de jaarwisseling diep onder al onze verstandelijke vermogens nog altijd
een echte rituele kracht is: duister, magisch, instinctief. Een
zuiveringsritueel vol bijgeloof dat er om schreeuwt om op één exacte manier te
worden uitgevoerd, op het dwangmatige af. Twaalf druiven. Klokslag twaalf uur.
Wie afwijkt tart het lot.

Rituelen zijn irrationeel. Ze werken op ons instinctieve, zintuiglijke en
onbewuste systeem. Ik kan de oudjaarsavonden uit mijn jeugd ruí[#xfffd]ken;
vette oliebollen met poedersuiker, kruitdamp in de koude gang. En ik geniet als
ik mijn kinderen, slaperig in pyjama, diezelfde herinneringen zie aanmaken. Zó
moet het, en geen millimeter anders.

Ook al vertolkt sinds 1954 een cabaretier de rol van hogepriester die goed en
fout sorteert, een zuiveringsritueel blijft het. Met terugblikken, met goede
voornemens, met bijgeloof: al die rimram van ons primitieve brein. Dit is het
laatste restje magisch denken dat onze doelmatige rationele wereld gedoogt.

Vooral in Nederland komt daar nog de traditie bij van exces, driftontketening,
grensoverschrijding. Ik zag beelden van de Haagse politie die oefende voor de
jaarwisseling: alsof ze op oorlogsmissie gingen. Vooral Den Haag is in dit
opzicht interessant en illustreert het onderliggende dilemma.

Den Haag ontwikkelde na de oorlog de traditie van het rausen: zoveel mogelijk
kerstbomen zien te jatten, met complete tribale oorlogen tussen jeugdbendes als
gevolg. Daarop besloot de gemeente plekken aan te wijzen voor legale
vuurstapels. Daarvan bleven er twee over: Scheveningen en Duindorp, die
jaarlijks strijden om 'de hoogste'. Maar omdat ook dat te gevaarlijk werd, is
besloten dat ze maar 35 meter  hoog mogen zijn. Dit jaar dreigde Scheveningen om
niet mee te doen omdat de lol er zo af is.

Ook het exces, de roes en de agressie horen bij het zuiveringsritueel: nog één
keer alle duistere driften loslaten; en het í[#xfffd]s ook gewoon lekker, iets
slopen, nietwaar? Zodra je dat als overheid gaat reguleren is het per definitie
geen overschrijding meer.

Daar zitten we dan, opgescheept met een dubbele paradox. We moeten een ritueel
veranderen dat juist bij uitstek in vaste herhaling is verankerd. En we moeten
een controleerbare vorm vinden voor het ongecontroleerde en het vormloze, regels
voor de rebellie.

Hier wordt niet zozeer onze Nederlandse identiteit bedreigd; hier wordt 'de
gewone man' weer eens iets afgenomen, in een wereld die al zo snel verandert en
waar al amper meer rituelen bestaan. Zet je dat tegenover de schade en het
aantal slachtoffers van vuurwerk, dan klinkt dat precies zoals de longpatiënt
die niet wil stoppen met roken, want hij laat zich zijn laatste pleziertje niet
afnemen.

Dat we snakken naar ontladende momenten van collectief geluk, roes en euforie is
zonneklaar. Kijk maar naar massa-evenementen als het 'Nationale Aftelmoment' dat
nog maar een paar jaar bestaat. Deels is daarmee het eerste dilemma al wat
verzacht: tradities veranderen kennelijk vanzelf.

Venetianen proberen sinds 2008 jaarlijks op Oudejaarsavond het wereldrecord
zoenen te verbreken. New Yorkers houden sinds 2007 een Good Riddance Day op
Times Square, waar ze voorwerpen vernietigen waar slechte herinneringen aan
kleven. Onze Nieuwjaarsduik groeide pas recent uit tot massaal evenement. Goed,
dat is de festivalisering, onze onstuitbare frivoliteitscultuur, geobsedeerd
door positiviteit. Maar wat doen we met de negatieve kanten, met die andere
'Catch 22': het reguleren van de anarchie, het vorm geven aan wat juist vorm
ondermijnt?

Laat dat nu precies zijn waar kunstenaars mee vertrouwd zijn: het delicate
proces tussen sturen en vrijlaten, tussen orde en regelloosheid, van í[#xfffd]n
de samenleving staan en ertegen rebelleren. Kunstenaars kunnen meedenken over
nieuwe vormen, waarbij de jaarwisseling niet The Passion achterna gaat, maar
allerlei kleinschalige gestalten krijgt op buurtniveau. Verzamel afgedankte
spullen op het pleintje: kasten, tv's, servies. Deel honkbalknuppels uit aan de
jeugd, en rammen maar.

Oké, het is maar een suggestie. Er is een eenvoudigere en tegelijk radicalere
stap te zetten. Laten we oud en nieuw opvatten als een kunstwerk.

Klinkt dat idioot? Denk er eens over na. Grotendeels í[#xfffd]s het al een
kunstwerk, die tijdszone met haar eigen wetten. Het is sociaal theater, een
performance. De jaarwisseling als readymade erkennen is feitelijk maar een
minieme verschuiving van perspectief, maar het opent veel mogelijkheden. Het
spel wordt wendbaar, veranderlijk, experimenteel, en ook nog eens iets waar we
met z'n allen aan hakken, schuren, choreograferen, schilderen, componeren. En
waar we ons verantwoordelijk voor gaan voelen.

Consumentenvuurwerk is sinds 2015 erkend als immaterieel erfgoed. Op die lijst
staan allerlei gebruiken die museaal en marginaal zijn, zoals dit jaar het
ambacht van molenaar. Prachtig, maar ze staan wel in een vitrinekast. Veel
spannender is iets dat echt leeft en evolueert. Laten we de jaarwisseling
uitroepen tot ons collectieve kunstwerk.

De secondewijzer telt af naar een gesynchroniseerde euforie

Christiaan Weijts is schrijver en columnist.

LOAD-DATE: December 15, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              10 of 185 DOCUMENTS



                                NRC Handelsblad

                                16 December 2017
                                  NH-zaterdag

m/v van de week

BYLINE: Siegfried Woldhek

SECTION: Opinie; Blz. 2

LENGTH: 83 woorden

ABSTRACT

Siegfried Woldhek

Wie

Lilian Marijnissen, de nieuwe leider van de SP.

Waarom

Toen de gewoonste man van de Tweede Kamer, Emile Roemer, deze week zijn aftreden
bekendmaakte, werd Lilian Marijnissen direct gekozen tot leider van de SP.  Ze
zal, zo zei ze, niet óver maar vooral mét de gewone man praten.

Hoe

Om ook het vaandel te tonen was een ruime tekening nodig. En kleur.  Heldere,
krachtige lijnen horen bij een nieuwe leider.  Dus waterverf en inkt.

Lilian Marijnissen wil mét de gewone man praten

LOAD-DATE: December 15, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              11 of 185 DOCUMENTS



                                NRC Handelsblad

                                16 December 2017
                                  NH-zaterdag

SCP-onderzoeK De loonontwikkeling van een gewone Nederlander

BYLINE: Marijke de Paauw; Maarten de Sitter

SECTION: Opinie; Blz. 10

LENGTH: 663 woorden


Ik las uw artikel over het onderzoek van het Sociaal en Cultureel Planbureu met
aandacht (Zorgen over wie niet mee kan doen, 11/12). Graag zou ik met enkele van
mijn eigen cijfers willen aantonen dat het heel triest is gesteld voor mensen
die in de detailhandel werken.

Altijd wordt er gepraat over salarisverhoging voor mensen in het onderwijs, de
zorg, maar nooit hoor je iemand over de detailhandel. Ooit heb ik zelf in de
detailhandel gewerkt als verkoopster bij Juwelier Siebel. Ik begon op mijn
veertigste voor een salaris van bruto 13,38 gulden per uur (omgerekend 6,07
euro) in september 1996.

In oktober 2001 verdiende ik  omgerekend 8,14 euro  bruto per uur en in 2002
kwam de euro.  Toen ik vertrok bij Siebel in 2010 verdiende ik 9,28 euro bruto
per uur. De totale salarisverhoging na veertien jaar bedroeg 3,21 euro per uur.

In de tijd van de gulden kregen we nog een salarisverhoging na vijf jaar van
omgerekend 2,07 euro. Maar na de overname door een beursgenoteerd
investeringsbedrijf  in 2002 was het een en al droefenis. Na acht jaar bedroeg
de salarisverhoging 1,14 euro.

Schijnbaar liepen we gelijk met meer bedrijven in de detailhandel. Toen ik begon
met werken kon ik een nette zwarte broek voor het werk in de winkel kopen voor
omgerekend 9,05 euro. Toen ik stopte na veertien jaar kostte zo'n zelfde broek
29,95 euro.

Bij Siebel kocht ik na een tijdje werken een ring voor omgerekend 57 euro; toen
verdiende ik nog  in guldens, maar voor de duidelijkheid reken ik het even om in
euro's. Mijn salaris was toen 6,07 euro per uur; (57 euro staat gelijk aan 9
arbeidsuren). Dezelfde ring werd nog verkocht in 2008 en kostte toen 159 euro.
Mijn salaris was toen 9,28 euro, staat gelijk aan 17 arbeidsuren.

Het openbaar vervoer koste toen omgerekend  0,20 euro per ritje van huis naar
Siebel. Veertien jaar later was het enkele ritje met de tram 1,68 euro.

Salarisverhoging, wel gevraagd, maar nooit gekregen, zoals zovelen in de
detailhandel. Hopelijk gaan de ogen van de politici een keer open. Dit zijn
onder meer de mensen die 'de boze burgers' worden  genoemd. En dan moeten ze ook
nog eens op zaterdag en zondag werken. Maar er is niemand die voor hen opkomt.

Dit zijn zo wat feiten en getallen waarmee iedereen kan begrijpen dat de mensen
in de detailhandel helemaal niet hebben geprofiteerd van de welvaart. Geen
wonder dat ze steeds ongelukkiger worden. Stemmen doen ze al helemaal niet meer.
Wat levert het hen op. Of ze nou op de VVD of de PvdA stemmen, ze krijgen altijd
minimumloon (plus een beetje).

Marijke de Paauw

Column Louise o. Fresco

Geen excuus voor MH17

Het is niet geheel duidelijk waar professor Fresco naar toe wil met haar column
(Hoe om te gaan met het Russisch fatalisme, 13/12).  Het identificeren van
Russisch fatalisme  als onderdeel van de Russische volksaard is interessant,
maar dit doortrekken naar een advies aan Nederland - aan de regering dus - om
langs die vaststelling een opening te zoeken in het MH17-onderzoek is beslist
fout.

Rusland, onder meer als permanent lid van de Veiligheidsraad, is juridisch en
moreel gehouden medewerking te verlenen aan het opsporen van de daders van het
neerschieten van de MH17 met zijn eigen Buk-raket. Dat wapensysteem kwam uit
Rusland, bevond zich wederrechtelijk op het grondgebied van de Oekraïne en is
voor het neerschieten gebruikt. Dat staat vast.

Wat nog niet helemaal vast staat - althans niet publiekelijk - is op wiens bevel
dit is gebeurd en wie op de knop heeft gedrukt.

Nederland zal standvastig zijn, bijvoorbeeld net zo standvastig als in de eis de
Servische generaal Mladic te berechten, om dat te achterhalen. Geen enkele
romantische of andere vermeende Russische karaktertrek kan uiteraard worden
ingeroepen als verdediging of excuus voor de MH17-ramp.

Maarten de Sitter

Oud-NAVO-ambtenaar

Correcties/aanvullingen

 Multifocaal

In het artikel Nu een min-bril? Dan kan je straks blind worden (13/12, p. 6)
werd gesproken over „varifocus". Dat is een merknaam, het gaat om „multifocaal".

LOAD-DATE: December 15, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              12 of 185 DOCUMENTS



                                NRC Handelsblad

                                16 December 2017
                                  NH-zaterdag

Geen rehabilitatie voor Rusland

BYLINE: Willem-Gert Aldershoff; Michel Waelbroeck

SECTION: Opinie; Blz. 7

LENGTH: 907 woorden

ABSTRACT

Zolang Moskou mensenrechten blijft schenden moet de Raad van Europa de rug recht
houden en zijn strafmaatregelen niet versoepelen, schrijven  en .

Het is schokkend dat een organisatie die een bastion moet zijn voor het
versterken van mensenrechten in Europa haar taak verzaakt. De Raad van Europa
heeft sinds haar oprichting, in 1949 in Straatsburg, de opdracht om
mensenrechten, democratie en de rechtsstaat op het continent te bevorderen.
Oorspronkelijk waren alleen West-Europese landen lid. Na het uiteenvallen van de
Sovjet -Unie in 1991 kwamen er veel voormalige Sovjet-landen bij. In totaal zijn
nu 47 landen aangesloten. Een wezenlijk succes is het Europese Hof voor de
Rechten van de Mens. Die instelling van de Raad biedt burgers een laatste
mogelijkheid om recht te halen als alle nationale mogelijkheden zijn uitgeput.

De uitbreiding met voormalige Oostbloklanden was riskant, maar velen hoopten dat
het een aanmoediging op de weg naar democratie zou blijken. De ervaringen met
landen als Azerbaidjzan en Rusland zijn echter negatief. Beide schenden al jaren
de fundamentele waarden van de Raad op bijna elk terrein van overheidsbeleid. In
2015 besloot Rusland dat uitsluitend zijn eigen Grondwettelijk Hof mag bepalen
of uitspraken van het Europees Hof voor de Rechten van de Mens in Rusland geldig
zijn. Beide landen doen ook verwoede pogingen  zich te presenteren als
democratie om het lidmaatschap van de Raad te behouden.

European Stability Initiative (ESI), een  denktank, volgt sinds 2012 de
'kaviaardiplomatie' van Azerbaidzjan. Eind 2016 kwam ESI met nieuwe
beschuldigingen. Het land zou jarenlang leden van de Parlementaire Vergadering
(Assemblee) van de Raad  hebben betaald om veroordelingen door de Raad te
ontlopen. Dat leidde tot het terugtreden van parlementariërs en de instelling
van een commissie die de beschuldigingen van „corruptie en beïnvloeding"
onderzoekt.

Pedro Agramunt had als  voorzitter van de Assemblee nauwe banden met Russische
beleidsmakers. Na een door Rusland georganiseerde ontmoeting met de Syrische
president Assad moest de Spanjaard in oktober tenslotte zijn voorzitterschap
opgeven. Die maand gaf de Russische Academie (Ranepa), een Kremlin-gelieerde
universiteit, hem een eredoctoraat.

Na de Russische annexatie van de Krim en militaire agressie in Oost-Oekraïne
werd in 2014 het stemrecht van Rusland in de Assemblee opgeschort. Sindsdien
weigerde Rusland vertegenwoordigers  te sturen. Afgelopen juni kondigde het
zelfs aan dat het niet langer  lidmaatschapsgeld zou betalen en dat het mogelijk
de Raad  definitief verlaat. Maar tegelijkertijd hield het gesprekken op hoog
niveau met pro-Russische parlementariërs onder wie, naast Agramunt, de Italiaan
Michele Nicolleti, de Nederlandse SP-senator Tiny Kox, en Thorbjørn Jagland,
Noor en secretaris-generaal van de Raad. Gezien het MH17-dossier en de nadruk
die Nederland altijd op mensenrechten legt, wekt Kox' opstelling op zijn minst
verbazing.

Omdat het moeilijk  is om het besluit uit 2014 te herzien, werd dit doel verpakt
als de noodzaak voor 'harmonisatie' tussen de samenstelling van de Assemblee en
het Comité van Ministers, de twee bestuurlijke 'poten' van de Raad. Omdat
Rusland nog deel uitmaakt van het Comité, zou dat zijn teruggekeerd naar de
vergadering betekenen, met stemrecht.

'Harmonisatie' is onnodig. Sinds 2014 functioneert de Raad als daarvoor. En ook
in veel andere internationale organisaties - EU, NAVO, VN, OVSE - is het
stemrecht in ministeriële raden anders geregeld dan hun parlementaire
vergaderingen. Dat Rusland nu niet mag stemmen in de Assemblee, is het logische
en gewilde gevolg van agressie tegen een mede-lid.

Een ander zorgwekkend argument komt van secretaris-generaal Jagland. Hij dringt
aan op Russische terugkeer „omdat we 140 miljoen Russen de bescherming van het
Europese Hof [... ] niet kunnen ontnemen." Wat hij verzwijgt is dat Rusland zelf
die bescherming heeft weggenomen toen het in 2015 besloot dat het zelf bepaalt
of uitspraken van het Europese Hof in Rusland gelden, een grove schending van
het oprichtingsverdrag.

Donderdag praatten fractievoorzitters van de - verdeelde - Assemblee in Parijs
opnieuw met een Russische delegatie. Hoe een eventuele stemming over de
Russische positie begin volgend jaar uitpakt, is onzeker. Maar zolang Rusland
zijn beleid in de Krim en Oost-Oekraïne niet wijzigt, zouden Russische
parlementariërs niet moeten kunnen stemmen. Russische troepen zijn in beide
gebieden nog volop aanwezig en  mensenrechtenorganisaties berichten regelmatig
over ernstige schendingen daar. Ruslands binnenlands beleid is in zoveel
opzichten in strijd met de principes van de Raad, dat dat op zichzelf al
voldoende zou zijn voor definitieve uitsluiting.

Met haar besluit uit 2014 bevestigde de Assemblee dat het haar opdracht voor de
bescherming van mensenrechten, democratie en rechtstaat serieus neemt. Daarom
moet zij die beslissing handhaven. Zo niet, dan verliest zij alle
geloofwaardigheid als verdediger van fundamentele Europese waarden. Dat vergroot
het risico op  een sluipende verzwakking van de democratische rechtstaat, een
vermindering van de rechtsbescherming voor gewone burgers en een groeiend
overwicht van personen die wederrechtelijk vermogen en invloed verwerven.

Willem-Gert Aldershoff werkte bij de Europese Commissie en is internationaal
politiek analist. Michel Waelbroeck is emeritus hoogleraar Europees Recht aan de
Université Libre de Bruxelles.

LOAD-DATE: December 15, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              13 of 185 DOCUMENTS



                                NRC Handelsblad

                                14 December 2017
                                  NH-donderda

Met Marijnissen als leider wint de 'gewone' SP

BYLINE: Petra de Koning

SECTION: Den Haag; Blz. 4

LENGTH: 628 woorden

DATELINE: Den Haag.

ABSTRACT

AnalyseLeiderschap

Achter de leiderschapswissel bij de SP lijkt ook een richtingenstrijd te zitten:
de partijtop wil weer een 'volkser'  imago krijgen. Met een verhaal dat de
Gewone Man begrijpt.

Roemer Hij was geliefd, maar al jaren zijn gezag kwijt

Het lijkt een al te simpele boodschap als je net begint als politiek leider van
de SP: Lilian Marijnissen wil, zei ze meteen nadat Emile Roemer was afgetreden,
proberen om in Den Haag „de stem te zijn van de gewone man".

Voor de SP is dat helemaal niet simpel. Onder leiding van partijvoorzitter Ron
Meyer is de partij al een tijdlang op zoek naar een volkser imago - met een
verhaal dat mensen die zich bedreigd voelen door grote veranderingen in
Nederland en de wereld, meteen snappen. Intern is al zo'n anderhalf jaar de
analyse van de partijtop dat de SP op deze kiezers te elitair,
'GroenLinks-achtig' overkomt.

In de kring van vertrouwelingen van partijvoorzitter Ron Meyer, in het bestuur
en de Tweede Kamerfractie, is het idee dat dat vooral komt door de aandacht die
(nu  ex-)Tweede Kamerlid Sharon Gesthuizen trok met haar pleidooien voor humane
vluchtelingenopvang. Dat haar collega-Kamerlid Paul Ulenbelt zich ook jarenlang
druk maakte over Oost-Europese vrachtwagenchauffeurs en bouwvakkers die hun
Nederlandse collega's verdrongen, was nauwelijks opgevallen.

Meyer ging in 2016 op zoek naar SP-kandidaten voor de Tweede Kamer die zelf 'het
volk' waren: een buschauffeur bijvoorbeeld. Hij had er bijna een paar op de
lijst - een plaatwerker was al zo goed als binnen. Het mislukte toch.

Afgelopen zomer, net in de dagen dat Sharon Gesthuizen met een boek kwam over de
harde omgangsvormen in de SP, zat de Tweede Kamerfractie bij elkaar om te
bedenken hoe zij, al waren ze bijna allemaal academici, konden laten zien dat ze
naast de loodgieter en de buschauffeur staan. Dat ze de zorgen over migratie
serieus nemen. Een voorbeeld vinden SP'ers het onderzoek dat Tweede Kamerlid
Jasper van Dijk dit najaar deed naar opvanglocaties van vluchtelingen: die zijn
veel vaker in gemeenten met arme inwoners. Ze moeten volgens de SP „eerlijker"
worden verdeeld.

Gesthuizen zelf zei in de zomer in een interview dat zij niet anders dacht over
vluchtelingen dan de meeste SP-leden. Het was de partijtop zelf, zei ze, die
zich vervreemdde van de achterban door „een onsje erbij te doen van beleid van
VVD, CDA en PVV over migratie".

De SP-fractie was er in haar tijd diep verdeeld over. Aan Gesthuizens kant stond
Kamerlid Sadet Karabulut.

'Ieder heeft zijn eigen toon'

Op woensdagochtend stelde Karabulut zich ook kandidaat als opvolger van Roemer.
Haar verhaal daarbij ging over 'sociale rechtvaardigheid', de onzekerheid van
mensen, over solidariteit en ook over de slavenhandel in Libië - het kapitalisme
heeft volgens haar „een probleem met menselijkheid".

Lilian Marijnissen begon in haar eerste publieke optreden als SP-leider over
jongeren die geen vaste baan meer krijgen, over de stratenmaker die tientallen
jaren „op zijn knieën" had gewerkt en na zijn vijfenzestigste toch moet
doorwerken.

Na afloop zei ze: „Ieder heeft natuurlijk zijn eigen toon." En ook: „De koers
van de partij wordt bepaald door onze leden."

Of ze allebei evenveel kans hadden gekregen om te winnen, lijkt wel duidelijk:
nee. Marijnissen wist volgens betrokkenen al anderhalve maand geleden dat Roemer
zou opstappen, Karabulut hoorde dat één dag van tevoren.

Zo lijkt achter de leiderschapswissel ook een sociaal-culturele richtingenstrijd
te zitten: voor wie kom je als partij vooral op, hoe kijk je naar Nederland,
naar de omgang tussen bevolkingsgroepen, de veranderingen door open grenzen?

En wie precies de 'gewone man'  is van Marijnissen? Op woensdag zei ze daarover:
„In elk geval niet de miljonairs die Rutte zo graag bevoordeelt."

LOAD-DATE: December 14, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              14 of 185 DOCUMENTS



                                NRC Handelsblad

                                14 December 2017
                                  NH-donderda

Wereldkampioen! En Emile Roemer premier

BYLINE: Tom-Jan Meeus

SECTION: Binnenland; Blz. 2

LENGTH: 446 woorden

ABSTRACT

Tom-Jan Meeus

Column

In de prachtige film die Coen Verbraak maakte over de gesneefde premiersambities
van Emile Roemer in 2012, zit een fragment dat ik ontelbare malen heb
teruggekeken. Roemer heeft zojuist de moeder aller SP-nederlagen geleden: binnen
een maand van 39 zetels in de peilingen naar 15 zetels op de uitslagenavond van
de Kamerverkiezingen. Ze zitten met de partijtop bij elkaar. Roemer is in shock.

„Heb je al plannen getrokken?", vraagt Jan Marijnissen.

„Dat wil je niet weten."

„Dat wil ik zeker niet weten."

Die paar seconden lieten, vermoed ik, het drama zien waarin Roemer sindsdien
leefde. „Ik kreeg de indruk", vertelde Coen Verbraak me woensdag, „dat Emile
ermee op wilde houden."

Die indruk hadden ook diverse van Roemers partijgenoten. Een SP-Kamerlid
vertelde me ooit dat hij die avond, buiten het zicht van Verbraaks camera, een
gesprek op de gang afluisterde waarin Marijnissen zijn geslagen opvolger in
krachttermen liet weten dat een vertrek ondenkbaar was. Ik vroeg er Roemer en
Marijnissen naar, zij spraken het tegen - en daar bleef het bij.

Maar telkens als ik Roemer nadien zag zwoegen in debatten, telkens als zijn
opponenten hem confronteerden met feiten die hem waren ontgaan, telkens als er
interne kritiek naar buiten kwam, meende ik een man te zien die zijn conclusies
allang had getrokken.

Hij bleef zijn best doen. Natuurlijk. Hij gaf alles wat hij had, voor zijn
partij en zijn collega's, aan wie hij trouw had beloofd. Dat zou hij nooit
beschamen. Hij werd betiteld als goeierd, als betrouwbare ome - de enige
politicus van wie je een tweedehands auto koopt. Dat vond hij al heel wat.

In zijn hart accepteerde Emile Roemer wat zoveel gewone mensen in de politiek
hebben te accepteren: hij was er niet handig genoeg voor.

Woensdag kwam het bevrijdende moment: zijn opvolger, de dochter van Jan
Marijnissen, was er klaar voor. Je kon haar, kind van een oud-Kamerlid, moeilijk
een gewone man noemen. Toch klaagde ze meteen dat Den Haag wel over de gewone
man spreekt maar „niet mét de gewone man" - hoewel ze net een gewone man had
opgevolgd.

Je hebt mensen die de WK-finale van 1974 (Nederland-West-Duitsland: 1-2) in hun
hoofd stilzetten in de eerste minuut: 1-0 door Neeskens - wereldkampioen. Zo'n
droom gunde je Roemer ook. De campagne van 2012 beëindigen op 15 augustus: 39
zetels bij EenVandaag. Schitterende overwinning voor de gewone man. Emile
premier. Weg met de marktwerking in de zorg, uitkeringen omhoog, etc. Gratis
tomatensoep voor iedereen.

Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

In zijn hart accepteerde Emile Roemer:   hij was er niet handig genoeg voor

LOAD-DATE: December 14, 2017

LANGUAGE: DUTCH; NEDERLANDS

NOTES: Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              15 of 185 DOCUMENTS



                                NRC Handelsblad

                                12 December 2017
                                   NH-dinsdag

Russische trollen op Twitter Gebruik geen tweets, keer terug naar de voxpop

BYLINE: Joost Schuurman

SECTION: Opinie; Blz. 17

LENGTH: 193 woorden

Brieven

Nu blijkt dat een groot deel van de Nederlandse media in de nepaccounts van de
Russen zijn getrapt, vormt zich bij mij de volgende vraag (Ook Nederlandse media
werden misleid door Russische trollen, 9/12): sinds wanneer is Twitter überhaupt
een betrouwbare bron voor publieke opinie? Het is in een rap tempo
vanzelfsprekend geworden onder nieuwssites om een aantal reacties van
Twitter-gebruikers te citeren. Dit gebeurt onder het mom van 'publieke opinie'.
De meest extreme uitlatingen worden gepresenteerd als meningen van gewone
Nederlanders op het internet.

Het probleem met Twitter is dat men relatief anoniem en zonder consequenties kan
schrijven.  Zo worden  onderbuikgevoelens zo snel mogelijk de wereld in
geslingerd. Onze media pakken vervolgens de opvallendste tweets ertussenuit en
plaatsen ze onder een nieuwsartikel. Nu blijkt een aantal van deze opvallende
tweets van Russische nepaccounts te komen. Er is duidelijk een gebrek aan nuance
en transparantie wanneer nieuwssites tweets bij hun artikelen plaatsen. Het
lijkt mij verstandig om de mensen op Twitter niet zo serieus te nemen en weer
straatinterviews af te nemen.

Joost Schuurman

LOAD-DATE: December 12, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              16 of 185 DOCUMENTS



                                NRC Handelsblad

                                12 December 2017
                                   NH-dinsdag

Kom binnen, waarde oplichter. Kom binnen

BYLINE: Tom-Jan Meeus

SECTION: Binnenland; Blz. 2

LENGTH: 452 woorden

ABSTRACT

Tom-Jan Meeus

Column

Ik zal wel de enige zijn - maar ik ben onderhand klaar met alle aandacht voor de
elite dan wel de boze burger dan wel de gewone Nederlander. Ik begrijp de
bedoeling wel. Maar anderen stereotyperen is een oud verlangen. Ooit had je de
bobo's, de meerjarige echte minima (MEM, in Haags jargon) en Jan Modaal. Zelf
zou ik het nuttig vinden als we voor de verandering een tijdje alleen onszelf
typeerden, met positieve én negatieve eigenschappen. Misschien relativeert dat
wat.

Dat zou ook helpen bij de agendering van echte problemen, onheilspellende
problemen, die weinig aandacht krijgen maar iedereen bedreigen - elite, boze
burger én gewone Nederlander.

Eind vorige week schreven Bram Endedijk en Titia  Ketelaar in NRC dat partijen
grote moeite hebben nog kandidaten voor gemeenteraden te vinden. De verkiezingen
zijn over drie maanden. Zo'n beetje iedereen die zich met een mooi verhaaltje
aanmeldt maakt kans: voor screening is amper gelegenheid.

„Googelen blijkt de favoriete screeningsmethode", schreven ze na een rondgang
langs 75 partijen in 35 steden.

Hoe nijpend de situatie is: de VVD is al sinds 2010 bij bijna alle verkiezingen
de grootste partij, maar heeft volgens het laatste jaaroverzicht nog maar 26.500
leden. Uitgaande van vierhonderd gemeenten en twintig kandidaten per gemeente,
staat één op de drie VVD-leden volgend jaar kandidaat. Ofwel: een tijdje
contributie betalen en je bent al zo'n beetje raadslid voor de invloedrijkste
partij van het land.

De deur voor (financieel) belanghebbenden en andere kwaadwillenden staat
wagenwijd open.

Dus wij kunnen eindeloos mieren over hoe wij ons tot elkaar verhouden. Maar
onderwijl leven we in een democratie waarvan de lokale infrastructuur aan het
instorten is.

En we behandelen dit alsof de kroketten in de bedrijfskantine een dubbeltje
duurder zijn geworden. „Nou, Jansen, dat tikt aan."

Er zullen oorzaken zijn voor de afnemende belangstelling. Het kost veel tijd.
Het betaalt amper. De mierenneukerij. De digitale schandpaal die klaarstaat voor
iedereen die het waagt beslissingen te nemen.

Je snapt het allemaal. Maar horen wij ook niet een beetje burgerzin op te
brengen? Zeggen: die democratie is van ons, we zeuren even niet meer over elite
en boze burgers en gewone Nederlanders - we zorgen dat we erallemaal aan
bijdragen?

Tenzij we willen dat historici de volgende eeuw op 2017 terugkijken en
constateren: ze waren zozeer met elkaar bezig - ze hadden niet eens in de gaten
dat ze de lokale democratie aan het weggeven waren.

Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

'Ze waren zozeer met elkaar bezig dat ze niet eens zagen dat ze de democratie
weggaven'

LOAD-DATE: December 12, 2017

LANGUAGE: DUTCH; NEDERLANDS

NOTES: Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              17 of 185 DOCUMENTS



                                NRC Handelsblad

                                09 December 2017
                                  NH zaterdag

'Ik ben niet zo bijzonder, maar Nederland is uniek'

BYLINE: Danielle Pinedo

SECTION: Binnenland; Blz. 28

LENGTH: 1359 woorden

ABSTRACT

InterviewFrans Bauer

Zanger Frans Bauer zingt over gewone dingen en maakt tv-programma's over gewone
mensen. Zelf is hij ook niet ongewoon. „Eigenlijk zijn we allemaal gewoon."

Op de redactie van NRC leverde de vraag discussie op: wie is het prototype
gewone Nederlander? Toen de naam 'Frans Bauer' viel, fronsten sommigen hun
wenkbrauwen. Een succesvolle artiest, geboren in een woonwagenkamp: wat is daar
gewoon aan?

En toch zien velen Bauer als juist dát. Hij zingt liedjes over gewone dingen:
verliefdheid, eenzaamheid, vriendschap, Kerst, de dood. Hij eet graag bij de
Chinees.  Knuffelt met fans. Draagt thuis het liefst een joggingbroek („Ja, wat
anders? Een kostúúm?"). En zijn vorige auto deed hij pas weg toen er 600.000
kilometer op de teller stond.

Zijn tv-programma's gaan over gewone mensen die bijzondere dingen doen. Of
bijzondere mensen die gewoon blijken te zijn. Zoals de oma die altijd al wilde
waterskiën in What de Frans. Of SP-leider Emile Roemer die in Bauer's
Zigeunernachthuilt om een lied dat hem aan zijn moeder herinnert.

Bauer mag dan in een villa wonen en multimiljonair zijn, hij weet door zijn
afkomst en open persoonlijkheid goed hoe de gewone Nederlander in elkaar steekt.
Dat is overigens niet iets waar hij trots op is. „Iedereen heeft wel een
talent", zegt hij. „Alleen komt dat lang niet altijd tot uiting."

Vooral gewone Nederlanders dromen volgens hem kleiner dan goed voor hen is. „Ik
betrap mezelf daar ook wel eens op. Ik had nooit verwacht dat ik - geboren op
een woonwagenkampje - zo'n grote artiest zou worden. Optreden in GelreDome en
Ahoy? Dat kwam als jongen niet in mij op. Ik vond zingen in het café al heel
wat."

Eigenlijk zijn we allemáál  gewoon, vindt Bauer. „Of je nou 2 euro op de bank
hebt staan of een miljoen: in de basis verschillen we weinig van elkaar."
Belangrijk is volgens hem of je onthoudt waar je vandaan komt. „Een gewone
Nederlander is iemand die dat niet vergeet. Iemand die respectvol is naar de
ander - of die nou meer of minder heeft bereikt. Het gaat om hoe je in het leven
staat."

Voelt u zich een gewone Nederlander?

„Dat is moeilijk om van jezelf te zeggen, hè. Eigenlijk moeten anderen dat
beoordelen. Ik denk wel dat mijn succes mij niet veranderd  heeft. En dat ik
mensen gelijk behandel, ongeacht hun prestaties, huidskleur of achtergrond."

Kent u veel gewone Nederlanders?

„Ik denk dat veel mensen anders leven dan zij zich voelen. Zij willen
bijvoorbeeld bij een bepaalde groep horen en proberen dat uit te stralen. Het
zijn kameleons. Natuurlijk kun je niet áltijd dingen doen die bij je passen. Ik
ga ook wel eens naar een chique tent, terwijl ik veel liever in een frietwinkel
kom. Maar over het algemeen doe ik dingen die bij mij passen en waar ik blij van
word." Hij wil niet zeggen, benadrukt hij, dat mensen die in chique restaurants
eten geen gewone Nederlanders kunnen zijn. „Ik ken iemand met een grote winkel
in Brabant die regelmatig met zijn vrouw gaat eten in een chic restaurant.
Gewoon, omdat hij daarvan geniet. De man wordt op handen gedragen door zijn
personeel. Hij heeft totaal geen pretenties. Voor mij is hij een gewone man."

Kunt u het in één zin samenvatten: de gewone Nederlander is...

Bauer zakt terug in zijn stoel en denkt even na. „De gewone Nederlander is
zelfbewust", zegt hij. „Hij doet dingen waar hij achter staat. De gewone
Nederlander is geen mee-loper."

In Den Haag lijken ze een hele andere definitie te hanteren.

„In Den Haag denken ze vanuit een klassenverschil. Het is de elite versus de
gewone man. 'Wí[#xfffd]j zijn bijzonder, zí[#xfffd]j zijn gewoon'."

Daar ergert u zich aan?

„Nou, het probleem is dat er een kloof ontstaat. En daardoor worden beslissingen
genomen die niet in het voordeel zijn van de gewone Nederlander. Om die te
begrijpen, moeten politici het land in. Of mensen het land in sturen die
openstaan voor de problemen van de gewone Nederlander: de hoge kosten voor
ouders van kinderen met een handicap, de hoge zorgbijdrage... Je kunt als
politicus niet om de zoveel tijd vergaderen met een taartje erbij. Om eerst  te
constateren dat 'het zo schijnt te zijn' dat duizenden mensen hun eigen bijdrage
niet kunnen betalen, en vervolgens die eigen bijdrage omhoog te gooien bij het
volgende taartje. Weet je hoeveel mensen met psychische problemen op straat
worden gezet? Ik vraag mij af hoe dat komt: schiet de expertise tekort? Zijn er
voorzieningen wegbezuinigd?"

Is de politiek niets voor u?

Bauer grinnikt. „Om mij in te spannen voor de gewone man? De Bauer Partij of zo?
Wie weet als ik meer gerijpt ben. Ik ben 43 en wil nog lang zanger en
presentator zijn. Maar, eh, wie weet de gemeenteraad. Ik denk dat het best een
zware baan is. Je moet er vast juridisch voor onderlegd zijn. Maar als ik het
zou doen, zou ik tot het gaatje gaan. Ik zou niet alleen de zorg en het
onderwijs aanpakken, maar mij ook inzetten voor cultuur. Mensen met talent
worden niet op waarde geschat. Op muziekscholen hangen instrumenten van ellende
aan elkaar.  Al die orkesten worden wegbezuinigd. Dat moet toch niet mogen
kunnen in een land als Nederland?"

Een krant vroeg zich af 'wat Nederland zonder Frans Bauer zou zijn'. Enig idee?

Er volgt een lange stilte.  Bauer leunt achterover en denkt na over de vraag.
„Wat zou Nederland zijn zonder Frans Bauer? Tsja. Gewoon Nederland, het land
waar ik zielsveel van houd. Ik vind mezelf niet zo bijzonder. Maar Nederland
vind ik uniek.  Als ik na een buitenlandse reis thuiskom, ben ik blij dat ik er
weer ben. Mijn geboortegrond ontspant mij."

Wat voegt u toe aan Nederland?

„Ik hoop dat ik verdraagzaamheid toevoeg. Dat is namelijk waar ik voor sta. En
dat is ook waar de gewone man voor staat. De gewone man verdraagt iedereen. Ben
je wel eens op een bouwplaats geweest? Daar werken mensen van allerlei komaf
vreedzaam samen."

Maken ze het in Den Haag te ingewikkeld?

„Ik denk het wel. Je kunt ook concluderen dat ik te simpel denk. Maar ik zie dat
ook als mijn kracht. Hoe moeilijker je denkt, hoe minder ervan terechtkomt."

Soms botst u met mensen die anders denken. Toen Paul Witteman gokte dat meer dan
de helft van uw fans een rolstoel heeft, ontstak u in woede.

Voor het eerst verdwijnt de lach van zijn gezicht. „Wat Witteman deed, hóórt
niet. Het was zo respectloos naar mijn fans. Ik had mijn gevoel moeten volgen en
de studio moeten verlaten. Ik wil geen contact met mensen die geen respect
hebben voor een ander. In plaats daarvan bleef ik zitten. Uit, tsja, respect. Ik
vond het niet netjes om weg te lopen."

Hij bood wel meteen zijn excuses aan.

„Ja, maar toen was het kwaad al geschied. Witteman verhief zich. Dat zou een
gewone Nederlander niet doen."

Geeft u dat soort levenslessen ook mee aan uw kinderen: verhef je niet?

„Zeker. Ik heb vier zoons: van zestien,  vijftien, twaalf en acht. Ik heb hun
van jongs af aan geleerd dat het niet uitmaakt waar je wiegje staat. Dat ze
mensen moeten zien voor wie zij zijn. Tijdens een van onze laatste vakanties
hebben de jongens wekenlang gespeeld met Daan, een jongen met downsyndroom. Ik
was zó trots dat ze Daan zagen als Daan."

Aan het eind van ons gesprek laat Bauer het cadeau zien dat hij  van zijn
kinderen kreeg voor Vaderdag: een gouden ring met de vingerafdruk van zijn
overleden vader erin gegraveerd.  Het is het mooiste cadeau dat hij ooit
gekregen heeft, op de trouwring van zijn Mariska na. „De ring staat symbool voor
de band met mijn vader, die vriend, praatpaal en zorgpaal was. Als ik 'm
verlies, word ik gek!"

Op tv laat u gemakkelijk emoties de vrije loop. Is ook kenmerkend voor de gewone
man dat hij dicht bij zijn gevoel staat?

„Ik denk het wel. Mijn vader zei altijd: zeg wat je denkt, je kunt er altijd op
terugkomen. Maar úí[#xfffd]t je. Want heb je geen mening, dan wordt het
drijfzand."

Trouw zijn aan jezelf, komt het daar  allemaal op neer?

Hij knikt. „Dat is de conclusie. Je moet geloven in jezelf en je niet laten
afleiden door de verlokkingen van alledag. Volg je hart, zeg ik altijd. Dan kan
er niets misgaan."

Van 5 januari t/m 1 juni houdt  Frans Bauer een Tour de Frans in theaters. Vanaf
14 januari presenteert hij De Curling Quiz op NPO 1.

In Den Haag denken ze vanuit een klassenverschil. De elite versus de gewone man

LOAD-DATE: December 8, 2017

LANGUAGE: DUTCH; NEDERLANDS

NOTES: Van 5 januari t/m 1 juni houdt Frans Bauer een Tour de Frans in theaters.
Vanaf 14 januari presenteert hij De Curling Quiz op NPO 1.

GRAPHIC: Zanger Frans Bauer in 2014 met fans in Amstelveen en (onder) bij een
tv-uitzending in Scheveningen.
Foto Mario Nap/HH

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              18 of 185 DOCUMENTS



                                NRC Handelsblad

                                09 December 2017
                                  NH zaterdag

SECTION: Binnenland; Blz. 6

LENGTH: 1319 woorden


Lezing

Hermanus Verbeeck Gouden Eeuw

Maandagavond organiseert Ons Amsterdam de lezing Job op de mestvaalt? Hermanus
Verbeeck (1621-1681) en de strijd om het bestaan in de Gouden Eeuw,  door Henk
Looijestein. Meestal bleef de gewone man in het verleden anoniem, „maar een
enkele keer doorbrak een Jan Modaal het stilzwijgen".  Zo ook de Amsterdamse
middenstander Hermanus Verbeeck, die zichzelf zag   als een  'Job op de
mestvaalt' en   zijn levensverhaal modelleerde op het verhaal uit de bijbel.
Zijn   autobiografie biedt historici een  zeldzame inkijk in het leven en denken
van een gewone man uit de Gouden Eeuw en de bedreigingen waar men in de 17de
eeuw aan bloot stond, en hoe men zich daartegen te weer stelde.

Maandag 11 december, 20.00 uur, De Bron, Hugo de Vrieslaan 2, hoek Middenweg.
www.onsamsterdam.info

Eten en drinken in de kunst

Woensdagavond organiseert Ons Amsterdam de lezing Eten en drinken in de kunst,
door kunsthistorica en archeologe Mirjam Elizabeth Lobbes. Aan de hand van
schilderijen vertelt zij over het afgebeelde voedsel, hun waarde en betekenis
voor mensen toen en nu, met extra aandacht voor de eettradities in  december.

Woensdag 13 december, 20.00 uur, Gerrit van der Veen College, ingang
achterzijde, Anthonie van Dijckstraat t.o. nr. 7. www.onsamsterdam.info

Muziek

James Oesi speelt Bach op IJburg

Zaterdagavond speelt de van origine Zuid-Afrikaanse contrabassist James Oesi in
theater Vrijburcht op IJburg. Hij wil laten horen „hoe prachtig Bach op
contrabas kan zijn". Sinds 2009 is Oesi een bekend gezicht in de klassieke en
moderne muziekwereld;  regelmatig te horen op NPO Radio 1 en 4 en als solist te
gast bij Podium Witteman en Vrije Geluiden.

Zaterdag 9 december, 20.30 uur, Theater Vrijburcht, Jan Olphert Vaillantlaan
143. www.theatervrijburcht.nl

Adventsconcert in Oranjekerk

Zaterdagavond in de Oranjekerk: een adventsconcert door het Amsterdamse Lelikoor
„met de mooiste a-capellamuziek uit de renaissance". Met  enkel- en dubbelkorige
werken van onder meer Guerrero, Byrd en Morales, waarin  Maria wordt  aanbeden
en  het verlangen naar de komst van Jezus wordt bezongen.

Zaterdag 9 december, 20.15 uur, Oranjekerk, Tweede van der Helststraat 1-3.
www.lelikoor.nl

Van Swieten Society in Waalse Kerk

Zondagmiddag speelt de Van Swieten Society in de Waalse Kerk in Amsterdam het
programma Jong geleerd. Rond 1800 richtte het muziekleven zich niet langer op de
adel maar op de (welgestelde) burger. Muziek die gevoelens moest uitbeelden werd
muziek die gevoelens moest vertolken. Het  programma is een combinatie van
bekende en onbekende werken.

Zondag 10 december, 15.30 uur, Waalse Kerk, Walenpleintje 159 (Oudezijds
Achterburgwal). www.vanswietensociety.nl

Kerstmuziek Frans ensemble

Woensdagavond in Muziekgebouw aan 't IJ kerstmuziek van de Franse componist
Marc-Antione Charpentier. Het Franse ensemble Correspondas speelt de
kerstpastorales die hij schreef voor landgenote hertogin Maria de Guise en die
„het Weihnachtsoratorium van Bach naar de kroon kan steken". Vooraf, om 19.00
uur, een college over Versailles en de kunsten door Xavier Vandamme.

Woensdag 13 december, 20.15 uur, Piet Heinkade 1. www.muziekgebouw.nl

Zangeres en gitarist Lea Kliphuis

Donderdagavond in het kleinste theater van Amsterdam een optreden van  zangeres,
gitarist en liedjesschrijver Lea Kliphuis. Onlangs verscheen haar tweede album
The World Owes Me Nothing; liedjes met invloeden uit de alternatieve country en
de westcoastmuziek van de jaren 70.  Zoals het Torpedo Theater het verwoordt:
„De wereld mag Lea Kliphuis dan niks verschuldigd zijn, na beluistering van haar
nieuwe album zal menigeen toch het gevoel krijgen haar enige bewondering of dank
verschuldigd te zijn. Zij vertolkt een uniek geluid in de Nederlandse muziek."

Donderdag 14 december, 20.30 uur, Sint Pieterspoortsteeg 33 (zijstraatje Nes).
www.torpedotheater.nl

Kerstconcert Obrechtkoor

Vrijdagavond in de Obrechtkerk een kerstconcert door het Obrechtkoor en -orkest
onder leiding van Luc Löwenthal. Gespeeld worden werken van Telemann en Durante,
en bekende Christmas carols. Toegang gratis.

Vrijdag 15 december, 20.15 uur, Obrechtstraat 28. www.obrechtkerk.nl

Expositie

Zelfportretten in tekst en beeld

Alleen dit weekend nog te zien in galerie Overstroom: de expositie Wie ben je,
met zelfportretten en dagboeken van  schilder en schrijver Aafke Steenhuis.
Vanaf haar negende jaar hield Steenhuis vrijwel onafgebroken een dagboek bij en
tekende ze  veel. Te zien zijn zelfportretten, maar ook veel tekeningen en
schilderijen van haar reizen door Zuid-Europa, Zuid-Amerika, en over  de invloed
van de Tweede Wereldoorlog.

T/m zondag 10 december, Entrepotdok 33. www.galerieoverstroom.nl

De 100 beste cartoons

Te zien in de Centrale OBA: de expositie De 100 beste cartoons - Inktspotprijs
2017, ofwel de 100 beste inzendingen voor de prijs  voor de beste politieke
tekening,  dit jaar gewonnen door John Reid, Bastiaan Geleijnse en Jean-Marc van
Tol: de makers van de bekende helden van deze krant, Fokke & Sukke. Er waren
echter nog 99 prachttekeningen méér, en die zijn alle   te bekijken op de
balustrade tegenover de leeszaal. Veel Trump natuurlijk, maar ook de Brexit,
Erdogan, aanslagen, etnisch profileren, vluchtelingen en binnenlandse politiek,
in werk van 58 verschillende tekenaars.

T/m 31 januari, OBA, Oosterdokskade. www.persenprent.nl

Naar buiten

Winterwandeling Siegerpark

Volgend weekend organiseert IVN  een winterwandeling in het Siegerpark, een in
de jaren 30 aangelegd park in Engelse landschapsstijl, met vijvers, kronkelende
paden en zichtlijnen. Wat leeft er nog in de verstilde stadsnatuur? Ook wordt
stilgestaan bij de geschiedenis van het park en de beeldhouwwerken van het
Stedelijk Museum.

Zondag 17 december, 11.00 uur, vertrekpunt ingang Siegerpark, Sloterweg 773.
www.ivn.nl/afdeling/ivn-amsterdam

Divers

Interview biograaf Gerard Reve

Deze zaterdag in de Centrale OBA een Gerard Reve-middag: Koen Hilberdink,
biograaf van uitgever Johan Polak (1928-1992) wordt door Bert van Galen
geïnterviewd over de complexe relatie tussen Polak en Reve. Ook praat  Van Galen
met  Hanneke Eggels; in 1985 organiseerde zij aan de Universiteit Leiden het
eerste gastschrijverschap en begeleidde ze Gerard Reve in de postdoctorale
werkgroepen en Albert Verweijlezingen. Afsluitend een 'reveraat' door André
Degen.

Zaterdag 9 december, 14.00 uur, Oosterdokskade 143. www.oba.nl/agenda

Talkshow 'In Memoriam'

Maandagavond in De Nieuwe Liefde de UP! talkshow In Memoriam. Deze talkshow, in
een serie over ouder worden, gaat vooral over „hoe belangrijk het is dat je je
bewust bent van dat wat mogelijk komen gaat". Veel mensen stellen ingewikkelde
praktische, emotionele of medische thema's het liefst uit: wie dan leeft, wie
dan zorgt. „Hoe praat je over moeilijke onderwerpen? Met jezelf, met je
kinderen, met je directe omgeving. Wat zouden ze eigenlijk van je moeten weten?
Hoe wil je herinnerd worden? Wanneer heb je je je immateriële nalatenschap
eigenlijk 'goed geregeld'?"

Maandag 11 december, 20.00 uur, Da Costakade102. www.denieuweliefde.com

Interview met Charlotte Mutsaers

Donderdagavond  in OBA Staatsliedenbuurt een interview door radiomaker en
cultuurhistoricus Robert van Altena met schrijver Charlotte Mutsaers. Onlangs
verscheen van haar de roman Harnas van Hansaplast. Een gesprek over het boek,
haar broer en  haarzelf.

Donderdag 14 december, 19.30 uur, OBA, Van Hallstraat 615.
www.oba.nl/staatsliedenbuurt

Kinderen

Natuurspeeltuin Het Woeste Westen

Natuurspeeltuin Het Woeste Westen   is een  buitenplek waar Amsterdamse
kinderen tot en met 13 jaar gratis  kunnen ravotten („voor echte avonturiers die
niet bang zijn om vies te worden"). De diverse eilanden, omgeven door sloten,
hebben elk een eigen thema: van Weilandeneiland tot Avontureneiland.   Met
horecavoorziening binnen en buiten.

Overbrakerpad 3 (auto parkeren kan op 4 minuten loopafstand, Transformatorweg
10). www.woestewesten.nl

LOAD-DATE: December 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              19 of 185 DOCUMENTS



                                NRC Handelsblad

                                09 December 2017
                                  NH zaterdag

Bezorging is nooit gratis

BYLINE: Mei Li Vos

SECTION: Opinie; Blz. 4

LENGTH: 1413 woorden

ABSTRACT

De pakketbezorger heeft het te druk om 's avonds zijn kinderen te zien, schrijft
. Hij betaalt de prijs voor de moordende concurrentiestrijd tussen
pakketbedrijven.

Red de pakketbezorger

Daar werd aan de deur gebeld. Het was een vriendelijke man van UPC die een
handtekening wilde voor een pakketje: een snoezige pet die over mijn flaporen
past. Gevonden tijdens een nachtelijke sessie in een webwinkel. De
hulpsinterklaas van DPD kwam, een paar dagen voor pakjesavond, keurig op tijd
mijn pakketten leveren. Komende weken zal ik exotische ingrediënten voor het
kerstdiner laten bezorgen.

Altijd als ik een pakket aanneem, moet ik denken aan de pakketbezorger die me
als Tweede Kamerlid aansprak op het Plein in Den Haag. Hij deed mee aan de wilde
staking van pakketbezorgers voor een betere beloning, juni 2013. Hij zei:
„Mevrouw. U heeft ook kinderen toch?" Ja, eentje. „Mevrouw. Ik heb ook kinderen.
Maar ik zie ze bijna nooit meer. Ik ga om zeven uur de deur uit en ben om acht
uur 's avonds terug. Anders kom ik niet rond. Anders krijg ik die bestelbus niet
leeg. Elke dag. Elke week. En daarom staak ik."

De pakketbezorgers van PostNL staakten omdat ze het niet eens waren met de
eenzijdige tariefverlaging per bezorgd pakketje die PostNL aan hen als
zelfstandigen wilde opleggen. Omdat ze daardoor nog meer en nog harder moesten
werken en nog minder overhielden achter de streep. Ze waren het zat. Door de
wilde staking kregen ze gedeeltelijk hun zin én hun problemen op de politieke
agenda.

Nog steeds als ik op de fiets de dubbelgeparkeerde bestelbusjes moet ontwijken,
denk ik aan die vader en zijn kinderen. De bezorgers parkeren dubbel omdat ze in
straf tempo die pakketten bij de huizen afleveren. Als ze netjes parkeerplekken
moeten gaan zoeken, zien ze ook hun partner niet meer als ze 's avonds laat
thuiskomen.

Er zullen nog meer pakketbezorgers komen. Dat komt door ons, wij
consumenten/burgers. In 2017 koopt 76 procent van de Nederlanders wel eens
online en laat dat dus thuis bezorgen.

De laatste cijfers over het totale aantal bezorgde pakketjes zijn van 2015. Toen
werden er 300 miljoen pakketten bezorgd. Als je bedenkt dat het aantal pakketten
jaarlijks met dik 10 procent stijgt, zullen we in 2017 meer dan 350 miljoen
pakketten laten bezorgen. Grote kans trouwens dat 2017 een record pakkettenjaar
wordt: PostNL maakte op Sinterklaasavond bekend dat er ten opzichte van de
Sinterklaasperiode vorig jaar 30 procent meer pakketjes zijn verstuurd en
bezorgd.

Dat er zoveel extra werk voor pakketbezorgers komt is mooi.  Door ICT verdwijnen
er banen - bij winkels omdat de gewone Nederlander liever online koopt; bij de
post omdat we geen  brieven maar appjes versturen; bij de bank, omdat we zelf
onze bankzaken regelen. Aan de andere kant komen er dus banen bij door een
toenemende vraag naar dienstverlening die (vooralsnog) alleen door mensen, niet
machines, kan worden gedaan.

Er is echter een groot probleem bij pakketbezorging. De moordende concurrentie
tussen de pakketbedrijven wordt betaald door de pakketbezorgers.  Veel van hen
werken als zzp'er of onderaannemer op stukloon. Als een pakket niet bezorgd kan
worden, krijgen ze daarvoor niets betaald. Dus gaat de bezorger net zo lang door
's avonds tot er wel iemand thuis is. De pakketbedrijven die hun bezorgers nog
wel een keurig arbeidscontract bieden, zijn in feite gekke Henkie zolang andere
pakketbedrijven  met goedkope zzp'ers en stukloon blijven werken. Bedenk
trouwens - als je weer verleid wordt om net iets meer te bestellen zodat de
bezorging gratis wordt - dat iemand daar uiteindelijk voor betaalt: de
pakketbezorger.

Een ander gevolg van de moordende concurrentie is dat er veel bestelauto's, soms
halfleeg, door de straten moeten rijden. Een drama voor de luchtkwaliteit. Ik
ben geen econoom, maar efficiënt en goed voor de consument lijkt mij dat niet.

Ouderwetse marktdenkers stellen dat de pakketmarkt goed werkt omdat alles
goedkoper wordt voor de consument.  Maar mij is niet gevraagd of ik wil dat een
pakketbezorger vanwege stukloon zich een slag in de rondte moet werken en dan
nog te weinig verdient. Mij is ook niet gevraagd wat ik er van vind dat die
pakketbezorgers hard moeten rijden om op tijd hun ronde te kunnen rijden.
Marktdenkers die het fantastisch vinden dat de pakketbedrijven, groot en klein,
elkaar beconcurreren, lijken zich ook niet te bekommeren om verstopte straten of
uitlaatgassen door al die bestelauto's.

Politiek en vakbonden pleiten al jaren voor betere en eerlijke
arbeidsomstandigheden voor de pakketbezorgers.

Pakketbedrijven kunnen bijvoorbeeld hun mensen in dienst nemen en zich houden
aan de CAO. Dat is echt geen goudgerande regeling, maar voorkomt wel dat de
bezorgers veel te lange dagen moeten maken. Na de tweede staking in 2015 bood
PostNL wel aan dat de zzp'ers in dienst kunnen, maar dat is voor veel bestaande
zzp'ers helaas niet te doen. De investeringen in de bus kunnen ze nooit meer
terugverdienen als ze in loondienst gaan. Dan liever de bescheiden
tariefverhoging en een jakkerende zzp'er blijven.

De Inspectie SZW (voorheen Arbeidsinspectie) vindt de pakkettenmarkt lastig te
controleren omdat er een baaierd aan constructies wordt ingezet.  En dan heeft
de Belastingdienst doodleuk met de marktleider een ruling (een speciale
belastingregeling) gemaakt dat ze met zzp'ers kan blijven werken. De andere
pakketbedrijven proberen dan ook van alles om de arbeidskosten zo laag mogelijk
te krijgen.

Waarom zouden we eigenlijk zo doormodderen? We kunnen ervoor kiezen om deze
groeiende markt te verbeteren. Immers, veel mensen kunnen er een goede boterham
aan verdienen en andere mensen bespaart het tijd en moeite als ze spullen online
kunnen bestellen.

Een voorstel. Koppel de onstuimige groei van de pakketmarkt aan de gestage
daling van het aantal poststukken. Laat brief, pakje en boodschappen door
dezelfde partij bezorgen. Denk dan eens anders na over de infrastructuur van de
bezorgingen, kijk bijvoorbeeld naar hoe het busvervoer wordt geregeld. Daar
laten we ook niet verschillende busmaatschappijen dezelfde route over 's heeren
wegen rijden. Daar gunnen we een busvervoerder een route. Daar werd aanvankelijk
veel over geklaagd, maar dat loopt nu best aardig.

Zo kan het ook met de pakketbezorging. Er liggen routes, laten we een bedrijf
per route het recht gunnen om er brieven, pakketten en boodschappen te bezorgen.
Zo hoeft er per wijk maar een of twee keer per dag een busje voor de grote
pakketten en een elektrische bakfiets voor brieven en kleine pakketjes door de
straten. Regel verder dat alle bezorgers in dienst zijn en onder dezelfde CAO
vallen, zodat er in ieder geval niet op arbeidsvoorwaarden kan worden
geconcurreerd.

Nu we toch bezig zijn. Herna Verhagen, de CEO van PostNL, opperde een paar jaar
geleden het idee om de bezorgers ook een sociale taak te geven. Laat hen ook de
kapotte stoeptegel rapporteren, of aan de wijkverpleegkundige dat mevrouw Jansen
vandaag haar gordijnen niet open heeft gedaan. En zet dan meteen in de CAO dat
de pakketbezorger koffie mag drinken in het buurthuis of met de wijkagent.

Het kan overigens nog radicaler. Nouveau-marxistisch: we nationaliseren post- en
pakketvervoer en brengen een staatsmonopolist als de PTT weer terug.

Beide oplossingen geven ook weer dat thuisgevoel waar zoveel partijen en kiezers
naar hunkeren trouwens.

We kunnen de pakketbezorgers mee laten profiteren van de economische en
technologische ontwikkelingen als we het ouderwetse denken over deze markt
afzweren en ophouden om consumentenbelangen te reduceren tot gratis bezorging.
Dat vergt wel lef van politici en polderpartners, om de staat te laten ingrijpen
in deze groeiende markt. De markt z'n gang laten gaan leidt tot suboptimale
uitkomsten, dat zien we dagelijks aan onze deur en op straat.

Terwijl politiek en polder hierover knobbelen, kunnen wij consumenten/burgers
alvast iets doen. Op de feedbackformulieren aangeven dat alleen de zon gratis is
en dat we verwachten dat de pakketbezorger normaal betaald krijgt. En met een
glimlach opendoen om de pakketten voor de buren aan te nemen. Pakketbezorgers
willen deze dagen in december ook gewoon op tijd thuis zijn. Net als u en ik. En
liefst ook de andere maanden van het jaar.

Is het goed voor de consument dat  bestelbusjes halfleeg door de straten rijden?

Mei Li Vos is vice-voorzitter vakbond AVV (het Alternatief voor Vakbond). Tot
maart 2017 was ze Tweede Kamerlid voor de PvdA (toen woordvoerder postmarkt en
zzp'ers)

LOAD-DATE: December 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              20 of 185 DOCUMENTS



                                NRC Handelsblad

                                09 December 2017
                                  NH zaterdag

Zeg, Sybrand, hoe zit het met die Gewone Nederlander?

SECTION: Binnenland; Blz. 30

LENGTH: 1641 woorden

ABSTRACT

EssayZoektocht

Ruim honderdzestig lezers reageerden op een oproep  van columnist Lamyae
Aharouay: wil de Gewone Nederlander zich melden? Met acht van hen trok zij een
dag op. Nu sluit zij haar serie af met CDA-leider Sybrand van Haersma Buma, met
wiens H.J. Schoo-lezing het allemaal begon.

Om de laatste Gewone Nederlander te spreken, moet ik mij bij de ingang van het
pand waar hij verblijft identificeren. Mijn jas, schoenen en tas gaan in een
oranje bakje door een scanner. Ik zelf ga door een detectiepoortje.

De voorlichter die het gesprek had geregeld, zou eerst op maandag terugbellen.
Toen op dinsdag. Uiteindelijk werd het woensdag. „Het gaat niet lukken",
vertelde hij, waarna ik 'toch bedankt' antwoordde en ophing.

Maar het wás niet oké en dus stuurde ik een sms waarin ik uitlegde waarom de
afspraak wél door moest gaan, om vervolgens een paar uur te denken dat ik mezelf
voor schut had gezet. Aan het eind van de middag verscheen de naam van de
voorlichter op mijn telefoonscherm. Ik mocht langskomen.

Na wat poortjes en een sluis loop ik de trap op naar de vleugel waar de Gewone
Nederlander werkt. Die is gehuisvest in een statig deel van het gebouw, met
authentieke muurschilderingen. De secretaresse van de Gewone Nederlander klopt
op de deur. Er klinkt een 'ja!'. Daarna schud ik CDA-leider Sybrand van Haersma
Buma  de hand. En die van zijn voorlichter, want die zit erbij.

De afgelopen weken bezocht ik  acht Gewone Nederlanders die reageerden op mijn
oproep: wilt u zich melden. Ik had nog weken door kunnen gaan, want meer dan 160
mensen schreven me. Maar voordat je het weet, wordt zo'n serie gewoontjes, en
dat moeten we natuurlijk niet hebben.

Vragen en zorgen

Buma vertelt dat hij de serie heeft gevolgd. Ik vraag of het de Gewone
Nederlanders zijn die hij voor ogen had tijdens het schrijven van de H.J.
Schoo-lezing, waarmee het allemaal begon. Hij zegt daarin dat de boze burger ten
onrechte boos wordt genoemd, en dat het gaat om gewone mensen. Wie dat precies
zijn, blijft onduidelijk. In zijn lezing schetst Buma  een gewone Nederlander
die overvallen werd door de multiculturele samenleving. „Hij bleef verweesd
achter nadat de elite er met zijn vrijheid en gelijkheid vandoor ging en dat aan
nieuwkomers gaf."

De Gewone Nederlander was  niet de kern van zijn verhaal, zegt  Buma nu. Het
ging hem om de vragen en zorgen die de loop van de politiek bepalen. Ik zeg dat
hij de Gewone Nederlander toch niet voor niets dertien keer in één lezing
noemde. „Goed dat je dat geteld hebt, ik heb dat niet gedaan", antwoordt hij.

Ik heb Buma de afgelopen tijd vaak zien en horen uitleggen wie volgens hem
'gewoon' is. Maar echt helder werd het nooit. En, om teleurstelling te
voorkomen, dat wordt het in dit stukje ook niet. Ik vraag Buma wie de óngewone
Nederlander is, wellicht schept dat duidelijkheid. Maar hij antwoordt: „Mijn
claim is dat je niet een afgebakende groep 'gewoon' kan maken. Dan moet je ook
niet een afgebakende groep on-gewoon maken."

Het gaat hem om iets anders, zegt Buma. In een wereld die verandert, komt een
groep niet mee, en juist die groep bepaalt nu de loop van de politiek. „Wat - en
dan komt toch dat woord - hele gewone mensen zijn." Denk aan de verkiezing van
Trump. Aan de Brexit. „Allemaal mensen die het beste voor hun toekomst willen,
voor hun gezin, hun omgeving, hun land, maar het gevoel hebben dat een groep
kosmopolieten die de wereld wél aankan, de loop bepaalt. En zij niet." Die groep
moet niet weggezet worden als boos, vindt Buma. „Het zijn gewone Nederlanders.
Net zoals een immigrant ook een gewone Nederlander is. En jij en ik ook Gewone
Nederlanders zijn."

Hoe anders is de opstelling van premier Mark Rutte. Op YouTube beantwoordt hij
de vraag van een burger („Goeie vraag, Rita!") over wie die gewone Nederlanders
zijn. „Nou Rita, dat zijn jij en ik!" Volgens Rutte is iedereen die iets van
zijn leven wil maken gewoon. Hij heeft het over mensen die vooruit willen komen,
die hard werken, dat hebben gedaan, of dat willen doen. Een paar steekwoorden:
'positief bijdragen aan het land', 'vroeg opstaan', 'hard werken',
'middenklasse'.

Een heel ander geluid dan dat van Buma, kortom. Voor hem is de Gewone
Nederlander een slachtoffer, iemand die machteloos moet toezien hoe de wereld
verandert zonder dat hij er zelf een bijdrage aan kan leveren. Voor de VVD is
het juist iets positiefs: mouwen opgestroopt en gaan met die banaan.

„Economisch burgerschap", zo noemt Ilias el Hadioui het, socioloog en
promovendus aan de Erasmus Universiteit Rotterdam. „Let daar op. Dat raakt zo
veel mensen. Er zit een grote groep in die bijvoorbeeld verongelijkt is dat zijn
kind maar een paar tientjes  studiefinanciering krijgt, terwijl dat van zijn
werkloze buurman honderden euro's krijgt. Al die sentimenten zijn effectief om
op in te spelen."

Wat de discussie over gewone en ongewone Nederlanders zo ingewikkeld maakt, is
dat die gevoerd wordt binnen de context van joods-christelijke waarden,
identiteit, vluchtelingen, aanslagen en de multiculturele samenleving. In zijn
lezing zegt  Buma over de Gewone Nederlanders: „Het denken in termen van
vrijheid en gelijkheid had een versnipperde multiculturele samenleving geschapen
die de hunne niet was."

Voor zijn proefschrift doet El Hadioui onderzoek naar „de relatie tussen
gepercipieerde sociale uitsluiting en identificatie met Rotterdam en Nederland
onder Rotterdamse schoolgaande jongeren van verschillende afkomst". De
stedelijke omgeving is superdivers, zegt hij. Een kenmerk daarvan is dat er geen
meerderheidsgroep meer is. Dat betekent  dat definities veranderen, in dit geval
van 'Rotterdammerschap'. Wat betekent het om Rotterdammer te zijn? „In het
onderzoek was iedereen comfortabel over het Rotterdammer zijn, van welke
achtergrond dan ook." Vraag je naar Nederlanderschap, dan wordt het ingewikkeld.

Mijn eerste reflex na de Buma-lezing is om mezelf buitenspel te zetten. De
nieuwkomer wordt geschetst als afpakker, als boeman. Kan een nieuwkomer niet
gewoon zijn, of wórden? De Gewone Nederlander als slachtoffer van de
multiculturele samenleving - wat zegt dat over de mensen die haar multicultureel
maken?

„Dat we allemaal in dit land onze plek hebben, want allemaal hebben we het recht
om hier te wonen, wie je ook bent", zegt Buma in zijn werkkamer. „Mensen zien
hun buurt verkleuren, hebben buren die de taal niet spreken. Het zijn vaak
autochtonen, maar dat hoeft niet, die zich maar thuis moeten voelen terwijl ze
dat niet meer doen. En het gaat niet alleen daarover, het gaat ook om
globalisering, robotisering..."

Sinds de jaren zestig is de wereld individualistischer geworden, gaat Buma
verder. Iedereen zijn eigen rechten. „Dat leek een soort bevrijding. Iedereen
mag doen wat hij wil." Anno nu is een gevoel van gezamenlijkheid volgens hem
verdwenen. „Dus moeten we in die nieuwe samenleving dat gezamenlijke weer
terugvinden. In een andere context die veel multicultureler is, die qua
opleiding en qua inkomen anders is dan veertig jaar geleden. Maar die één ding
verloren heeft: het gevoel dat we als Nederland een land zijn dat ook verder kan
komen. En dat is wat ik bedoel. Nou jij weer."

Nog niet overtuigd pak ik zijn lezing er weer bij. Wat bedoelt hij met 'Alsof de
elite er met hun vrijheid en gelijkheid [van de gewone Nederlanders] vandoor
ging en ze aan de nieuwkomers gaf'? Ja, zegt Buma, dat gevoel hebben ze. En die
nieuwkomers, wat is hun plek in dit verhaal? „Je doet aan een vorm van exegese,
waarmee je het risico loopt het overkoepelende weg te halen, en dat zou jammer
zijn."

Hij vertelt weer over Trump, Brexit en de mensen die over het hoofd zijn gezien
terwijl de wereld veranderde. „Dan zie ik een heleboel mensen die eigenlijk
vroeger het gevoel hadden dat ze het land droegen, en nu het gevoel hebben dat
ze aan de zijlijn staan. Zie de politieke gevolgen als je daar niet serieus naar
kijkt." De oplossing is volgens hem om die mensen herkenning terug te geven.
„Het hervinden van het gevoel van een identiteit en een gemeenschap."

Maar het is juist die identiteit, stel ik, die veranderd is. Het is niet meer
wat het was, de samenstelling van de groep die zich in die identiteit moet
herkennen, is veranderd. Buma: „Ik denk dat de identiteit van dit stukje grond
wel degelijk ontleend kan worden aan wat hier in het verleden is gebeurd."

De gastarbeiders die hier in de jaren zestig heen kwamen, kinderen kregen, ook
zij maken deel uit van die geschiedenis. Is dit dan het moment om de identiteit
in Nederland te herijken?  „Ja, dat is de grote vraag. Als we in dit land vinden
dat we iets delen, dan zou het heel goed zijn om te rade te gaan bij wat de
afgelopen eeuwen dit land heeft gemaakt tot wat het is." Dat is dus ook de
veranderende samenstelling van het land, zeg ik. Maar de tijd is op, de volgende
afspraak staat al op de gang te wachten.

Materialistische zaken

De Gewone Nederlanders die ik de afgelopen acht weken mocht ontmoeten, zullen
niet door iedereen even gewoon worden genoemd. De een vindt ze te hoog opgeleid,
de ander te rijk. Maar het is eigenlijk best gek dat we anderen kwalificeren als
'ongewoon' op basis daarvan. Zijn het materialistische zaken die ons gewoon
maken, of zijn het onze eigenschappen en het leven dat ons overkomt? De meeste
Gewone Nederlanders die reageerden op mijn oproep, schreven over dat eerste als
reden van hun gewoonheid, maar in mijn ontmoeting kwam juist het tweede ter
sprake, en dan bleek iedereen juist weer ongewoon te zijn.

U begrijpt, wie die Gewone Nederlander is, daar ben ik nog niet uit. En dat doet
er ook niet toe. Want wat ik wél leerde, is dat ik overeenkomsten vond  met
iedereen die ik sprak. En juist die overeenkomsten, soms groots, soms
onbenullig, geven een gevoel van saamhorigheid. Daar moeten we naar op zoek.

Die overeenkomsten, soms groots, soms onbenullig, geven een gevoel van
saamhorigheid

LOAD-DATE: December 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              21 of 185 DOCUMENTS



                                NRC Handelsblad

                                09 December 2017
                                  NH zaterdag

Hoe de Gewone Nederlander een extremist werd

SECTION: Binnenland; Blz. 26

LENGTH: 1323 woorden

ABSTRACT

EssayPolitiek

Dit jaar hees de politiek volgens Arjen van Veelen een nieuw type Gewone
Nederlander op het schild:  de boze burger. 'Het is één van de schokkendste
omslagen in de Nederlandse politiek en tegelijk de meest geruisloze.'

Wie is de Gewone Nederlander?

'Nederland houdt van guh-woon', aldus een reclamespotje voor G'woon, een nieuw
huismerk dat afgelopen zomer in de supermarktschappen verscheen. De merknaam is
misschien irritant raar gespeld, maar verder is G'woon een slimme naam:
supermarkten mikken op gewone mensen, want daar zijn er nu eenmaal het meest
van. En Nederlanders vinden het gek genoeg fijn om gewoon te worden genoemd.
Daarom is het al jaren 'Gewoon bij Albert Heijn'. En heet de HEMA 'de normaalste
zaak van Nederland', want 'Hema maakt gewoon bijzonder'.

In dat huiselijke reclamefilmpje van G'woon figureren dus ook allerlei gewone
Nederlanders die gewone dingen doen, zoals boterhammen smeren. Deze gewone
Nederlanders hebben trouwens allerlei verschillende huidskleuren - en niet
vanwege politiek correct gedoe, maar gewoon omdat Marokkanen, bijvoorbeeld, ook
melk en pindakaas kopen. Het is gewoon handel.

Ook de politiek mikt al jaren op de gewone Nederlander, om diezelfde reden als
supermarkten: marktaandeel. Dat was niet altijd zo, heel lang geleden zochten
partijen nog de gunst van rare, specifieke groepen Nederlanders, bijvoorbeeld
katholieken of liberalen of socialisten. Dat was toen ze nog ideologie hadden.
Maar sinds de meeste partijen vooral polls en focusgroepen volgen, gaan ze voor
die grootste gemene deler, 'de gewone Nederlander'. Want daar zijn er het meest
van.

Die 'gewone Nederlander' verhult dus een politieke leemte, het is de ideële
leegheid van 'Always Coca Cola' of 'Retteketet naar Beter Bed'. En de ironie is
dat we door al die breed mikkende volkspartijen nu met een totaal versplinterde
politiek zitten.

Kortom, Jan Modaal bestaat al een poosje - maar met de gewone Nederlander die
dit jaar plots op het politieke toneel verscheen, is iets raars aan de hand.
Iets ergs, ook. Deze gewone Nederlander, ik zeg het niet graag, is een
extremist. Hij is er niet voor iedereen.

Let wel: ik heb het nu niet over de statistische, gemiddelde Nederlander, van
het Centraal Bureau voor de Statistiek. Ook niet over die journalistieke
doorsnee-Nederlander, die meestal ergens in Etten-Leur woont, met een
boeddha-beeldje in de vensterbank, een Opel en een deurmat met 'welcome', die
het touwtje van Terlouw mist, die vrijwilligerswerk doet in het
asielzoekerscentrum of bij de korfbalvereniging en die zich soms zorgen maakt
over flexwerk en de stijgende huur en toenemende hondenpoep  - die gewone
Nederlander is namelijk best een schappelijk type.

Nee, het gaat me om een rare 'gewone Nederlander', hij dook voor het eerst op in
januari, in een commercial van Mark Rutte, een brief in de grote kranten. „Aan
alle Nederlanders", begon hij nog heel breed, maar al gauw foeterde Rutte tegen
bepaalde Nederlanders die „onze vrijheid" misbruiken om „hier" de boel te
verstieren en afgeven op „onze gewoontes en onze waarden", terwijl ze juist zelf
naar „ons land" zijn gekomen. En dan gaan ze „gewone Nederlanders uitmaken voor
racisten".

Rutte noemde die rare ellendelingen geen Marokkanen of Turken, hij schreef
alleen: „U herkent het vast wel." Knipoog. En voor die rare Nederlanders had hij
ook nog een uitsmijter: „Doe normaal of ga weg."

Zijn advertentie leek een reclamespotje, waarin de gewone Nederlanders hun
boterhammen smeerden, terwijl de rare de ruiten ingooiden. Zijn 'gewone
Nederlander' bleek een polariserend type. En in zijn 'doe normaal' klonk de
agressie door van 'opsodeflikkeren'.

Obsessie met het volk

Rutte werd er premier mee, maar nog voor hij zijn kabinet kon aanbieden aan de
koning - op een gewone, Nederlandse fiets natuurlijk - had je ook nog CDA-leider
Buma. Die gaf in september zijn veelbesproken H.J. Schoo-lezing. Eerder al had
Buma zijn eigen naam een rebranding  gegeven: dat 'Sybrand van Haersma Buma'
werd 'zeg maar gewoon Buma'. Ook in zijn lezing gaf deze Buma blijk van een
obsessie met het volk. „De gewone Nederlander wil werken, als er maar een baan
is. (...) Maar steeds loopt de gewone Nederlander tegen een muur op. De baan is
vergeven aan een immigrant of een Oost-Europeaan..."  Daar had je ze weer. Het
was verder een best deftig betoog, Alexis de Tocqueville kwam er nog in voor,
naast wat intellectuele quatsch over onze 'eeuwenlange' judeo-christelijke
samenleving. Maar de korte samenvatting was: de gewone Nederlanders voelen zich
ontheemd, komt door de buitenlanders, koopt allen toch mijn vertrouwde huismerk
christendom.

Buma kwam in de lezing ook met een truc, opnieuw een soort rebranding. Hij
stelde letterlijk voor: „Als we de 'boze burger' nou de gewone Nederlander
noemen." Die zin vat het afgelopen jaar wonderlijk goed samen: in 2017 werd de
boze minderheid genormaliseerd. Boos werd gewoon.

Want steeds als het over de 'gewone Nederlander' ging, dook ook zijn
denkbeeldige aartsrivaal op, de rare Nederlander: de migrant / Pool / moslim /
de u-herkent-ze-wel. Zelfs partijen die toch onmogelijk voor 'de gewone
Nederlander' staan, zoals de religieuze splinterpartij SGP, deden er aan mee.
Neem dit recente citaat in NRC, van Kees van der Staaij: „De gewone man ziet dat
hij geen plekje vindt voor zijn dochter met psychische problemen en dat er voor
de asielzoeker van alles geregeld wordt..."

Het raarste van deze 'gewone Nederlander' is nog wel dat hij nooit iets
verkeerds kan doen. Niemand durft hem te vertellen dat zijn verloren thuisgevoel
niet door de islam komt, maar door, bijvoorbeeld, het radicale marktgeloof,
flexibilisering, bureaucratisering, automatisering. En dat de huurprijzen niet
stijgen door de koran, maar door, bijvoorbeeld, Airbnb. Niemand kapittelt hem
nog, uit angst voor de polls en uit gebrek aan principes. Zelfs GroenLinks lijkt
daarmee te zijn gestopt. Die partij liet de kabinetsformatie knappen op het
principiële punt van migratie, om laatst aan te kondigen het niet meer over
migratie en ander identiteitsgedoe te gaan hebben, maar vooral over de zorgen
van, jawel, de gewone Nederlander.

Hans Janmaat had het in de jaren tachtig ook steeds over 'de gewone Nederlander'
die de klos was vanwege de buitenlanders. Alleen was hij een outcast. Nu hebben
we een kabinet met vrijwel dezelfde karikaturale boodschap, hun Jan Modaal
klinkt als een soort Hans Janmaat. Het is één van de schokkendste omslagen in de
Nederlandse politiek en tegelijk de meest geruisloze, omdat ze werd vermomd door
dat geliefde, vertrouwde merknaampje 'gewoon'.

Wat moet de echte gewone Nederlander daar nou weer mee? Die voelt zich nog
steeds even verweesd in dit land van opportunisme en ideële leegte, een land dat
na al die decennia nog steeds niet met een betere analyse is gekomen dan dat 'de
buitenlanders' het hebben gedaan, en nou gaat de btw ook nog omhoog, terwijl de
rijken douceurtjes krijgen. Ja, die echte, schappelijke gewone Nederlander is,
het zal weer eens niet, gewoon de sjaak en de klos.

De échte, schappelijke gewone Nederlander is, het zal weer eens niet, gewoon de
klos

Over deze artikelen

De politiek lijkt definitief 'de gewone man' te hebben ontdekt. Ook buiten
Nederland zijn Joe Average, Pepe Pérez en Jan Kowalski populair. NRC onderzoekt
in drie stukken over wie we het nu eigenlijk hebben. Kan een nieuwkomer ook
gewoon zijn, of wórden, vraagt columnist Lamyae Aharouay zich af. Volgens zanger
Frans Bauer ben je 'gewoon' als je je afkomst niet vergeet en respect hebt voor
anderen.  Columnist Arjen van Veelen constateert dat de Gewone Nederlander op
het politieke toneel steeds extremer denkt.

Gewoon in cijfers

De Gewone Nederlander, wie is dat eigenlijk? Op deze en de volgende pagina's
onderzoekt NRC in cijfers wat 'gewoon zijn' in Nederland betekent. Hoe wonen en
reizen Nederlanders, hoeveel verdienen ze, hoe oud zijn ze? Conclusie: iedereen
is gewoon en bijzonder tegelijk.

LOAD-DATE: December 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              22 of 185 DOCUMENTS



                                NRC Handelsblad

                                08 December 2017
                                   NH-vrijdag

Schrik even in de spiegel, landgenoot

BYLINE: Thomas de Veen

SECTION: Boeken; Blz. 6

LENGTH: 751 woorden

ABSTRACT

Rodaan Al Galidi

In scherpzinnige satire portretteert de Iraaks-Nederlandse schrijver de
'gewone' Nederlander.

Literatuur Rodaan Al Galidi leest Nederlanders de les

Niet alles in Duizend-en-een nachtmerries is even sterk, er zitten wat al te
losse flodders bij, maar de betere verhalen van Rodaan Al Galidi bieden iets
unieks in de Nederlandse literatuur. Scherpe zedenschetsen zijn dat, waarin hij
de 'gewone Nederlander' weet te vangen én hem een spiegel voorhoudt. De verhalen
staan voor iets groters: voor 'ons'. Die botsing tussen het gewone en het
vreemde is hét onderwerp van de Iraaks-Nederlandse dichter en schrijver Rodaan
Al Galidi. Eerder portretteerde hij, tamelijk ijzingwekkend, het gewone
Nederland in de zedenroman Hoe ik talent voor het leven kreeg. Hij beschreef
zijn levenswandel als asielzoeker hier te lande, van azc naar azc, van kastje
naar muur. Zo kan het hier dus zijn, leerde je als Nederlander: dit is het
gewone, ál te gewone Nederland, gereguleerd en gestroomlijnd, zozeer dat de
grilligheid (zeg maar: het gewone leven) in de verdrukking komt.

In Duizend-en-een nachtmerries, een bundel van zesendertig korte verhalen, gaat
het in grote mate over de gewone Nederlander. Al Galidi zet, met de blik van de
buitenstaander, 'onze' zeden neer, en dan vooral de manieren waarop we ons
organiseren en waar we waarde aan hechten. Hoe we ons in de sauna hardop
beklagen over de anderen die het spreekverbod negeren, hoe we ons druk kunnen
maken over dat we uniek willen zijn.

Langzaamaan ontsporen de herkenbare taferelen, het realisme wordt zoetjesaan
aangelengd met absurdisme. Zo word je als lezer steeds ontregeld: de titel is
dan ook goed gekozen. Voor de lezende Nederlander is het soms verraderlijk: wat
aanvankelijk doodnormaal aanvoelt, blijkt scherpzinnige satire. Je hebt pas in
tweede instantie door dat je in een lachspiegel kijkt, of wacht, is het
misschien een gewone spiegel? Voor die ontregeling lees je Al Galidi.

Tegenover die Hollandse zedenschetsen staan verhalen die meer op de geijkte
nachtmerrie lijken, en die meer met dat andere deel van Al Galidi's identiteit
te maken hebben: de wereld waar hij vandaan komt. Over een corrupte geheime
dienst,  over een man die een talisman tegen terreur koopt, die blijkt te
werken, totdat hij hoort dat het eigenlijk een talisman 'tegen domheid' was.
Over een afgeknipte nagel van Saddam Hoessein, die alsnog doodsangst inboezemt.

Slapstickgesprek

Het beste verhaal, waarbij je jezelf hikkend van het lachen kunt aantreffen,
brengt die twee werelden bij elkaar, met een botsing, en dat maakt het het
spannendste uit de bundel. Het gaat over  een Irakese migrant en een witte
Hollandse vrouw, die naast elkaar wonen. Na een paar maanden, als Kim van Dijk
op een dag in haar tuin ligt te zonnen, knoopt Abdulrahman Bedr Abdulrahman
al-Baghdadi een praatje aan. Er ontstaat een slapstickgesprek  dat uitmondt in
tergende ongemakkelijkheid. Hij vindt dat zij een 'erg erg erg bijzonder mooie
naam' heeft. Hij kletst haar de oren van het hoofd: 'Grote stad, Bagdad. Tien
miljoen mensen. Meer.' Het gaat over shi'ieten, sunnieten, jihad, terreur: 'Kim,
die net naar De vier jaargetijden van Vivaldi had geluisterd, kreeg het benauwd
van al die ellende die over de schutting heen kwam.' Hij blijkt zich ook al haar
bezoek te herinneren: 'Ja, jouw ex. Hoe heet hij?' En hij laat de langverwachte
ontmoeting voortduren: 'Sorry, buurman, ik moet weer plassen.' 'Ik wacht hier.'
Kim van Dijk verschanst zich daarna voorgoed in haar huis. Dat leidt tot een wat
tragisch slot, waar het lachen je vergaat: Abdulrahman Bedr Abdulrahman
al-Baghdadi vraagt zich af waarom ze haar gras nooit meer maait. 'Hij wilde dat
best voor haar doen, want ze waren tenslotte buren, maar de kans haar dat te
vragen kreeg hij niet.' Zo eindigt het verhaal, dat, veelzeggend én een goeie
grap, 'De terroristische aanslag op Kim van Dijk' heet.

Het is een kort verhaal, voorbij voor je er erg in hebt, maar na afloop zit je
met de vraag: wiens nachtmerrie was dit eigenlijk? De eerste suggestie is, ook
door de titel: die van Kim van Dijk, die lastiggevallen wordt door die gekke,
onaangepaste, irritante buurman. Maar is zij niet zelf ook een tikje
onsympathiek, met haar 'benauwdheid'? Het verhaal kiest geen kant, oordelen mag
je zelf doen, maar Al Galidi heeft je precies daar gekregen waar goede
literatuur je kan brengen: daar waar het ongemakkelijk is. Voor de spiegel.

Rodaan Al Galidi: Duizend-en-een nachtmerries.

Jurgen Maas,  173 blz. € 18,95

3

LOAD-DATE: December 8, 2017

LANGUAGE: DUTCH; NEDERLANDS

NOTES: Rodaan Al Galidi: Duizend-en-een nachtmerries.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              23 of 185 DOCUMENTS



                                NRC Handelsblad

                                06 December 2017
                                  NH-woensdag

Een nieuw stadium in het rechtse populisme

BYLINE: Coen Teulings; Coen Teulings

SECTION: Opinie; Blz. 18

LENGTH: 644 woorden

ABSTRACT

Coen Teulings

Column

Het is lang geleden, van voor de tijd van het internet. Ik put dus uit mijn
geheugen. Mij staat bij dat op de verkiezingsavond in 1982 een interviewer
oud-minister De Gaay Fortman  feliciteerde met de goede uitslag van zijn CDA.
Zijn antwoord was in mijn herinnering ongeveer als volgt: „Ja, dat zal wel, maar
er is wel een racist (Janmaat van de Centrum Partij, CT) gekozen in het
parlement."

De tijd van dit soort reacties is lang voorbij. Het proces van gewenning aan
discriminerende of racistische uitspraken gaat sluipend door. Wat begon als het
durven benoemen van onbetwistbare misstanden is geleidelijk overgegaan in
openlijke discriminatie. Nederland heeft zich wit geschilderd, om te kunnen
zeggen dat anderen zwart zijn. Nog maar tien jaar terug werd de term
'weigerambtenaar' in het Regeerakkoord geïntroduceerd voor gewetensbezwaarde
overheidsdienaren die weigerden om homohuwelijken te voltrekken. Inmiddels
vinden we dat homorechten altijd bij Nederland hebben gehoord en dat de islam
dus een achterlijke godsdienst is. Rond man-vrouwverhoudingen is het niet
anders. Openlijke discriminatie bleef echter tot nu toe taboe. Geert Wilders'
vraag: „Wat willen we, meer of minder Marokkanen?" was een brug te ver. Ook dat
stadium is nu voorbij. Vijftien jaar Fortuyn en Wilders hebben ons blijkbaar
uitgeput. Het nieuwe taboe is het taboe. Alles moet tegenwoordig kunnen, of
misschien zijn we te murw geslagen om nog te reageren. Thierry Baudets
uitspraken over de homeopathische verdunning van Nederland vinden hun gelijke
alleen in redevoeringen in de jaren dertig.

De campagne voor Brexit was gebaseerd op leugens en bedrog. Dat weerhield Baudet
en zijn co-auteur J. Kelder  er niet van om, meteen na het referendum, zich te
verheugen op een debat over Nexit.

Groot-Brittannië verkeert nu in een existentiële crisis. Had Baudet Henk en
Ingrid werkelijk met een soortgelijk debat in Nederland willen opzadelen. Of het
Nederland van 150 jaar terug een utopia is, zoals Baudet stelt, laat ik graag
aan uw beoordeling over. Wat mij verbaast zijn niet deze uitspraken van een
politieke entrepreneur. Daar is markt voor, dat is inmiddels genoegzaam bekend.
Was het Baudet niet gelukt, dan was het wel Jan Roos geweest. Wat mij verbaast,
is de schier eindeloze fascinatie voor deze figuur en zijn partij, niet in de
laatste plaats in deze krant. Ga maar na:  een dubbele pagina voor nummer twee
op de lijst, Theo Hiddema; een dubbele pagina voor Baudets promotor, de Leidse
hoogleraar Paul Cliteur; en anderhalve week terug het grote interview met de
lijsttrekker, met aankondiging op de voorpagina: „Den Haag is nog oppervlakkiger
dan ik dacht." Vindt de redactie echt dat deze man van '150 jaar terug was alles
beter', van homeopathische verdunning, en van Nexit, dat die man een groot
intellectueel is die Den Haag de maat kan nemen? Afgaande op deze trend mogen we
nog voor de gemeenteraadsverkiezingen een groot interview verwachten in NRC met
de nieuwe lijsttrekker van Forum voor Democratie (FvD) in Amsterdam. Ook zonder
dat interview staat FvD op de ranglijst van vierkante centimeters bedrukt
krantenpapier per kamerzetel met achtentwintig stippen bovenaan.

De opkomst van FvD markeert een nieuw stadium in het Nederlandse populisme. De
onzekerheid over de toekomst van Nederland, de angst voor de ondergang van het
Avondland, voor de golf van islamitische immigranten, die is altijd
diepgeworteld geweest onder de Nederlandse intelligentsia. Wilders was voor hen
echter geen aanvaardbaar alternatief en dus bleef dit politiek onzichtbaar. Nu
het populisme vertolkers heeft gekregen uit de Amsterdamse grachtengordel wordt
dat anders. De aandacht in  NRC maakt me niet gerust op de uitkomst.

is econoom en hoogleraar in Cambridge en Amsterdam.

Wat  Nexit voor Henk en Ingrid  zou hebben betekend kan Baudet geen bal schelen

LOAD-DATE: December 6, 2017

LANGUAGE: DUTCH; NEDERLANDS

NOTES: is econoom en hoogleraar in Cambridge en Amsterdam.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              24 of 185 DOCUMENTS



                                NRC Handelsblad

                                06 December 2017
                                  NH-woensdag

Uiteindelijk heeft Trump niets aan zijn miljardairs

BYLINE: Ian Buruma

SECTION: Opinie; Blz. 18

LENGTH: 1033 woorden

ABSTRACT

Trump wordt gesteund door rijke magnaten, maar de stem van de gewone man raakt
hij straks kwijt,  voorspelt .

Op 20 februari 1933 werden meer dan twintig Duitse topindustriëlen uitgenodigd
om Hitler in het geheim te ontmoeten in Görings residentie. Hitler beloofde
Fritz von Opel, Gustav Krupp, Friedrich Flick, en anderen, dat hun bedrijven
onder zijn bewind geen schade  zouden lijden. Waarop het illustere gezelschap
zich meteen bereid verklaarde om de partijkas te spekken met twee miljoen
Reichsmark.

Geen van de heren was waarschijnlijk een overtuigde nazi. Zij waren allemaal lid
van de Deutsche Herrenklub, zeer conservatief, dat zeker, maar niet
nationaal-socialistisch. Toch schaarden zij zich uit pure eigenbaat onder
Hitlers voornaamste collaborateurs, en waren daardoor medeplichtig aan
massamoord en tenslotte de vernietiging van hun eigen land. Het ging hun
bedrijven overigens uitstekend tijdens het Derde Rijk, niet in het minst door
een overvloed aan slavenarbeiders uit concentratiekampen. Thomas Mann noemde de
Herrenklub „de aandrijver van ellende". Flick en de anderen hadden desondanks
weinig moeite om na de oorlog weer op te klimmen en beter te floreren dan ooit.

Donald Trump is geen nazileider, hoewel onder zijn naaste adviseurs mensen zijn
die warmlopen voor fascistische ideeën. Maar hij vormt wel een bedreiging voor
de democratie. Trump is voortdurend bezig de vrije pers en onafhankelijke
rechtspleging te ondermijnen. Hij laat zelden een gelegenheid voorbijgaan om
gewelddadige groepen, waaronder neonazi's, op te hitsen. Zie zijn getweet van
beelden afkomstig van extreme moslimhaters.

Vooraanstaande Republikeinen die achter Trump staan, en misschien ook hun
puissant rijke geldschieters, hebben privé vaak weinig waardering voor de
labiele narcist in het Witte Huis. Hetzelfde gold waarschijnlijk voor de
privéopinies van de Herrenklub over Hitler, tenslotte maar een opgeklommen
korporaal. Maar de Republikeinse politici, een paar uitzonderingen daargelaten,
steunen  hun president door dik en dun, uit zelfzucht net als die Duitsers
destijds, om zelf aan de macht te blijven en hun sponsors nog verder te
verrijken.

De belastingwet die vrijwel zonder debat net door de Senaat is geramd is een
mooi voorbeeld. Multimiljonairs kunnen voortaan hun fortuinen achterlaten zonder
een cent belasting te betalen. Belastingtoeslagen op grote bedrijven worden
drastisch verlaagd. Ziekteverzekeringspremies gaan haast zeker omhoog, en mensen
die toch al weinig verdienen moeten meer belasting betalen. Prachtig dus voor de
allerrijksten en de grote bedrijven. Slecht voor de economische toekomst van de
VS: een begrotingstekort van 1.214 triljoen dollar wordt ingeschat voor 2027.

En een klap in het gezicht van een groot aantal mensen die op Trump hebben
gestemd, omdat zij dachten dat hij opkwam voor de belangen van 'de kleine man'.

Niets is precies  hetzelfde als in  1933. Linkse denkers hebben vaak betoogd dat
fascisme een logisch eindstation is van kapitalisme. Dit is onwaar. Noch
fascisme, noch nationaal-socialisme liep warm voor kapitalisme, tenminste niet
in de klassieke liberale zin. En niet alles in het Derde Rijk of in het Italië
van Mussolini stond in dienst van een rijke oligarchie. Zoals gezegd boerden de
industriëlen goed onder Hitler, maar behalve vervolgde minderheden en
dissidenten hadden veel gewone Duitsers het ook niet zo slecht tot aan de
massale geallieerde bombardementen. Er was genoeg werk. Ze profiteerden van
overheidsprogramma's, om niet te spreken van plunder in bezette landen.

Hitler heeft de leden van de Herrenklub in 1933, net als overigens de hoogste
legerofficieren, in feite gekocht. Zijn regime was niet het eindstation van het
kapitalisme; de kapitalisten zijn door hem gebruikt voor zijn misdadige
doeleinden.

In de VS is nu iets anders aan de hand. Trump gebruikt populistische taal om '
het gewone volk' op te jutten tegen hoger opgeleide stedelijke elites, met name
ook Wall Street-bankiers. En hij manipuleert nog steeds met success de emoties
van blanke racisten en anderen die zich benadeeld voelen in de moderne
samenleving en hun onlustgevoelens projecteren op ongeliefde minderheden en 'de
linkse kerk'.

Maar het is niet echt duidelijk door wie Trump het meest gebruikt wordt. De
miljardairs achter Republikeinse politici, zoals de gebroeders Koch (olie,
chemicaliën), of Sheldon Adelson (gokpaleizen), worden gedreven door een
fanatieke missie  belastingen te verlagen, en de federale staat zo veel mogelijk
te slopen. Niet dat Trump hier iets op tegen heeft, maar hij wordt in feite meer
gebruikt door de miljardairs dan andersom. Van zijn populisme blijft in de
praktijk niets over.

Misschien meer dan Flick of Krupp, vertegenwoordigen Adelson en  Koch een
laatste stadium van ongebreideld kapitalisme. Dit is niet pas met Trump
begonnen. Het was al in gang gezet door  Reagan in de jaren 80.

Op korte termijn zullen de grootste Amerikaanse bedrijven en de rijkste
zakenlieden ongetwijfeld profiteren van het slopen van de welvaartsstaat (voor
zover die in de VS nog bestaat). De beurzen gaan voor een tijdje misschien nog
flink omhoog. Maar gezien het gat in de begroting, Trumps aanslag op
internationale handelsverdragen, en volstrekt inadequate investeringen in
infrastructuur, onderwijs en de gezondheidszorg, kan het snel misgaan in de VS.
Steun verlenen aan een president die de democratie in gevaar brengt, puur uit
eigenbelang, is onpatriottisch en immoreel. Maar ook economisch houdt het geen
steek.

Henry Ford was een uitgesproken antisemiet die tot 1942 goede zaken deed met
nazi-Duitsland. Hij was bovendien de leider van het America First Committee dat
sterk gekant was tegen een oorlog met Hitler. Maar hij begreep één ding waar de
huidige Republikeinen meer aandacht aan zouden moeten besteden. 'Fordism'
betekende dat arbeiders genoeg moesten verdienen om een auto te kunnen kopen.
Door de belastingwet van Trump zullen miljoenen potentiële consumenten in de kou
worden gezet. Dat kan niet goed zijn voor zaken.

Ford zag  wat de Republikeinen niet snappen: arbeiders moeten wel genoeg
verdienen om een auto te kunnen kopen.

Ian Buruma is schrijver en hoofdredacteur van The New York Review of Books.

LOAD-DATE: December 6, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              25 of 185 DOCUMENTS



                                NRC Handelsblad

                                04 December 2017
                                   NH-maandag

De SP zoekt juist de 'ongewone man'

BYLINE: Mark Lievisse Adriaanse

SECTION: Binnenland; Blz. 8

LENGTH: 787 woorden

DATELINE: Breda.

ABSTRACT

ReportageSocialisten en elite

In het Chassé Theater in Breda wilde de SP elite en volk samenbrengen. Het is
'wederkerige emancipatie', zegt partijvoorzitter Meyer.

Het is geen toneelstuk van de Duitse schrijver Bertolt Brecht dat de SP zondag
in het Chassé Theater in Breda ten tonele brengt, maar het idee is hetzelfde:
mensen samenbrengen en hen verheffen. Of zoals de partij het zelf heeft genoemd:
Theater voor Elkaar.

Een jaar lang sprak partijvoorzitter Ron Meyer met honderd „maatschappelijke
leiders" door het hele land. Aan de andere kant gingen actieve SP'ers de wijken
in om met één miljoen 'gewone' Nederlanders te spreken. Zondagmiddag moesten de
twee groepen elkaar ontmoeten in het theater in Breda.

In de zaal zitten de „gewone mensen", legt Remi Poppe uit, oud-Kamerlid van de
SP. En de maatschappelijke bovenlaag zit op het podium, zegt partijbestuurslid
en presentatrice Lieke Smits. Dat zijn de televisiemakers, de directeur van het
Sociaal en Cultureel Planbureau, een paar schrijvers en andere 'leden van de
elite'.

Podium en zaal moeten gezamenlijk een „ode brengen aan de samenhang", aldus
partijvoorzitter  Meyer. En „strijd voeren voor meer samenhangen", zegt
SP-fractievoorzitter Emile Roemer.

Kantinetour

Wat de SP doet, past in een politiek stramien: de zoektocht naar uitbreiding van
de achterban. Waar GroenLinks onlangs bekendmaakte op zoek te gaan naar de
'buschauffeur' en een 'kantinetour' plant en waar andere partijen niet
uitgepraat raken over de 'gewone Nederlander', gaat dat bij de SP anders. De
socialisten zoeken juist verbinding met de 'ongewone man': de elite.

Daarbij wil de SP haar vaste achterban eens naar het theater halen om met
„cultuur in aanraking" te komen", legt Roemer uit. De grote zaal van het theater
is met 1.200 mensen goed gevuld. Aanmelden was verplicht, een kaartje gratis.

Wie zijn die mensen? Vooral nieuwsgierige SP'ers, blijkt uit een rondgang. En
naar het theater gaan ze naar eigen zeggen toch al minstens één keer per jaar.

Zoals Thijs Gillissens, een SP-lid uit Heerlen. Laatst ging hij nog naar een
voorstelling van theatergroep De Verleiders - bekend van hun antikapitalistische
geluid. Gillissens: „De maatschappij ontmoet elkaar hier. Het is verfrissend dat
het hier niet alleen politiek debat is, maar wat creatiever."

Of Frido Arnts, SP'er uit Boxmeer: „Ik hoop op een leuke dag met
gelijkgestemden, op het 'wij-gevoel'."

Het zijn ook docenten, gepensioneerden en belangstellenden die wel SP-lid
wí[#xfffd]llen worden, maar er het geld niet voor hebben, zeggen ze. En
opvallend veel mensen die in de zorg werken. Zoals Martijn Verleun,
verpleegkundige die in Reeuwijk woont. Hij is laatst lid geworden van de partij
en voor het eerst op een SP-bijeenkomst. „Ik hoop op een gesprek met
partijgenoten over het partijprogramma."

Op het podium praten vier „maatschappelijke leiders" over ongelijkheid,
samenleven en individualisering. Het zijn allemaal geen SP'ers - dat was de
voorwaarde - maar ze vertellen verhalen die ze bij de SP wel graag horen.
Bijvoorbeeld dat „de samenleving wordt uitgehold" (schrijfster Roxane van
Iperen). Dat het allemaal „individualistischer is geworden" (theatermaker Tom de
Ket). Dat „de overheid te weinig vertrouwt op mensen" (SCP-directeur Kim
Putters).

Groene kaarten

Is 'de zaal' het hiermee eens? Ja, overal gaan groene stemkaarten de lucht in.

Er wordt sowieso veel geklapt, soms gejoeld. Voor de Amsterdamse buurtactivist
Maureen Hubbard bijvoorbeeld, als ze vertelt dat ze een woningbouwcorporatie
zover kreeg sociale huurwoningen in haar buurt op te knappen. Er is ook veel
enthousiasme als documentairemaker Sinan Can oproept tot een terugkeer van de
solidariteit.

Debat tússen de elite op het podium en de mensen in de zaal is er weinig. Er
staat ook geen microfoon in de zaal. En mensen lijken het toch wel eens te zijn
over de noodzaak van meer gemeenschap en minder individu. Zo'n discussie is
vandaag ook niet nodig, zeggen SP'ers. Te moeilijk in zo'n grote zaal, te
ingewikkelde onderwerpen misschien ook, en het gaat om inspiratie. „Wederkerige
emancipatie", noemt partijvoorzitter Meyer het.

Wereld voor de rijken

„Buurtactivist Maureen die SCP-directeur Putters inspireert en andersom. Daar
ging het om vandaag", zegt hij. Voor de Leidse SP'er Mary ten Brink is dat
gelukt. „Heel goed, die discussie op het podium", zegt ze. „Ze lieten zien dat
de wereld er alleen voor de rijken is."

De komende tijd wil de SP meer van dit soort bijeenkomsten organiseren, maar dan
kleiner en lokaler. Hoeveel precies staat nog niet vast. Met als slotstuk dit
voorjaar: een SP-avond  in Carré in Amsterdam, aan de rand van de chique
grachtengordel.

In de zaal zitten vooral nieuwsgierige SP'ers  die soms naar het theater gaan

LOAD-DATE: December 4, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              26 of 185 DOCUMENTS



                                NRC Handelsblad

                                04 December 2017
                                   NH-maandag

Bent u eigenlijk wel normaal?

BYLINE: Arjen Fortuin

SECTION: Media; Blz. 8

LENGTH: 584 woorden

ABSTRACT

Zap

Terwijl u zat te worstelen met uw voorlaatste Sinterklaasgedicht of in de regen
langs vijf supermarkten trok om in leeggegraaide schappen een chocolade L (melk!
geen puur!) te vinden, werd zondag om half vier op NPO 2 de meest brisante
politieke kwestie van onze tijd in veertig minuten opgelost. (Sorry, niet het
Pietendebat.) In het Human-programma Hoe normaal ben jij? werd met behulp van
bezoekers van het Brainwash-festival uitgezocht wat normaal is in dit land. Er
komen vier afleveringen, in het eerste stond het subthema 'Beschaving' centraal.

Beschaving is politiek gezien  the heart of the matter. Presentator Nienke de la
Rive Box (geen normale naam, maar dat werd niet onderzocht) werd bijgestaan door
de Vlaamse filosoof en psychiater Damiaan Denys en cabaretier Carolien Borgers.
Vanaf het begin maakten zij duidelijk dat 'normaal', in tegenstelling tot wat
sommige premiers van dit land lijken te denken, geen normatief begrip is om het
gedrag van anderen te bekritiseren. Het gaat  om een beschrijvend begrip waarmee
je iets kunt zeggen over wat je zelf bent - of preciezer: doet.

De test waar alles om draaide was kinderlijk eenvoudig. De deelnemers (ze zagen
er normaal uit, dat ze wellicht niet representatief waren voor de Nederlandse
bevolking laten we hier maar even buiten beschouwing) kregen een reeks vragen
voorgelegd. De keuze van de meerderheid was de normale keuze.

Zo kwam het volgende profiel van de normale Nederlander tot stand: iemand met
een slechte adem spreek je niet aan; ook als er geen toiletjuffrouw is, leg je
50 cent op het schoteltje (dit is normaal omdat vrouwen dat doen, de meeste
mannen sneaken weg); iemand die lawaai maakt in een stilte- coupé spreek je aan;
je geeft geen corrigerende tik; een telemarketeer kap je af aan de telefoon; je
geeft minder rondjes dan je zelf drinkt; je vindt aanranders een groter probleem
dan straatrovers, illegale immigranten of bedenkers van  woekerpolissen; je
vindt dat je voor je ouders moet zorgen; je houdt niet van roddelen; je kunt
moeilijk nee zeggen; als de planeet gered moet worden, doe je dat liever door
veganist te worden dan door te stoppen met autorijden, vliegen of door de kachel
thuis lager te zetten.

En? Bent u normaal? Overigens zei Denys te vermoeden dat normale mensen een
minderheid vormen, iets waar ik nog een tijdje diep over moet nadenken. In het
tweede deel van Hoe normaal ben jij? werd via een afvalrace bepaald wie de
normaalste persoon onder de deelnemers was. Deze kreeg een normaalbokaal. De
laatste vijf waren  (op het oog) allemaal vijftigplussers; kennelijk komt
normaliteit met de jaren.

Dat wat normaal is, onderhevig is aan verandering, bleek uit een kleinood in de
reeks Zapp Echt gebeurd (NTR): De belofte van Slek. Daarin ging het over de
dertienjarige Andy. Hij heeft   aan zijn aan kanker overleden moeder en  zijn
ook al gestorven opa  beloofd dat hij de schutterij in het dorpje Slek (duizend
inwoners, tien kilometer boven Sittard) in stand zal houden. Er zijn bijna geen
jeugdleden meer. Geen kind heeft nog belangstelling voor wat Andy onvermoeibaar
aanprijst als „schieten, muziek maken en in de maat lopen". Een jongetje legt
uit dat hij de schutterij niet meer kon combineren met wakeboarden. En die
klompen knelden ook, dus  is hij gestopt.

Andy verspreidt posters met kleine spelfouten en probeert tussendoor zijn oma
van het roken af te krijgen. „Daar kan je dood aan gaan!" Oma lacht en hoest en
wij denken: Andy's normaal komt nooit meer terug.

Arjen Fortuin

LOAD-DATE: December 4, 2017

LANGUAGE: DUTCH; NEDERLANDS

GRAPHIC: In 'Hoe normaal ben jij?' wint de normaalste deelnemer.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              27 of 185 DOCUMENTS



                                NRC Handelsblad

                                02 December 2017
                                  NH-zaterdag

Een 'echte' rechter is ingewikkeld, duur of gewoon eng

BYLINE: Folkert Jensma

SECTION: Binnenland; Blz. 30

LENGTH: 2321 woorden

ABSTRACT

Spreekuurrechter

Een rechtszaak is om allerlei redenen vaak een stap te ver voor burgers met een
conflict. Daarom bestaat er nu, in Noord-Nederland,  de spreekuurrechter:
goedkoop, zonder advocaat en aan het eind ligt er (meestal) een schikking.

Achttienhonderd euro, zullen we het zo maar doen? Rechter Titus Hoogland kijkt
van z'n scherm op naar de twee partijen aan de andere kant van de tafel. De ene
partij had 2000 gezegd en de ander 1625. Er worden blikken gewisseld. In
gedachten worden de knopen geteld.

De oudere meneer en zijn dochter zitten links. En de Nederlands-Marokkaanse
autohandelaar en zijn traditioneel geklede vrouw zitten rechts. Zij spreekt
vloeiend Nederlands, met licht Brabantse tongval, hij gebrekkig. Tussen hen in
zit de mediator, die dan met de ene, dan met de andere partij fluistert. „Snap
je wat de rechter zegt", tegen de een. En „Kon je dat horen?" tegen de ander.

De mediator, uit de Randstad, heeft de zaak in Leeuwarden ingediend omdat ze,
zegt ze, het 'gezag van de toga' nodig heeft om een vastgelopen bemiddeling vlot
te trekken. Het gaat allemaal over een auto, die de oudere meneer nogal
goedgelovig met papieren en al meegaf aan een uiterst onbetrouwbare kennis. Die
verkocht 'm, waarna de autohandelaar van heling werd beschuldigd en aan de
politie vingerafdrukken moest afstaan. Wat hem zo krenkte dat hij de oude
eigenaar, die zich dan weer schaamde voor z'n domheid, niet tegemoet wil komen.

Rechter Hoogland is een van de zeven spreekuurrechters, een experimentele vorm
van laagdrempelige rechtspraak, die tot nu toe alleen door de rechtbank
Noord-Nederland wordt aangeboden. Doel is gewone burgers tegen een bodemtarief
van 49 euro per partij  toegang te geven tot een informele rechterlijke
procedure, in beginsel zonder advocaat, zonder dossier en zonder al te veel
juridisch gedoe. Ter plaatse en onderling de kwestie 'minnelijk' oplossen is het
idee. Als de rechter toch de knoop moet doorhakken en vonnis moet wijzen, is het
eigenlijk mislukt. In de ruim vijftig zaken die de noordelijke spreekuurrechters
tot nu toe behandelden, gebeurde dat in maar vier zaken.

Er vallen te veel mensen met conflicten tussen de wal en het schip, blijkt uit
onderzoek. Ze kunnen zich schriftelijk slecht uitdrukken, snappen de juridische
kaders en overheidsprocedures niet al te best en zien op tegen de kosten.
Doorgaans kunnen ze wel hun woordje doen en hun eigen kwestie uitleggen. Maar
daar kom je niet ver mee, in de rechtbank. Het civiele recht, zo luidt de
analyse in Den Haag, is het contact met de samenleving aan het verliezen. Het is
voor velen te duur, te ingewikkeld, te tijdrovend. Of, zoals Frits Bakker,
voorzitter van de Raad voor de Rechtspraak, onlangs zei: gewoon 'eng'.

De Kamer stemde vorig jaar al in met een motie van de ChristenUnie om de
invoering van een 'vrederechter' te onderzoeken. Daarbij werd gedacht aan een
kantonrechter die 'de wijk in zou gaan' om tegen lage kosten alledaagse
geschillen op te lossen. De populariteit van de 'rijdende rechters' op tv wees
de weg. Waarbij de 'echte' rechters in het noorden er steevast op wijzen dat de
'tv-collega' geen recht spreekt, maar aan 'bindende arbitrage' doet.

Deze pilot met de spreekuurrechter in Noord Nederland duurt tot mei. Of er een
vervolg komt, is niet zeker - de juridische wereld is behoudend. De Orde van
Advocaten in het noorden was aanvankelijk zo ongelukkig met deze kennelijk
advocaatvrije vorm van rechtspraak dat er geen medewerking werd verleend. Rob
Geene, advocaat in Assen en deken van de noordelijke Balie, noemt desgevraagd de
spreekuurrechter nog steeds zuinigjes een „kwetsbaar en ingewikkeld concept". De
rechter gaat volgens hem „op drie stoelen tegelijk zitten". Die van eiser,
gedaagde en rechter. De advocatuur heeft twijfels zegt hij. „Krijgen alle
partijen wel voldoende ruimte, zonder advocaat?" Hij is nog niet wezen kijken -
en geen van de spreekuurbezoekers nam tot nu toe een advocaat mee. De pijn bij
de Balie zit vooral in het kennelijke beeld dat advocaten de rechtsgang zouden
verlammen of frustreren, waarvoor deze 'bypass' een oplossing zou zijn. Geene
noemt het „heel verkeerde beeldvorming" die vooral niet moet worden vertaald in
nieuwe procedures.

Toch is dat gebeurd. De Friese rechters zijn hoopvol gestemd. Door conflicten
laagdrempelig op te lossen worden strafzaken, vechtscheidingen en
huisuitzettingen voorkomen, vermoeden ze. Kleine handelsconflicten lijken voor
de spreekuurrechter vaak plooibaarder. Bedrijven zouden makkelijker schikken, nu
ze juist geengeld aan advocaten kwijt zijn. Uit het hele land komen burgers op
de spreekuurrechter af, meestal via hun verzekeraar, het Juridisch Loket, of een
mediator. Behalve burenruzies komen er ook huur-, arbeid-, ouderlijk gezag- en
kleine handelszaken. Grootste verschil: de rechter heeft van tevoren geen
dossier, of nauwelijks. De partijen moeten zelf uit kunnen leggen waar het over
gaat, waarna de rechter livede juridische opties verkent die bij de feiten
lijken te horen.

Polderopstelling

Rechter Joep de Lochte doet vanochtend in Assen zijn negende zaak als
spreekuurrechter - en het is de zesde keer dat er een schikking zal worden
bereikt. Dat hij drie keer eerder toch vonnis moest wijzen, zit hem niet lekker.
Dat betrof dan wel drie keer dezelfde huisbaas die „echt niet wou". Zijn zitting
vanochtend is in de 'mediationkamer' waar rechter, griffier en partijen aan
dezelfde ovalen tafel zitten, in polderopstelling. In dit type procedure „praat
ik wat langer" zegt De Lochte. En hij stuurt ook „iets meer" naar een schikking.
Maar het verschil met een gewone zaaksbehandeling vindt hij ook weer niet heel
groot.

Met één uitzondering: er mogen van hem ook oplossingen worden afgesproken die
praktisch zijn, terwijl het juridisch misschien net even anders ligt. Als
partijen tevreden zijn met wat er uit het spreekuur komt, dan gaat De Lochte
niet met de wet in de hand in de weg lopen. Als er advocaten zouden meedoen,
komt een dialoog tussen partijen veel minder makkelijk op gang, meent hij. „Die
neigen makkelijk naar rechtsfiguren en praten dan over een overeenkomst,
ingebrekestelling, nakoming, opschorting  en dergelijke". Dat vermijdt de
spreekuurrechter zoveel mogelijk. Die houdt het op 'wat heeft u afgesproken' en
'wat wilt u dat er nu gebeurt'.

Een „afpellend gesprek" noemt hij het. De rechter moet wel blind vertrouwen op
z'n vaardigheden en parate juridische kennis. Van de zaak van die ochtend wist
De Lochte vooraf niet meer dan dat het om een 'mandelige regenpijp' zou gaan -
een burengeschil over een gezamenlijke regenpijp, „ergens ver weg in Boek 5
Burgerlijk Wetboek. Je kan van tevoren dus niet nog even gaan studeren". De
rechter moet ook gedurende de zitting bedenken wat de beste oplossing zou zijn.

Eénmaal vroeg hij partijen om een kwartiertje te mogen schorsen „zodat ik er
even over kon nadenken". Dat ging om het gezag over de kinderen bij een
gescheiden echtpaar van wie er één met de kinderen naar een andere plaats zou
willen verhuizen. „Toen wilde ik even rust hebben ."

Wat is zijn rol in dit soort zaken? „Je moet de mensen laten weten waar ze
staan, in het recht."

Trekt de spreekuurrechter een nieuw soort zaken? De Lochte denkt van wel. De
zaken die hij tot nu toe zag „komen hier anders niet. Of alleen in meer
geëscaleerde vorm".

Zijn de conflicten waar hij zich mee bezighoudt soms niet té klein en de rechter
overgekwalificeerd? „ Ik vind dat burgers ook met kleine dingen bij de rechter
terecht moeten kunnen. Als ze  het gevoel hebben dat ze ergens genept zijn maar
er helemaal niks tegen kunnen doen. Dat is pas slecht voor het vertrouwen in
elkaar."

Bovendien, weet hij, is in het gewone dagelijkse commerciële verkeer bekend dat
de drempel naar de rechter te hoog is. „Op die ontoegankelijkheid wordt
gespeeld, je schrikt er soms van. Dan weten handelaren of bedrijven vaak tevoren
dat je écht niet naar de rechter zult gaan". Dat gat kan de spreekuurrechter
misschien ook helpen dichten.

Deur dicht

De zaak over de regenpijp blijkt ook over een lekkend dak en een lekkende muur
te gaan. Deze buren hebben er al vaker onderling over gepraat - maar de deur is
ook een keer dichtgegooid. Dat gebeurde toen de ene buurman bij de andere namens
zijn rechtsbijstandsverzekeraar een officiële brief liet bezorgen, met een eis.
Toen had de andere buurman er geen zin meer in, waarna de verwijten boven
kwamen: dat buurman z'n dak destijds op een koopje had laten doen, door een
beunhaas. Dat 'ons dochtertje' het risico loopt 's nachts uit bed in een plas
gelekt regenwater te stappen en uit te glijden.  „Dan sta ik niet voor mezelf
in,"  zegt moeder.

Zij nam naar de zitting háár verzekeraar mee. Die legt vooraf op de gang uit dat
haar firma bij voorkeur geen brieven stuurt in dit soort kwesties. „We bellen
tegenwoordig altijd". Brieven gooien vrijwel altijd olie op het vuur, als de
mensen ze al open maken. Bombrievenworden ze genoemd.  Een brief verhardt
standpunten en bevriest contacten. Maar die hindernis wordt op de zitting
genomen. „Ik wist niet dat het zo erg was" beaamt buurman 1 als buurman 2 een
filmpje op zijn telefoon laat zien van het overslaande water. „Als dat bij mij
zo was, zou ik ook uit m'n vel springen".

Rechter Joep de Lochte („Ik zal zeggen hoe het juridisch zit") vertelt dat ieder
voor zijn eigen dak aansprakelijk is en dat ze dat gezamenlijk zijn voor de
afvoer. De wederzijdse schade houden ze op voorstel van de rechter ieder voor
eigen rekening. De reparaties zullen door één bedrijf worden uitgevoerd, wiens
'aanwijzingen' voor beide partijen bindend zullen zijn. Er wordt ter plekke een
schikking getekend.

Rechter Titus Hoogland stelt in de autozaak in Leeuwarden gelijksoortige,  voor
een rechter vrij ongebruikelijke vragen. „En wat heeft u nou voor oplossing in
gedachten voor dit conflict?". Of partijen maar eens hardop willen meedenken.
En: „Denkt u dat u daar zelf nou verstandig in hebt gehandeld?" als duidelijk
wordt dat de oudere meneer misschien toch wel erg lichtvaardig zijn autopapieren
uit handen heeft gegeven. En „wat verwacht u zelf van de spreekuurrechter?"

Loswrikken

Zo gaat een week later, 's middags in de rechtbank Assen, ook rechter Edzard van
Weringh te werk. Lange tijd lijkt een oplossing uit te blijven. De rechter praat
als Brugman, hij maant, doceert, spreekt af en toe tegen, werpt zichzelf in de
strijd („als het mijn dak was...") en is af en toe net zo bot als de twee mannen
voor hem. „Wie is hier de aannemer dan?", zo sluit hij een kort college
opdrachtovereenkomsten af.  De partijen kunnen zijn licht dwingende toon hebben,
mogelijk omdat de rechter een stevig Gronings accent benut. En de koppigheid van
partijen weer sterk aan Bartjes 'ik bid niet veur brune bonen' doet denken, de
rechter lijkt ze ternauwernood los te kunnen wrikken.

Het gaat om een kwestie rond aangenomen werk: dakherstel, nieuwe pannen,
zonnepanelen, schilderwerk. Met als complicatie dat de opdrachtgever had
toegezegd flink mee te zullen helpen, wat hij tot ergernis van de aannemer
onvoldoende zou hebben gedaan. En het wil er bij de aannemer niet goed in dat
hij na een akkoord op een offerte daarmee dus nietz'n klant in dienst heeft
genomen.  Er zijn ook emoties in het spel. Er is geschreeuwd in de straat,
gescholden, er is „rondgecommandeerd", er zijn „geen kansen gegeven", er is „een
spelletje gespeeld". „Die mensen" zaten „de hele tijd achter de ramen te kijken"
of er wel gewerkt werd. Daarna zijn er steigers haastig afgebroken en
meegenomen, er is een sleutel „ontvreemd". „Mijn pannen zijn weggehaald", er is
„dan donder je maar op" geroepen. Het bouwafval ligt er nog, de schade van een
omgevallen verfbus is niet hersteld. Naarmate de zitting langer duurt, wordt de
keten van verwijten ook langer. „Er is alleen nog maar wantrouwen" - het is het
enige waar de partijen het over eens zijn.

In het midden zit een jonge man in strak gesneden kantoorpak, van de
rechtsbijstandsverzekeraar. Hij wil de zaak geregeld hebben. Af en toe sust hij
zijn klant, als die weer eens „tistochniettegeloven" sist, nadat de aannemer hem
van een „keiharde leugen" betichtte. Toch blijkt hij de sleutel. Rechter Van
Weringh legt vergeefs uit dat de aannemer niks kan opeisen als het werk nog niet
af is. En de aannemer zegt dat hij  er de brui aan gaf, en daarmee basta. In
praten met z'n klant heeft hij al helemaal geen zin. Misschien wel met de meneer
van de verzekering, suggereert de spreekuurrechter. Nou, oké dan. Je kan niet
alles weigeren.

Het gezelschap vertrekt naar de gang en blijft zeker twintig minuten weg. Dan
gaat het, terug op de zitting, heel snel. De verzekeraar vertelt dat er „namens
de klant" een bedrag op tafel komt waar de aannemer mee akkoord is, ongeveer
tweederde van wat hij vorderde. De aannemer schiet er 700 euro bij in, maar
neemt z'n verlies. De verzekeraar heeft een deel van de vergoeding die de klant
betaalt overgenomen, deels uit coulance, maar ook om een vervolgprocedure te
voorkomen. De rechter dicteert de schikkingsovereenkomst aan de griffier en legt
terzijde uit wat 'finale kwijting' betekent. Dat het hiermee afgelopen is, over
en weer, met claimen. Er wordt geknikt, getekend en daarna wordt er opgelucht
maar zwijgend vertrokken.

Ook bij rechter Titus Hoogland in Leeuwarden lukte een schikkingsafspraak, zij
het ook maar net. De één vindt 1800 euro eigenlijk te veel en de ander eigenlijk
te weinig. Maar je kunt niet aan de gang blijven - en dus dicteert ook rechter
Hoogland een overeenkomst aan de griffier, die daarna wordt getekend. De
spanning is van de gezichten, de opluchting  tastbaar. Bij het verlaten van de
zaal is de stemming vriendelijk. Na u. Nee, na u. Gaat u voor. Het feestlawaai
van de kermis op de Grote Markt waait de rechtbank binnen.

Als er advocaten zouden meedoen komt een dialoog   minder makkelijk op gang

De spanning is van de gezichten, de opluchting  tastbaar. Bij het weggaan is de
stemming vriendelijk

LOAD-DATE: December 1, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              28 of 185 DOCUMENTS



                                NRC Handelsblad

                                02 December 2017
                                  NH-zaterdag

De Gewone Man, dat is iemand uit de achterban

BYLINE: Petra de Koning; Marike Stellinga

SECTION: Den Haag; Blz. 8

LENGTH: 1820 woorden

ABSTRACT

De gewone man

Steeds meer politieke partijen gaan op zoek naar 'gewone Nederlanders'. Klaver
trekt langs kantines, de SP neemt hen mee naar het theater. Wie erbij hoort en
wie niet, blijft vaag.

Door onze redacteuren  en

De loodgieter, de buschauffeur, de schoonmaker, maar net zo goed de politieman,
de verpleegkundige of administratief medewerker - aan het Binnenhof is zo'n
beetje iedere partij druk met ze. Wat zijn hun zorgen? Hoe zien zij de wereld,
Europa, Nederland? En wat kunnen politici doen om die 'gewone Nederlanders'
bescherming en zekerheid te bieden?

GroenLinks-leider Jesse Klaver gaat op 'kantinetour' langs fabrieken en
bouwplaatsen en wil het vaker gaan hebben over werk en inkomen. Deze zondag
neemt de SP veertienhonderd mensen mee naar het theater die daar, volgens de
partij zelf, normaal gesproken niet komen. De SGP hield vorige week een congres
over de 'boze' gewone man en 'het Bijbels beginsel', over 'verontwaardiging
versus verantwoordelijkheid'.

En wat kun je jezelf als VVD nog méér toewensen dan oud-staatssecretaris Fred
Teeven die bij Connexxion aan de slag gaat als buschauffeur - en dus zelf, al is
het parttime, de Gewone Man wordt

Maar wie is die gewone man?

In zijn werkkamer in de Tweede Kamer noemt CDA-leider Sybrand Buma de zorgen van
'gewone' mensen „de grote vraag van deze tijd". Het zijn volgens hem „nieuwe en
oude Nederlanders", ze passen niet in één groep. Maar toch: „De gewone man wil
een goede toekomst voor zijn kinderen, op een goede manier samenleven en hij
heeft moeite met grensoverschrijdende werelden. Ik heb het over de middenklasse
en daaronder. Mensen die gewoon hun werk doen, maar een gevoel van verlatenheid
hebben. Wie doet er iets voor hen?"

Het zijn de mensen, zegt hij ook, die samen een „grote beweging" vormen en
beslissend zijn voor „de koers van de democratie". Kijk naar Trump. „De
Amerikaan die achterblijft heeft hem gekozen en Trump bepaalt nu de
wereldpolitiek. Het waren de oudere, gewone Britten die voor de Brexit kozen,
die ook effect heeft op ons."

Geen politieke partij kan daar volgens Buma nog omheen. „En niet zo: politieke
partij zoekt kiezers en waar zaten die ook alweer? Het gaat erom: burgers zoeken
zekerheid, kunnen wij daar een antwoord op geven? Zo nee, dan hebben we met zijn
allen een groot probleem."

In Den Haag krijgt Kim Putters, directeur van het Sociaal en Cultureel
Planbureau (SCP), steeds vaker de vraag: 'Waar komt het onbehagen vandaan?' Zijn
boodschap aan politici gaat over de grote, bezorgde 'middengroep' die denkt: nu
hebben we het goed, maar blijft dat zo? Over mensen die onzeker werk hebben en
bang zijn voor de toekomst - het SCP noemt hen onzeker, maar soms ook „boos" of
„afgehaakt en onverschillig". En over migranten die zich achtergesteld voelen:
krijg ik een echte kans, ook als ik mijn best doe?

Uit SCP-onderzoek blijken die zorgen en het ongenoegen al jaren. „Nu is het
geland", zegt Putters. Hij wordt steeds vaker uitgenodigd bij fracties in de
Tweede Kamer om zijn verhaal te vertellen. Een paar weken geleden was hij bij de
VVD, komende zondag spreekt hij bij de SP in het theater, in januari gaat hij
naar Denk. Hij zat een paar keer aan tafel bij de formatie.

„Wie de gewone man is? Lastig", zegt Putters. „Elke partij verbindt die persoon
aan zijn eigen achterban. De meeste partijen bedoelen: gezinnen met een
middeninkomen en schoolgaande kinderen. Linkse partijen denken ook vaak aan de
kwetsbaren."

Jan met de Pet

Wie er meestal ní[#xfffd]et bij horen: hoogopgeleiden met een goed inkomen die
optimistisch in het leven staan. Zoals de meeste politici zelf. „De gewone
Nederlander", zegt SGP-leider Kees van der Staaij, „is iedereen die ní[#xfffd]et
over de definitie daarvan nadenkt."

Hoe vager je het als politicus houdt, hoe meer mensen je misschien aanspreekt.
De meeste Nederlanders voelen zich er ook door aangesproken, zegt Kim Putters.
„Zelfs de bovenlaag noemt zich 'gewoon', al weten ze dat ze het bovengemiddeld
goed hebben. De gewone man is overigens ook een vrouw."

SP-voorzitter Ron Meyer zegt: „De gewone man hoort bij ons." Wie het precies is?
„Mensen die hard moeten werken om hun gezin te onderhouden en die geen gouden
bergen willen. Jan met de Pet. Van de lasser tot de loodgieter, de leraar op de
middelbare school en de thuiszorger."

De PVV kwam in 2010 al met 'Henk en Ingrid'. Die partij vindt ook: de gewone man
is van ons. Tweede Kamerlid Dion Graus beschrijft hem zo: „Hardwerkende
Nederlanders zoals politiemensen, postbodes, de marktkoopman. Die nooit wat
krijgt, wordt benadeeld, achtergesteld ten opzichte van nieuwkomers. Miljoenen
mensen zijn gewone Nederlander."

Toch zijn de SP en de PVV ook niet zeker van de steun van 'gewone Nederlanders'.
De PVV lijkt nu kiezers te verliezen, bij de SP kun je horen dat ze de afgelopen
jaren laagopgeleide, witte kiezers van zich hebben vervreemd door in de Tweede
Kamer vooral nadruk te leggen op humane vluchtelingenopvang. En minder op de
zorgen over buurten die veranderen.

Over de ongewone Nederlander hoor je op het Binnenhof bijna niemand. Welke
politicus zegt graag voor wie hij er ní[#xfffd]et is?

Op de vraag of de gewone Nederlander wit is, zegt PVV'er Dion Graus: „Dat hoeft
niet zolang hij zich aan de Nederlandse normen en waarden houdt." Kan hij moslim
zijn? Graus: „Ik heb een moslimmaatje, hij is volledig geïntegreerd binnen onze
normen en waarden en werkt keihard." En Tweede Kamerlid Selçuk Öztürk van Denk:
„Alle burgers van Nederland zijn voor ons gewone mensen." Dat zijn partij er
vooral is voor Turkse en Marokkaanse Nederlanders is volgens hem niet waar. Of
in elk geval niet de bedoeling. „We zijn onszelf stap voor stap aan het
verbreden."

Het jagen op de Gewone Man is volgens PvdA-leider Lodewijk Asscher ook een
reactie op het populisme. „Geen partij heeft nog een vanzelfsprekende aanhang."

Lachen om het Wilhelmus

Partijstrategen weten dat de tijd voorbij is dat je kon denken: die groep is
rijk (of arm, of allochtoon) en stemt dus wel op ons. En zo is de zoektocht naar
'gewone' mensen net zo goed een zoektocht naar kiezers. Middenpartijen worden
kleiner, kleinere partijen denken: wij kunnen ook een middenpartij worden als we
er een nieuwe groep bij weten te halen - zoals Klaver nu probeert met zijn
kantinetour.

Er wordt nu, zegt Asscher, van GroenLinks tot de VVD geprobeerd om „een taal" te
vinden die gewone mensen aanspreekt. „Ik probeer zelf vooral te luisteren. Je
moet kiezers serieus nemen."

De Haagse politiek is een „technocratische wereld", zegt SGP-leider Kees van der
Staaij, die mensen „afstoot". „Wij hebben het hier over de ggz en het
hoofdlijnenakkoord. De gewone man ziet dat hij geen plekje vindt voor zijn
dochter met psychische problemen en dat er voor de asielzoeker van alles
geregeld wordt."

Om het „perspectief van de gewone burger" niet uit het oog te verliezen had de
SGP jarenlang een 'focusgroep' met onder anderen een verpleegkundige, een
politieman, een juf. Ze maakten geen deel uit van de „diplomacultuur" die
volgens Van der Staaij heerst in Den Haag. „Het zijn de hoger opgeleiden en
grote bedrijven die profiteren van de globalisering. De rest van de mensen voelt
zich daarin juist minder thuis."

Wat opvalt in de gesprekken over de Gewone Man en Den Haag: politici kunnen goed
vertellen waarom ándere partijen die gewone Nederlanders niet aanspreken of
waarom hun ideeën niet werken. Er wordt nog steeds lacherig gedaan over het
Wilhelmus dat volgens Buma weer staand moet worden gezongen op school, alsof je
daarmee de economische onzekerheid van mensen wegneemt. Denkt Jesse Klaver echt,
vragen zijn concurrenten zich af, dat een buschauffeur erop zit te wachten om te
worden genoemd in zo'n GroenLinks-plan?

Ron Meyer van de SP zegt: „Wij staan altijd al in kantines, wij hoeven er niet
naartoe." En gaat Klaver dáár uitleggen dat toiletten genderneutraal moeten
zijn? Meyer wenst hem „veel succes".

De SP doet het andersom. Volgens Meyer moeten „de leiders van het land
geactiveerd worden", hij wil dat er een „verantwoordelijke elite komt". En dus
zitten ze deze zondag bij elkaar in het Chassé Theater in Breda: SP-achterban en
activisten in de zaal en op het podium schrijvers, theatermakers, denkers. Dit
is het begin, de SP wil een theatertour.

Sybrand Buma begint over beloftes van populisten: „Voel je je ontheemd? Dan doen
we morgen alle grenzen dicht. Vind je jezelf arm? Dan doen we de uitkeringen
omhoog. Als je dat combineert, haal je veel stemmen. Dat gebeurt ook wel, maar
we weten ten diepste dat dat geen oplossing is. Kijk naar de Brexit, dat is in
feite grenzen dicht. En als dat gebeurt, stort het land bijna in."

Alle partijen zitten ermee: je kunt wel de 'gewone man' willen aanspreken om
bevolkingsgroepen bij elkaar te brengen, maar voordat je het weet zit je midden
in debatten die Nederland hevig verdelen - Europa, migratie, Zwarte Piet.

Begrip voor Douwes

In de Tweede Kamer, net nadat Rutte III met het regeerakkoord was gekomen, zei
Mark Rutte dat het kabinet er was voor de gewone Nederlanders: „Maar voor de
duidelijkheid, het maakt niet uit waar je wortels liggen, waar je woont, wat je
gelooft of hoe je in het leven staat." Maar als zijn commentaar wordt gevraagd
op de bus met anti-Zwarte Piet-demonstranten op weg naar de intocht van
Sinterklaas in Dokkum en onderneemster Jenny Douwes die niet wilde dat ze
kwamen? Dan toont hij meer begrip voor Douwes.

Sybrand Buma wil dat Nederlanders zich weer een 'gemeenschap' voelen en daar
hoort volgens hem het volkslied bij en bijvoorbeeld een maatschappelijke
dienstplicht. „Wat delen Nederlanders nog met elkaar, ongeacht hun inkomen of
kleur? Steeds minder." Zijn boodschap: „Doe mee, kom in de club."

Maar mag je in de club komen als je Zwarte Piet niet oké vindt? „Tuurlijk. Maar
voor de Dokkumers voelde die bus met demonstranten tegen Zwarte Piet als een
indringer. Al twee jaar waren ze op televisie doodgekogeld met het idee dat ze
racistisch zijn omdat hun Piet zwart is. Het gevoelen van iemand als Jenny
Douwes is het gevoelen van de gewone Nederlander."

D66 zul je niet zo snel horen over de gewone man. „Daar zit een ondertoon in dat
allerlei mensen er niet bijhoren", zegt Tweede Kamerlid Sjoerd Sjoerdsma,
D66-campagneleider voor de gemeenteraadsverkiezingen van 2018. Toch wil ook die
partij graag „de zorgen, wensen en dromen" serieus nemen van de mensen die
misschien wel nooit hun kiezers worden, zegt Sjoerdsma.

D66 nodigde afgelopen voorjaar in de Tweede Kamer zo'n veertig PVV-stemmers uit,
de partij probeert ook zoveel mogelijk boze e-mails te beantwoorden. Wat D66
ermee te winnen heeft? „Het geloof dat politiek er is voor alle Nederlanders.
Als we het niet doen, verdwalen we in onze eigen echokamer." En, eerlijk is
eerlijk, zulke gebaren naar 'gewone Nederlanders' vinden D66-kiezers fijn.

De gewone Nederlander is iedereen die ní[#xfffd]ét over de definitie daarvan
nadenkt

Kees van der Staaij  SGP

De gewone man heeft moeite met grensoverschrijdende werelden

Sybrand Buma CDA

LOAD-DATE: December 1, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              29 of 185 DOCUMENTS



                                NRC Handelsblad

                                01 December 2017
                                   NH-vrijdag

Kussende fietsenlokkers

BYLINE: Christiaan Weijts

SECTION: Binnenland; Blz. 2

LENGTH: 476 woorden

ABSTRACT

Christiaan Weijts

Column

Veel Hollandser krijg je het niet: druilregen en roetveegwolken boven het
Noordzeekanaal. Bij het veerpontje naar Zaandam komen, begeleid door
zwaailichten, twee opleggers aantuffen, elk met een reusachtig beeld, in Delfts
blauw. Een roomblanke boer die een dito boerinnetje kust. Elke souvenirshop
heeft ze. Deze zijn, opgetakeld, bijna negen meter hoog. Een standbeeld van de
Gewone Nederlander?

Nee, ze moeten fietsers lokken, volgens het bordje bij de veerboot: 'Fietsen
straks nog leuker in Westpoort en Zaanstad.' Daaronder een dozijn logo's van
betrokkenen en geldschieters, zoals het ministerie van Infrastructuur en Milieu.

Wat verwachten we toch veel van kunstwonderen. In Emmen willen ze een
'selfiehotspot' van reuzeletters op het Raadhuisplein neerzetten: WEMM. I
amsterdam dus, maar dan anders. Vijftigduizend euro kost dat. Maar dan trekken
de toeristen wel massaal naar Emmen, zoals hier iedereen de auto laat staan en
in de pedalen klimt voor het 'omfietsdelftsblauw'. Als je de fietsforenzen zelf
hoort, hebben die meer behoefte aan een tweede Hempont tijdens de overvolle
spits.

„We moeten het afwachten", zegt Cora van Eethuis 't Zaanse Veer, de snackkeet
pal ernaast.  „Die fietsroute is hier heel lang en saai hoor. Straks ziet het er
hier toch heel anders uit. Leuk voor een fotootje."

Ooit fotografeerde je elkaar bij de achtergronden die je toevallig tegenkwam. Nu
worden de kiekjesdecors op bestelling gemaakt. Dit gigantische kussende paartje
schrééuwt opzichtig om gefotografeerd te worden. Het is een selfiehotspot in
Hollands design, naar beproefd recept: supersize het souvenir. In Zaandam deden
ze dat met het gemeentehuis van gestapelde Zaanse huisjes, dat het Inntel Hotel
daarna schaamteloos kopieerde.

Kunst, kitsch? Ach, ik vind deze blikvanger best gaaf, maar er gaat ook een
creatieve luiheid vanuit. Studenten van de Haagse Hogeschool gebruikten bij de
Dutch Design Week ditzelfde souvenir, maar dan met kussers van verschillende
culturele achtergronden. Die politieke correctheid hoeft misschien ook weer
niet, maar je mist í[#xfffd]ets van een knipoog, í[#xfffd]ets van de vrije,
gewaagde mentaliteit die ik altijd met Amsterdam associeerde. Dit megasouvenir
heeft vooral het gelikte aureool van citymarketing. Publieke kunst? Zolang het
meteen gebruikswaarde heeft, als fietsenlokker of selfiedecor.

Cora is in elk geval op alles voorbereid. In de hoek van  het eetcafé heeft ze
een vitrinekastje neergezet. Met het kussende paartje op mokken, asbakken en
tegeltjes. With love from Holland. „Ja, die ga ik maar verkopen. Je weet niet
hoe het allemaal loopt. Misschien komen ze hier wel met bussen vol. Dan moet ik
er straks een extra toiletgroep bij bouwen."

Christiaan Weijts schrijft op deze plek iedere vrijdag een column

Dit gigantische kussende paartje schrééuwt opzichtig om gefotografeerd te worden

LOAD-DATE: December 1, 2017

LANGUAGE: DUTCH; NEDERLANDS

NOTES: Christiaan Weijts schrijft op deze plek iedere vrijdag een column

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              30 of 185 DOCUMENTS



                                NRC Handelsblad

                                29 November 2017
                                  NH-woensdag

BYLINE: Anne LG Nales; Erik Honig; Jan Tolsma; Cora Duin

SECTION: Opinie; Blz. 17

LENGTH: 685 woorden


Seksualiteit

Dokter Corrie

De titel boven het artikel over  Iva Bicanic  doet geen recht aan het belang van
de zaak waar Bicanic voor strijdt (De 'dokter Corrie' voor volwassenen, 27/11)
(bijnaam gegeven door bevriende kinderarts Ferko Öry, red.). Dokter Corrie is
een personage van Martine Sandifort, die seksualiteit positief benadert met als
doel een bijdrage te leveren aan de seksuele gezondheid van kinderen en
jongeren. Bicanic heeft seksueel misbruik de plek gegeven die het verdient, het
is een geweldsdelict dat als zodanig onze sympathie met het slachtoffer
verdient, zonder schuldvraag. Zij is dus  niet te vergelijken met de speelse en
grappige wijze waarop dokter Corrie zich door de wereld van seksualiteit
beweegt. Het zou mooi zijn als door programma's als Dokter Corrie een opener
houding ontstaat ten opzichte van seksualiteit, waardoor de volwassenen van
morgen zich beter bewust zijn van de wensen en grenzen die zij hebben op het
gebied van seksualiteit.

Anne LG Nales

Interview Baudet

Te veel aandacht

Alweer voor de tweede maal in korte tijd besteedt NRC twee pagina's aan het
lachwekkende gebabbel van  Thierry Baudet ('Premier worden interesseert me
totaal niet, maar het moet', 25/11). Kritiekloos noteren de verslaggevers zijn
geblaat, en vragen niet door over bijvoorbeeld het vermeende 'verval in
beschaving'. Zoiets moet je onderbouwen. Aandoenlijk en lachwekkend is Baudet
ook wel weer, vergelijkbaar met de bard uit Asterix en Obelix: 'De meningen over
Baudet lopen uiteen: hijzelf vindt zichzelf een intellectueel, de rest vindt dat
niet.' Het is lovenswaardig als een krant een tegendraadse mening belicht, maar
probleem is dat deze man juist niets te melden heeft. Zichzelf intussen wel
ontmaskerend als kleingeestig en benepen. Daar binnen korte tijd twee pagina's
aan besteden lijkt mij buitenproportioneel. Het lijkt meer op dwepen, en dat kan
niet de bedoeling zijn.

Erik Honig

Formule 1

Visieproject voor Rutte

Hoewel Rutte geen fan van visie is, merk ik wel dat hij een sportfan is. Althans
wanneer een Nederlander een grootse sportprestatie levert, dan is hij een van de
eersten die die sporter belt. Dat geeft hoop dat hij nu met zijn laatste kabinet
toch nog eens een visieproject voor de sport wil steunen. Zijn uitdaging:
wanneer we Nederland de komende decennia op de kaart willen zetten door het
binnenhalen van het WK voetbal of de Olympische Spelen, dan moeten we nu eens
met een toonaangevend initiatief komen. De dit weekend gereden F1-race in Abu
Dhabi kan daarvoor een prachtige inspiratiebron zijn: toonaangevende
architectuur in combinatie met water en allerlei faciliteiten die het gehele
jaar beschikbaar zijn. Mijn voorstel: een geheel nieuw F1-circuit nabij
vliegveld Lelystad en het IJsselmeer. De saaie naam Lelystad Airport kan dan ook
in Dutch GP International Airport worden gewijzigd. De locatie is perfect:
centraal in het land en nabij de zeer grote Duitse F1- en watersportmarkten.

Jan Tolsma

Kunst en Cultuur

Koester de kunst

„Kunst", schrijft Christiaan Weijts, „is bij ons een middel voor de economie,
voor toerisme (...)  in plaats van een esthetische kracht, die ons via
verbeelding en zintuigen een waarheid laat ervaren waar ons verstand niet bij
kan" (Raad voor Verlanglijstjes, 24/11). Dat is helemaal zoals het is. Kwaliteit
zou moeten tellen. Als we honderd jaar teruggaan in de tijd zien we hoe
kunstenaars in ontwikkeling waren. Een periode waarin impressionisme,
pointillisme, luminisme, kubisme, expressionisme over elkaar heen buitelen. Het
was de tijd waarin de economie groeide. Die groei zorgde voor verf in de tubes,
kunstenaars verruilden de stad voor het platteland. Inspiratie lag in de natuur
bij 'de gewone man'. De zaaier, de dienstbode, het winkelmeisje, zij waren niet
eerder door de kunstenaar 'gezien'. Grote namen als Israëls, Breitner, Mauve,
Sluijters hebben deze slag geslagen. Deze kunst was niet voorbehouden aan de
elite maar voor iedereen. Koester de kunst, dan zal de kunstenaar in staat zijn
die duizend bloemen te laten bloeien.

Cora Duin

Brieven 29/11/2017

Baudet vindt zichzelf een intellectueel.  De rest niet

LOAD-DATE: November 29, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              31 of 185 DOCUMENTS



                                NRC Handelsblad

                                25 November 2017
                                  NH-zaterdag

Oordeel ook met je onderbuik

BYLINE: Marte Kaan

SECTION: Opinie; Blz. 8

LENGTH: 1706 woorden

ABSTRACT

De onderbuik associëren we met de kleingeestige opvattingen van 'Henk en Ingrid
'. Angst en woede drijven hun denken. Toch kan het geen kwaad een kwestie te
doorvoelen, betoogt .

'Mensen zijn de enige emotionele wezens die niet emotioneel wensen te zijn, die
hun behoeftes binnenhouden en hun leven zo inrichten dat er voor gevoelens geen
plaats is", aldus filosoof Martha Nussbaum. We verlaten ons het liefst op de
ratio.

Neem de liefde, waarover filosoof Alain de Botton zegt dat het romantisch ideaal
een 'wreed idee' is. Geef die romantische gevoelens op, wees redelijk en leg je
neer bij de feilbaarheid van de ander (en jezelf).

Of spiritualiteit, ook daar klinkt de lokroep van de logica. Het redelijke
devies is dat we enkel hoeven te beseffen dat we geen invloed op zowel verleden
en toekomst hebben, waardoor we ons kunnen ophouden in het eeuwig voortdurend,
mindful Nu. Hoe? Koop een yogamat en let op je ademhaling.

We hebben, kortom, een alomvattend vertrouwen in onze verstandelijke vermogens.
Daarentegen heeft dat andere deel van ons, het gevoel, de onderbuik, een slechte
naam. De onderbuik wordt doorgaans geassocieerd met kleingeestige oordelen en
opvattingen, met kort-door-de-bocht en uitsluiting. De onderbuik, dat is nieuw
rechts, dat zijn Henk en Ingrid. Maar de Henken en Ingrids geven de onderbuik
een slechte naam. Angst en woede drijven hun manier van redeneren, populistische
politici verantwoorden deze gevoelens met een ijzeren logica.

Dit negeren van onze gevoelens heeft een prijs. Nu berichten over geweld en
misbruik in alle geledingen van de samenleving naar buiten komen, raken we
ontregeld: de emoties die loskomen zijn hevig, de reacties op die emoties soms
nog heviger. Iedereen beroept zich op redelijkheid, maar tot een afgewogen en
eerlijke kijk op de vermeende wandaden komen we niet.

Volgens de psychoanalyticus en filosoof Erich Fromm bestaat er een completer
soort redelijkheid, een gevoelde, doorleefde vorm die ontstaat uit denken en
voelen. Daarbij is de onderbuik van cruciaal belang. Fromm schrijft in zijn boek
Liefhebben, een kunst, een kunde: „De mens is slechts in staat tot objectief,
redelijk oordelen, als hij ootmoed heeft geleerd, als hij zichzelf heeft bevrijd
van zijn infantiele droombeelden van alwetendheid en almacht."

Naast het losmaken van die kinderlijke droombeelden  is een andere voorwaarde
voor redelijkheid dat je in jezelf gelooft, aldus Fromm: vertrouwen in je eigen
beoordelingsvermogen. Onontbeerlijk hierbij is een goed ontwikkeld emotioneel
systeem waarin gevoelens worden geaccepteerd en serieus genomen, zodat ze
richting geven in plaats van ontregelen (zoals vaak het geval is). Emotioneel
vaardig word je wanneer je gevoelens als kind serieus werden genomen, ook de
schijnbaar overtrokken, ongepaste en schaamtevolle gevoelens - juist die.

Denk aan de jaloezie die een peuter kan voelen wanneer hij een nieuw broertje of
zusje krijgt, of de razernij van een kind die niet het cadeau krijgt waar hij op
had gehoopt. Is er ruimte voor die gevoelens of worden ze afgestraft? Wanneer
alle gevoelens er mogen zijn, dan leert een kind dat zijn onderbuik recht van
spreken heeft. Op die manier leer je gebruik te maken van je al je emoties in
plaats van er door te worden beheerst omdat je ze niet mag voelen. Deze vorm van
acceptatie en validatie van emoties ontbreekt in de meeste opvoedingen,
simpelweg omdat ouders hun eigen (negatieve) gevoelens hebben geleerd te
negeren, omdat hun ouders dat ook deden, enzovoort.

Een belangrijk neveneffect van het leren negeren van de ingewikkelde, misschien
wat duistere en mogelijk zelfs schaamtevolle gevoelens, is dat de pijn in een
mensenleven zich ophoopt. Tot het niet langer gaat. En of het nu gaat om een
relatie, een gezin of welke organisatie van mensen ook, de pijn komt ooit naar
buiten. De ogenschijnlijk tevreden man die niet meer van zijn vrouw houdt,
misbruik dat decennia later boven komt drijven.  De onderbuik doet zich
uiteindelijk gelden als daar de kans voor is.

Goed nieuws, zou je denken. Dat is maar deels waar. De reacties op deze
onderbuikgevoelens zijn soms zodanig ondermijnend en veroordelend, dat het niet
ondenkbaar is dat ze de neiging tot het onderdrukken van die gevoelens juist
verdiepen.

Neem weer even de liefde. Een populaire gedachte is dat mensen tegenwoordig te
snel en te makkelijk uit elkaar gaan. Dat zegt ook hoogleraar Duurzame relaties
en Welzijn Esther Kluwer (Radboud Universiteit) in een interview met NRC.
Belangrijk punt van Kluwer is dat kinderen van gescheiden ouders slechter af
zijn. Dat blijkt uit onderzoeken waarin kinderen van gescheiden ouders worden
vergeleken met kinderen van ouders die niet gescheiden zijn.

In die constatering schuilt een probleem: deze kinderen worden vergeleken met
kinderen  van wie de ouders nog bij elkaar zijn, maar dat is niet waar het om
gaat. Het gaat om de vraag hoe de kinderen eraan toe zouden zijn wanneer hun
ouders niet gescheiden waren. Dat valt niet te onderzoeken. Natuurlijk doet
scheiden pijn. Wat dragen deze stigmatiserende (en ongefundeerde) conclusies bij
aan het verwerken van een scheiding?

We leren, kortom, dat er van alles niet gevoeld, gevonden, gewild en gedacht mag
worden. Dan helpen we onszelf en onze kinderen er niet mee om de geloochende
gevoelens die een rol spelen bij een scheiding te beantwoorden met
doemscenario's. Scheidingen bestaan, hoe kunnen we er het best naar kijken en
mee omgaan, dát is de vraag.

Dezelfde simplificerende neiging tot goed-fout-denken zie je in de
#metoo-discussie. Het verlangen de daders onmiddellijk weg te zetten als abject
is groot, en de stap richting het perspectief van de dader niet vanzelfsprekend,
en erg ongemakkelijk.  Bovendien brengt die nabijheid ons bij de menselijke kant
van een dader, bij de tragiek, de eenzaamheid, de frustratie en dat maakt het
moeilijker iemand zonder pardon te veroordelen.

Toch vereist de doorvoelde redelijkheid zo'n stap. Dat maakt het een
ingewikkelder en pijnlijker manier om tot een oordeel te komen dan wanneer je
alleen je zogenaamd gezonde verstand gebruikt, het vergt moed omdat je je geloof
in je denken op moet durven schorten zodat je je kunt verdiepen in het drassige
gevoelsleven; van een ander, en daarmee ook van jezelf. Toch is die doorleefde
redelijkheid uiteindelijk de manier om in het reine te komen met het ongerijmde
in een ander én in jezelf, om te accepteren dat mensen, en jij dus ook, uit
tegenstrijdigheden bestaan.

Het betekent niet dat je een dader hoeft te vergeven, of dat je je eigen
gevoelens van walging of woede ontkent. Het belang van de doorvoelde, doorleefde
redelijkheid die recht doet aan ieders verhaal, is dat we als individu en als
samenleving in staat zijn de conflicten en het geweld die onlosmakelijk met de
mens verbonden zijn, kunnen dragen en op een rechtvaardige manier veroordelen.

Neem het voorbeeld van de studentenpsycholoog in Groningen die studenten uit het
corps met psychische klachten behandelt. Hij ziet slachtoffers ('ze is niet
verkracht, maar vroeg zich achteraf af waarom ze dit met zich had laten doen')
én daders, zoals een jongen die een medestudent het ziekenhuis in had geslagen
tijdens de ontgroening. „Het slachtoffer had een botbreuk, maar de dader kreeg
psychische problemen", aldus de studentenpsycholoog in de Volkskrant.

Wanneer je deze jongen alleen strafrechtelijk vervolgt zonder ruimte te geven
aan zijn verhaal en zijn pijn, doe je hem (en daarmee de samenleving) tekort.
Dit geweld is waarschijnlijk niet enkel het resultaat van een gemankeerde
impulsbeheersing, maar ook van de cultuur binnen de studentenvereniging en,
doorredenerend, van de samenleving. Wellicht is de jongen onder de groepsdruk
bezweken, hoogstwaarschijnlijk was hij flink onder invloed. Laat je dat buiten
beschouwing, dan negeer je een belangrijk deel van het probleem, en dus van een
oplossing.

Wat helpt bij het aanspreken van de onderbuik is het volgende: stel je voor hoe
het zou voelen als deze student jouw zoon was. Jouw zoon, die je hebt zien
opgroeien, die je hebt gekoesterd, waar je je elke dag om bekommert. Je ervaart
waarschijnlijk dezelfde weerzin over het geweld. Maar je voelt misschien nog
iets: vertwijfeling, zorg, verdriet. Wanneer je je onderbuik hebt leren
gebruiken en weet dat gevoelens waardevrij zijn, ben je in staat om die
conflicterende gevoelens (woede, haat, zorg, verdriet) naast elkaar te laten
bestaan - je kan tegelijkertijd woedend en bezorgd zijn.

Hierdoor verval je niet onmiddellijk in een reflexmatige lik-op-stuk-reactie
(woede - vergelding). En alleen dan kun je nadenken over een straf die redelijk
is op de manier waarop Fromm het bedoelt: een straf waar niet alleen het
slachtoffer, maar ook de dader wat aan heeft.

Doorleefde redelijkheid doet recht aan ieders verhaal, van het slachtoffer en
van de dader

Marte Kaan (1977) is schrijver en psycholoog. Ze werkt oa. bij een Amsterdamse
verslavingskliniek. Deze week verschijnt haar essay 'Onderbuik. Nieuw licht op
redelijkheid'.  Op 30 november en 6 december gaat zij in respectievelijk de Der
Aa-kerk (Groningen) en Pakhuis de Zwijger (Amsterdam) in debat met onder anderen
Marc de Kesel, Frank Meester en Coen Simon.

Erich Fromm

Erich Fromm (1900-1980) was een Duits-Amerikaanse psycholoog en filosoof. Hij
maakte naam met werken zoals De angst voor de vrijheiden De zelfstandige mens.
De freudiaanse psychoanalyticus was korte tijd verbonden aan de Frankfurter
Schule. In Liefhebben, een kunst, een kunde, een van zijn hoofdwerken, ontvouwt
hij een perspectief op de liefde als een integrerend deel van de
persoonlijkheid.

Nieuw Licht

De filosofen Frank Meester en Coen Simon maken zich zorgen om de polarisering en
'vertwittering' van het maatschappelijk debat. Om die reden begonnen ze het
project Nieuw Licht, waarin ze hedendaagse denkers een vraag voorleggen die in
een klassiek geworden tekst aan de orde werd gesteld, door een andere denker, in
een andere tijd, en binnen een andere politieke en maatschappelijke context.
Marte Kaan vroegen ze met Liefhebben, een kunst, een kunde van Erich Fromm naar
de menselijke redelijkheid, nu behalve God ook de harde feiten steeds meer in
diskrediet komen. In hoeverre mogen emoties een rol spelen in onze
oordeelsvorming?

LOAD-DATE: November 24, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              32 of 185 DOCUMENTS



                                NRC Handelsblad

                                25 November 2017
                                  NH-zaterdag

Er zijn mensen voor wie stil zijn heel gewoon is

BYLINE: Lamyae Aharouay

SECTION: Opinie; Blz. 2

LENGTH: 747 woorden

ABSTRACT

Lamyae Aharouay zoekt de Gewone Nederlander. In het achtste en laatste deel van
deze serie ontmoet ze in Leiden een niet zo spraakzame student.

De Gewone Nederlander

De Gewone Nederlander is wat later, hoor ik hem hijgend aan de andere kant van
de telefoon zeggen. We hebben afgesproken in het Juridisch Café in een van de
universiteitsgebouwen in Leiden. Ik bestel alvast zijn koffie. Aan tafeltjes
zitten studenten gebogen over stapels boeken, of in groepjes te kletsen. Even
later staat er een jongen voor me, in pak. Nette schoenen eronder,  overjas
erboven. In zijn hand een aktetas. Hij komt uit een ander gebouw, waar hij
hoorcollege had.

De Gewone Nederlander is niet echt spraakzaam. Er vallen geregeld stiltes van
een paar minuten. Dan staart hij even voor zich uit, en ik kijk om me heen
terwijl ik uit alle macht een vraag probeer te verzinnen. Wat deed hij voordat
hij aan de universiteit begon? „Gymnasium." Naar welke muziek luistert hij
graag? „Van alles.'' Wat doet hij in zijn vrije tijd? „Met vrienden hangen.''
Waar gaat zijn hart sneller van kloppen? „Niets speciaals.'' Stilte. „Ja, het
klinkt misschien cliché, maar ik hou van lekker eten.'' Niet van een specifieke
keuken. Houdt hij van reizen? „Dat geeft te veel gedoe, met koffers en
vliegvelden en zo.'' Heeft hij de liefde van zijn leven al ontmoet? „Er broeit
iets.'' Yes, denk ik. Iets om op in te haken. Studeert ze bij hem op de
universiteit? „Het is een hij.'' Nu val ik even stil. Ik vraag of hij het
vervelend vindt dat ik er meteen vanuit ga dat het een meisje is. Dat is niet
zo.

Weer stilte. In de mail die hij stuurde als reactie op mijn oproep, schreef hij
dat hij op sommige gebieden anders is dan anderen. „Het is naar mijn idee ook
'gewoon' om niet overal gewoon in te zijn.'' Wat bedoelt hij daarmee? De Gewone
Nederland vertelt over zijn achtergrond. Zijn vader is Nederlands, zijn moeder
half Mozambikaans, half Portugees. De familie van zijn moeder woont in Portugal,
hij is daar een keer per jaar. De taal spreekt hij niet, zijn moeder fungeert
als tolk. En als zij even geen zin heeft, communiceert hij met handen en voeten.
Hij voelt zich bovenal Nederlander.

Welke 18-jarige wil er nou notaris worden? Hij wist altijd al dat hij rechten
wilde studeren. „Maar ik ben niet zo'n snelle, flitsende jongen.'' Het notariaat
spreekt hem aan, omdat het naast rechters een van de weinige werkgebieden in het
recht is waar je onafhankelijk bent. Dat vindt hij belangrijk. Als ik het over
politiek wil hebben, is hij ook niet echt uitgesproken. „Ik nuanceer alles.''
Hij mocht afgelopen verkiezingen voor het eerst stemmen. Op welke partij mag ik
niet opschrijven.

Voor zijn studie reist hij dagelijks vanuit Rotterdam, waar hij nog bij zijn
ouders woont, naar Leiden. Hij hoeft niet zo nodig te verhuizen. Rotterdam
spreekt hem meer aan. Het is open. En, ook belangrijk: „In Leiden hebben ze niet
eens een KFC.'' Ik vraag hem of hij bij een studentenvereniging zit. Maar die
gesloten cultuur  is niet voor hem weggelegd. „In Rotterdam kun je zo naar elk
feestje.''

Weer die stilte, een lange nu. Ik vraag of hij altijd zo stil en verlegen is.
Eindelijk een lach. „Ja eigenlijk wel.'' Waarom heeft hij zich dan aangemeld?
„Weet ik eigenlijk ook niet.'' Stilte.

Tijd voor zijn werkcollege. Saved by the bell (die nooit ging). Op tafel liggen
wettenbundels, arrestenbundels. Het gaat over schuldvormen, over opzet en de
gradaties daarvan. En over culpa. Er komen verkeersongelukken en moorden
voorbij. De Gewone Nederlander pent driftig mee.

Als we naar de uitgang lopen, vraag ik hoe het nou zit met dat pak. Een jaar
geleden, zegt de Gewone Nederlander, sprak hij met een vriend af of om zo lang
mogelijk strak in pak naar school te gaan. Dat is zo gebleven. Ze deden in die
tijd wel meer geks, die vriend en hij. Ik ben natuurlijk meteen benieuwd wat.
„We zijn wel eens in onderbroek door de studieruimte gerend.'' Zo gingen ze de
verveling tegen op school.

Vlak bij de uitgang maken we de foto. De Gewone Nederlander kijkt ernstig. Ik
zeg dat hij best mag lachen.

Na alle gesprekken die ik de afgelopen weken voerde met Gewone Nederlanders was
ik bijna vergeten dat het ook normaal is om niet altijd uitvoerig overal op in
te willen gaan. Er zijn mensen voor wie stil zijn heel gewoon is.

Het is naar zijn idee ook 'gewoon' om niet overal gewoon in te zijn

Wie Alexander van der Weele (18)

Beroep Eerstejaars student Notarieel Recht aan Universiteit Leiden en gastheer
bij het Nationaal Archief

LOAD-DATE: November 24, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              33 of 185 DOCUMENTS



                                NRC Handelsblad

                                24 November 2017
                                   NH-vrijdag

De terugkeer van de witte suprematie

BYLINE: Clarice Gargard

SECTION: Boeken; Blz. 10

LENGTH: 1195 woorden

ABSTRACT

Ta-Nehisi Coates

Coates schreef een Amerikaanse tragedie:  de verkiezing van de eerste zwarte
president betekende niet het einde van de rassenproblematiek, integendeel.

'Toen Obama's verkiezing voorstelbaar werd, leek het alsof ons land eindelijk
van ons ging houden', schrijft de Amerikaanse journalist en schrijver Ta-Nehisi
Coates over het lot van zwarte Amerikanen. Het was de eerste hoop die hij voelde
voor een verenigd Amerika na vierhonderd jaar slavernij, lynching en wettelijke
segregatie die tot ver in de jaren zestig doorging.

We Were Eight Years In Power is een bundeling van Coates' artikelen die hij de
afgelopen acht jaar schreef over de impact van het presidentschap van Obama en
de positie van zwarte Amerikanen. Het boek leest als een Amerikaanse tragedie
waarin de eerste zwarte president niet resulteert in een einde van de
rassenproblematiek maar in een terugkeer naar de witte suprematie van weleer,
waar president Trump een exponent van is.

Tijdens de verkiezingsnacht in 2008 liep ik als twintigjarige vrijwilliger rond
in een gonzende Melkweg. Toen Obama werd verkozen rolden de tranen over  mijn
wangen. Een witte bezoeker vroeg - vrij impertinent - of zijn winst bevestigde
dat 'wij' ook alles kunnen. Ik antwoordde met 'dat wist ik altijd al, nu weet de
wereld het ook'. Die wetenschap leidde - volgens Coates  - niet tot de gehoopte
acceptatie maar tot virulent racisme, vermomd als nationalisme en 'economische
angst'.

Coates (1975) heeft in zijn land inmiddels een sterrenstatus, als virtuoos op
het gebied van ras. In zijn artikelen in The Atlantic schetst hij het beeld van
een verscheurd land dat machtig is geworden over de rug van zwarte mensen. We
Were Eight Years In Power is met alle data en statistieken bijna een historisch
document, aangevuld met anekdotes.

Zoals in 'Why do Few Blacks Study the Civil War', waarin hij uitlegt wat ten
grondslag lag aan de Amerikaanse burgeroorlog, namelijk de vraag of een deel van
de  bevolking - de zwarte - handelswaar van de witte mocht blijven. Iets wat
Amerika het liefst vergeet, zoals het Witte Huis recentelijk bevestigde toen
stafchef John Kelly de Burgeroorlog reduceerde tot een geschil waarbij 'beide
partijen' weigerden een compromis te sluiten. In zijn bekendste stuk 'The Case
For Reparations' houdt Coates een theoretisch pleidooi voor herstelbetalingen.
Ook nu wordt nog  ongeveer 62 procent van de zwarte Amerikanen in armoede
geboren ten opzichte van 4 procent witte. Niet opmerkelijk als je bedenkt dat
zwarte mensen na de afschaffing van de slavernij niets bezaten en hen daarna
leningen, woningen en banen zijn ontzegd.

De reflecties van Coates spreken misschien wel het meest tot de verbeelding. Ze
geven inzage in wat het presidentschap voor hem, een jonge zwarte schrijver die
over ras in Amerika schrijft, betekend heeft.   In 'My President was Black' en '
Fear of a Black President' licht hij de impact van Obama op de samenleving toe.
De voormalige president was 'twice as good'  - in niet-witte huishoudens wordt
kinderen vaak verteld dat ze twee keer zo goed moeten zijn als hun witte
leeftijdsgenoten om op dezelfde plek te komen - maar werd desondanks
geconfronteerd met racisme en vernedering: 'Het enige wat witte mensen enger
vinden dan eennegro die leiding geeft is er één die er ook nog eens goed in is.'
In die zin schuilt de kern van Coates' analyse. Onder de institutionele
vooroordelen en een misplaatst superioriteitsgevoel resideert de angst. De witte
man is bang zijn machtspositie aan de top van de voedselketen te verliezen omdat
de eigen identiteit afhangt van de ondergeschiktheid van 'de ander'.

Zijn transitie van blogger naar gerenommeerd schrijver schrijft Coates ook toe
aan het presidentschap van Obama. 'Talent is niets zonder een veld waarop de
geschenken kunnen worden weergegeven', schrijft de auteur. Hij ontwikkelt in
acht jaar een herkenbare stijl waarin hij over raciale ongelijkheid schrijft,
hoewel hij bijwijlen te lang van stof is. Hij vergelijkt zichzelf graag met de
legendarische James Baldwin (1924-1987). Maar ondanks vergelijkbare  scherpe
analyses mis ik diens revolutionaire poëzie.

Het complete verhaal

Soms vraag ik me af wat Coates' boodschap precies is. Zelf verklaart hij
systematische onderdrukking, die in de mainstream vergeten of verzwegen wordt,
te willen documenteren: 'Ik doe dit niet om mensen die in mythes geloven van hun
ongelijk te overtuigen. Maar om te weten dat ik niet gek ben vanwege wat ik tot
op het bot voel. Ik doe het als bevestiging voor anderen die weten dat ze
beroofd worden maar het complete verhaal achter dat gevoel niet volledig weten
te schetsen.'

Obama was volgens Coates een krachtig symbool, maar niet krachtig genoeg om de
realiteit te veranderen. Amerika hield wellicht van hem, maar als uitzondering
op de regel. De realiteit blijft - voor de meerderheid van zwart Amerika -
onveranderd. Coates laat zien dat racisme  zich nestelt in de haarvaten van de
samenleving en uitloopt naar elke haarstreng.

De 'culturele bagage' zoals de Nederlandse emeritus hoogleraar Gloria Wekker het
noemt is daarbij van essentieel belang. Sociale mobiliteit draait niet om
genetisch materiaal of talent maar om wat je overgedragen krijgt van de vorige
generatie om op voort te kunnen borduren.

Die mechanismen blijven duister als de geschiedenis en haar consequenties niet
voldoende in kaart worden gebracht. Ook in Nederland. Ik stond onlangs versteld
van een artikel van The Black Archives in samenwerking met  de Correspondent,
waarin onthuld werd dat Surinamers in de jaren zeventig middels discriminerend
beleid in buurten geweerd werden.

Je ziet de scheve machtsverhoudingen  ook wanneer pro-Pieters, onder wie
extreemrechtse suprematisten,  met een onwettelijke en gevaarlijke
tegendemonstratie  vreedzame betogers met vuurwerk opwachten in Dokkum en
verkeersongelukken veroorzaken, maar politie, politiek en media goedkeurend
reageren en er massaal geld gedoneerd wordt om de 'gewone Nederlander' te
belonen voor het inperken van het recht van de 'ongewone Nederlander'. Stel je
voor hoe anders het was verlopen als de rollen omgedraaid waren.

Witte suprematie, stelt Coates, is een wereldwijd fenomeen dat door ons allen
overeind wordt gehouden. We kunnen - met Trump in het Witte Huis, marsen van
Europese neonazi's en Nederlandse Erkenbranders - niet volhouden dit monster
niet te herkennen. Toch zal dat ongetwijfeld blijven gebeuren, meent de
schrijver, omdat de voortzetting van een hiërarchisch systeem op basis van
etniciteit voor sommigen voordelig is. En wie geeft er nou vrijwillig macht op?

Ik hoop dat Coates ongelijk heeft maar het tegendeel kan alleen door
persoonlijke en collectieve actie bewezen worden. Alleen steek ik er mijn hand
niet voor in het vuur, omdat ik hoogstwaarschijnlijk zelf op de blaren zou
moeten zitten.

Het enige wat witte mensen enger vinden dan eennegro die leiding geeft is er één
die er ook nog eens goed  in is

Ta-Nehisi Coates: We Were Eight Years in Power. An American Tragedy. Hamish
Hamilton, 367 blz. €18,99

3

In zijn artikelen over de impact van President Obama gaat Ta-Nehisi Coates in op
verleden en heden van raciale ongelijkheid in de VS.

LOAD-DATE: November 24, 2017

LANGUAGE: DUTCH; NEDERLANDS

NOTES: Ta-Nehisi Coates: We Were Eight Years in Power. An American Tragedy.
Hamish Hamilton, 367 blz. €18,99

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              34 of 185 DOCUMENTS



                                NRC Handelsblad

                                23 November 2017
                                  NH-donderda

'Ik wil de buschauffeur zij aan zij met de hoogleraar'

BYLINE: Thijs Niemantsverdriet

SECTION: Den Haag; Blz. 8

LENGTH: 885 woorden

DATELINE: Den Haag.

ABSTRACT

InterviewJesse KlaverLeider GroenLinks

GroenLinks verlegt de koers. Partijleider Jesse Klaver wil  meer praten over
werk, macht en geld en gaat  „op kantinetoer".

Jesse Klaver Op zoek naar 'de stille motor van Nederland'

 GroenLinks alleen voor  studenten en hipsters? Niet meer, als het aan Jesse
Klaver ligt. Vanaf deze week heeft de grootste linkse partij  de  jacht geopend
op  de 'gewone man'. Politieagenten, buschauffeurs en thuiszorgmedewerkers - ook
zij moeten  GroenLinks gaan stemmen. Klaver wil van GroenLinks een  „brede
volkspartij" maken. Tot nu toe is het electoraat  vrij   homogeen:
hoogopgeleide kiezers uit de grote stad.

Zijn  nieuwe doelgroep noemt Klaver   „de stille motor van Nederland": laag- tot
middelopgeleiden uit heel gewone steden als Woerden, Venlo, Gouda of Doetinchem.
„Ze klagen niet, hebben geen grote mond.  Maar ze houden  dit land wel
draaiende."

Die nieuwe doelgroep betekent ook: een  bijstelling van de koers. „Als het
alleen maar gaat over  identiteit, migratie en andere sociaal-culturele thema's,
wint rechts. Wij willen  vanaf nu de nadruk leggen op   geld, werk en de macht
van het bedrijfsleven." GroenLinks, zegt Klaver, wil      voorop gaan  in de
„strijd tegen doorgeslagen globalisering".

Klaver  heeft ook  een instrument bedacht om zijn  nieuwe doelgroep te bereiken.
De komende maanden maakt hij  een kleinschalige 'kantinetoer' langs fabrieken,
voetbalclubs en schaftketen  in de regio. Hij draaide al een keertje proef, in
een gymzaal in Amsterdam-Slotervaart.

De 'verbreding'  van GroenLinks komt op een opmerkelijk moment. Net nu er voor
het eerst in decennia serieus sprake is van linkse samenwerking, lanceert Klaver
een plan waarmee hij mogelijk kiezers zal wegtrekken bij SP en PvdA.

Waarom moet GroenLinks een brede volkspartij worden?

„De mensen die de stille motor van Nederland vormen, hebben misschien niet het
nummer van Rutte, zoals de  ceo's die hebben afgedwongen dat het kabinet de
dividendbelasting gaat afschaffen. Maar ze hebben wel de macht van het getal. We
willen met hen gaan samenwerken."

„We willen ze bij elkaar brengen op een groot evenement rond Prinsjesdag,
volgend jaar. Dan moet de beweging zichtbaar worden."

Gaat u met 'evenementen'  het kabinet op andere gedachten brengen?

„Ik heb 90 dagen met die gasten aan tafel gezeten, en ik weet nu: naar
argumenten luisteren ze maar zeer beperkt. Maar ze zijn wel gevoelig voor de
macht van het getal. We gaan laten merken dat er geen steun is voor de richting
van dit kabinet."

Noem eens wat  standpunten die horen bij deze nieuwe koers.

„We komen met voorstellen om het failliete toeslagensysteem op te ruimen. We
komen met écht duurzame plannen. Nu moet de verduurzaming van Nederland
grotendeels betaald worden door de burger en niet door  grote bedrijven.

Gaat GroenLinks ook afscheid nemen van bepaalde standpunten?

„Ik heb altijd gezegd: in het onderwijs moet je kunnen opklimmen, stapelen. Vind
ik nog steeds. Maar ik merk dat ik was vergeten dat sommige mensen niet hoger
komen en toch belangrijk zijn voor de samenleving. Met dat stapelen leggen we de
verantwoordelijkheid te veel bij het individu. Ik draai het om: de overheid moet
zorgen dat er banen komen  voor mensen met mbo-2."


Loopt de pijpfitter uit Roermond of de buschauffeur uit Oldenzaal warm  voor uw
plannen voor  een vleestaks of een kilometerheffing?

„Ze zijn warm te krijgen voor een strijd tegen doorgeslagen globalisering en het
bedrijfsleven dat het voor het zeggen heeft in Den Haag. Maar ik ga niets
aanpassen omdat het electoraal beter zou werken."

Het klinkt een beetje old school  wat u zegt: een strijd tegen het
grootkapitaal. Alsof we weer in de jaren zeventig zijn.

„Het í[#xfffd]s een strijd tussen arbeid en kapitaal. Het í[#xfffd]s een strijd
om mensen die dit land draaiende houden, weer centraal te stellen."

Wat vinden Roemer en Asscher van uw  ambities?

„Ik heb het ze nog niet verteld. Ik spreek  ze toevallig vandaag, dan vertel ik
ze wat ik van plan ben."

Ik kan me zo voorstellen dat SP en PvdA denken: hé, die Klaver gaat onze kiezers
wegkapen.

„Ik denk van  niet. Ik denk dat ze zien dat het in ons aller belang is om samen
te werken op links. En we willen ook  mensen naar de stembus  krijgen die niet
stemmen. Daarmee kunnen we links als geheel groter maken."

Gaat het cultureel wel samen, uw traditionele achterban met de 'gewone
Nederlander'?

„Die verschillen zijn juist fantastisch en moeten  vooral blijven.   We hoeven
niet allemaal vrienden te zijn, maar je kunt wel idealen delen. Uiteindelijk
hoop ik dat de buschauffeur en de pijpfitter bij een meetup  zij aan zij staan
met de studenten en de hoogleraren."

Moet de busschauffeur  vegetariër worden?

„Nee. Ik wil weg van het elkaar persoonlijk de maat nemen. 'Wat doe jij eraan?'
De overheid moet de grote onrechtvaardigheden oplossen."

GroenLinks heeft het imago van een wat dwingende partij die mensen dingen wil
opleggen.

„Ik herken dat beeld, maar ik ben het er niet mee eens. Wij stellen voor wat de
overheid wel of niet moet belasten - maar uiteindelijk maken mensen zelf
keuzes."


Denkt u dat het gaat lukken?

„Dat moet blijken. Ik zou me voor m'n kop slaan als ik dit niet had geprobeerd.
Als ik de veilige weg had gekozen. Zo'n D66-scenario: bij de volgende
verkiezingen weer een klein plusje. Dat is niet waarvoor ik in de politiek zit."

LOAD-DATE: November 23, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              35 of 185 DOCUMENTS



                                NRC Handelsblad

                                23 November 2017
                                  NH-donderda

Filibusteren is iets anders dan dreinen

BYLINE: Tom-Jan Meeus

SECTION: Binnenland; Blz. 2

LENGTH: 464 woorden

ABSTRACT

Tom-Jan Meeus

column

De gewone Amerikaan heeft al jaren een schokkend lage waardering voor het
Congres. De laatste meting: 13 procent van de bevolking is positief. Een paar
jaar terug scoorde zelfs het communisme hoger. Dat leest u goed: het communisme.
Dus het is best interessant dat sommige Kamerleden nu gretig methoden uit
datzelfde Congres importeren.

Zij filibusteren de regering. Ze doen aangifte tegen opponenten. Ze bezoeken
Poetin. Vooral Kamerleden die opkomen voor de gewone Nederlander zijn er druk
mee.

Mogelijk speelt mee dat sommige tactiekjes - 'wij filibusteren die wet kapot' -
een romantische waardering bij verslaggevers oproepen: wat de Amerikanen kunnen,
kunnen onze Kamerleden ook! En het woord filibuster is afgeleid van het
Nederlandse 'piraat', dus wij keren bovendien terug naar oud-Hollandse glorie
(potverdorie).

Treurig is wel dat onze kennis van het Amerikaanse filibusteren niet overhoudt.
In het tweepartijenstelsel in de VS is de filibuster, een eindeloos debat, de
manier om met een minderheid (41 van de 100 senatoren) een stemming te
blokkeren.

Zeer incidenteel - om de zoveel jaar - doet een senator een talking filibuster,
dan spreekt hij (m/v) voor het theatrale effect in de Senaat. Beelden daarvan
zag je dinsdag in alle actualiteitenprogramma's. Maar in bijna alle gevallen
gaat het niet zo: dan vult zo'n senator alleen een formuliertje in - en klaar is
zijn filibuster.

Dus de Kamerleden van 50Plus en PVV die, namens de gewone Nederlander, tot diep
in de nacht tegen afschaffing van de wet-Hillen filibusterden, deden dat op voor
de VS hoogst ongewone wijze. Bovendien: als minderheid kun je in ons
meerpartijenstelsel helemaal geen stemming blokkeren. Het was holle medialogica.
Uitstel van de stemming met enkele dagen was het maximaal haalbare - en zelfs
dat mislukte.

Je kunt zeggen: zij zijn ook Kamerlid, dit hoort erbij, de Kamer kan wel tegen
een stootje. Maar zelf vermoed ik dat gewone Nederlanders de Kamer met meer
trots zouden verdedigen: blijf met je rotpoten van ons rotparlement af. Ofwel:
doe normaal man.

Maar de vergadering aanvaardde de kleinheid van de 'filibusterende' collega's
urenlang met gemak. De logica van een dreinende puber als parlementaire
bijdrage: als ik mijn zin niet krijg, moeten jullie de hele nacht naar mij
luisteren.

Dus in feite zagen we hier parlementariërs die moedwillig de reputatie van een
hoog college van staat te grabbel gooiden voor kortetermijngewin. Wij zijn
groter dan welk instituut ook. Precies het gedrag dat in de VS mede leidde tot
dramatisch prestigeverlies van de volksvertegenwoordiging.

Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

Het Congres imiteren: het instituut dat in de VS even impopulair is als het
communisme

LOAD-DATE: November 23, 2017

LANGUAGE: DUTCH; NEDERLANDS

NOTES: Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              36 of 185 DOCUMENTS



                                NRC Handelsblad

                                22 November 2017
                                  NH-woensdag

Een monument voor de schuldigen

BYLINE: Jutta Chorus

SECTION: Binnenland; Blz. 2

LENGTH: 462 woorden

ABSTRACT

Jutta Chorus

Column

Keien brokkelen af onder je voeten. In de voormalige kleedkamers liggen
matrassen en de restanten van ontmoetingen: blikjes, borden, peuken. De 'muur
van Mussert' in Lunteren is zo vergroeid met z'n omgeving dat-ie niemand opvalt.
Er is zeventig jaar omheen geleefd.

Op filmbeelden van 22 juni 1940 schudt NSB-leider Anton Mussert  de handen van
huisvrouwen in bloemetjesjurken. Duizenden mannen en vrouwen zitten in het gras,
zonnebril op, de hoed dartel op het achterhoofd. Ze luisteren naar hun leider,
die vanaf de bakstenen ronding spreekt. Ze zwaaien met zakdoeken als een Duits
jachtvliegtuig overvliegt. Nu staan bestelauto's van Otto voor de witte huisjes
van recreatiepark De Goudsberg. Binnen wonen vooral werklui uit Oost-Europa.

De eigenaar wil zijn park uitbreiden en de muur daarvoor slopen. Dat kan, de
muur is niet beschermd. En als het aan wethouder Johan Weijland (D66) van Ede
ligt, komt er ook geen „plotselinge gemeentelijke monumentenstatus op het
laatste moment", schreef hij deze week aan de gemeenteraad. Hij wil de eigenaar
„nu niet belemmeren".

Veel animo om de muur te behouden is er niet. Brievenschrijvers en reageerders
zijn bang dat-ie een bedevaartsoord wordt. C. Verhoef uit Ede schrijft:
„Monumenten richten wij op voor de slachtoffers, niet voor landverraders en
moordenaars". Of ze vinden dat „Nederland eens moet ophouden zich altijd als
schuldige voor te doen".

Dolf Muller van de Rijksdienst voor Cultureel Erfgoed spreekt regelmatig
omwonenden die de muur „van geen waarde" vinden, of „lelijk", of „wat heb je
eraan? Hij staat maar in de weg." Mensen willen niet herinnerd worden aan zwarte
bladzijden in de geschiedenis, denkt Muller. „Uit schaamte of een slecht gevoel.
Het slavernijverleden, collaboratie - er moet maar eens een streep onder, vindt
men."

De Rijksdienst is verantwoordelijk voor de rijksmonumenten in Nederland. Je zou
je kunnen voorstellen dat het historisch belang van de muur een status als
rijksmonument rechtvaardigt. Landverraad hoort ook bij onze geschiedenis. Zo
zien ze het ook bij de Rijksdienst, maar er zijn nu al 63.000 rijksmonumenten en
dat vindt het rijk al te veel.

Bij alle gevoelens van nationalisme die voorzichtig ontluiken - een
rood-wit-blauw vlaggetje in de Tweede Kamer, een ode aan de Gewone Nederlander
van het CDA - blijven de ongemakkelijke momenten in de geschiedenis ongenoemd.
Historisch gezien is het simpel: de NSB heeft niet veel sporen achtergelaten in
het Nederlandse landschap. Die bakstenen halve cirkel is alleen daarom al de
moeite van het behouden waard. Maar wie wil moeite doen voor een 'fout'
metselwerk?

Jutta Chorus (j.chorus@nrc.nl) schrijft op deze plek een wisselcolumn met
Tom-Jan Meeus.

Waarom bijna niemand de 'muur van Mussert' wil behouden

LOAD-DATE: November 22, 2017

LANGUAGE: DUTCH; NEDERLANDS

NOTES: Jutta Chorus (j.chorus@nrc.nl) schrijft op deze plek een wisselcolumn met
Tom-Jan Meeus.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              37 of 185 DOCUMENTS



                                NRC Handelsblad

                                21 November 2017
                                   NH-dinsdag

Een tunnel naar de vrije wereld

BYLINE: Eva de Valk; Steven Derix; Eefje Rammeloo; Toon Beemsterboer

SECTION: Media; Blz. 4

LENGTH: 1475 woorden

ABSTRACT

VPN Met een VPN-verbinding kun je censuur omzeilen. Overheden van verschillende
landen  proberen VPN-gebruik daarom te ontmoedigen.

Een Amerikaanse Netflix-serie bekijken die nog niet in Nederland beschikbaar is.
Of thuis inloggen op het intranet van je werk. Het  zijn typische gevallen
waarvoor je een VPN-verbinding ('virtueel particulier netwerk') gebruikt.

In landen met beperkte internetvrijheid is  VPN ook  een populaire manier om
censuur te omzeilen. Zo is het binnen China vrijwel onmogelijk om
online-informatie te vinden over de bloedig neergeslagen studentenprotesten van
1989. Met VPN  kun je doen alsof je computer zich in een westers land bevindt en
dan vind je die informatie wél.

Met een VPN-verbinding  maak je als het ware een tunnel van het ene naar het
andere netwerk. Informatie verloopt niet direct via de webserver, maar via de
VPN-dienst naar de webserver en via de VPN-dienst  terug naar je computer. Zo
worden  gegevens beveiligd en ontloop  je  geoblokkades (blokkades voor bepaalde
landen).

Voor journalisten en activisten in onder meer China, Rusland en Turkije  is  VPN
daarom  belangrijk. De overheden van deze landen proberen VPN in toenemende mate
te controleren en beperken. Zo ging deze maand in Rusland een wet van kracht die
VPN-aanbieders dwingt samen te werken met de  autoriteiten.  En afgelopen zomer
verwijderde Apple in China na druk van de overheid populaire VPN-aanbieders uit
de App Store.

„Door de Arabische lente hebben repressieve regimes gezien hoe makkelijk het
voor burgers is om politiek verzet te organiseren via internet", zegt Menso
Heus,  technisch medewerker van Free Press Unlimited, een organisatie die zich
inzet voor toegang tot informatie. „Sindsdien  wordt gezocht naar manieren om
technologieën die censuur omzeilen, te beperken."

VPN speelt een belangrijke rol in het bedrijfsleven. Werknemers kunnen ermee op
afstand  werken in de beveiligde bedrijfsomgeving. Weinig landen zullen  VPN
daarom geheel verbieden, zegt  Heus. „Het gaat om een ontmoedigingsbeleid voor
VPN-gebruik door de gewone burger."

Een alternatief is het Tor-netwerk, dat informatie in stukjes knipt en via
verschillende computers verstuurt. Tor garandeert anonimiteit, maar maakt de
verbinding een stuk trager. In verschillende landen is ook het gegebruik van Tor
wettelijk ingeperkt.

Rusland: 'Nu al worden  manieren gezocht om de wet te omzeilen'

MOSKOU - It'er Timofej (32) - hij wil alleen met zijn voornaam in de krant -
gebruikt VPN voor het downloaden van films, series en boeken via 'torrent
trackers', programma's waarmee gebruikers bestanden kunnen delen.

Veel torrent trackers zijn verboden in Rusland, vertelt Timofej. „Niet vanwege
de schendingen van het auteursrecht, maar omdat je er materiaal kan vinden dat
als 'extremistisch' is aangemerkt."

Rusland kent een lange 'index' met verboden 'extremistische' literatuur, waar
niet alleen IS-propaganda op staat, maar bijvoorbeeld ook uitgaven van de
Jehovah's Getuigen.

Een berucht voorbeeld, vertelt Timofej, is een boek waarin wordt beschreven hoe
je soep kunt maken van hennep. „Dat werd beschouwd als propaganda voor drugs."

Sinds 2012 kent Rusland ook een wet die bepaalt dat websites moeten worden
geblokkeerd als ze op een 'zwarte lijst' zijn gezet door telecomwaakhond
Roskomnadzor. De wet wordt regelmatig ingezet tegen uitingen van de oppositie en
kritiek op de regering.

Maar de wet  was niet erg effectief, vertelt Timofej. Websites werden gekopieerd
naar een 'mirror';  totdat die geblokkeerd werd, was de informatie gewoon
beschikbaar. Er werd informatie  gedeeld via Facebook. En VNP werd snel populair
in Rusland - vooral de gratis diensten.

Sinds 1 november zijn VNP-services verplicht om de toegang tot de sites op de
zwarte lijst te blokkeren. De implementatie van de wet laat nog op zich wachten,
vertelt Timofej. „Maar nu al worden er manieren gezocht om de wet te omzeilen."

Internetgebruikers die een beetje zijn ingevoerd zullen zich de toegang tot
verboden sites dus niet laten ontzeggen. Vooral niet omdat - anders dan vaak
wordt gedacht - in Rusland  de wet zich niet richt op  individuele burgers. De
wet stelt de VPN-diensten verantwoordelijk voor het afschermen van verboden
materiaal. Wie straks via een truc tóch toegang weet te krijgen tot een verboden
site, is dus niet strafbaar.

Timofej bezoekt zelf trouwens nooit verboden politieke sites via VPN. „Ik lees
nieuws via Facebook, ik volg een aantal mensen daar. Daar heb ik in principe
genoeg aan."

Steven Derix

China: 'Het wordt moeilijker om  een goede VPN te downloaden'

SHANGHAI- „Ik voel me gehandicapt als ik geen VPN heb", zegt journaliste Lam
(26). Om veiligheidsredenen wil ze alleen met haar veelvoorkomende achternaam in
de krant. „Ik schrijf in het Engels, dus ik zoek Engelstalige informatie. Google
is daarvoor beter dan de Chinese zoekmachine Baidu."  Google is net als Facebook
en Twitter in China    geblokkeerd. Via VPN zijn de diensten wel bereikbaar.

Op de  Chinese socialemediadienst WeChat voelt ze zich  niet  veilig, vertelt
Lam. „Ik  probeer te voorkomen dat ik er over gevoelige dingen praat. Nu is het
nog in orde, denk ik. Maar als er iets gebeurt, beschikken zij over  al mijn
informatie, inclusief contactgegevens van anderen. Ze dragen gemakkelijk
informatie over wanneer de overheid erom vraagt.

„Buitenlandse bedrijven zullen tenminste moeite doen om mijn gegevens te
bewaken. Aan de andere kant: als de overheid me wil opsporen, dan vinden ze me
wel."

Lam gebruikt VPN ook voor Twitter. „Ik gebruik het vooral om berichten van
anderen te lezen. Of ik meer uitgesproken ben als ik VPN gebruik? Mwah."

Het gebruik van VPN is controversieel, maar in het bedrijfsleven is het heel
gangbaar. Lam: „Ook Chinese bedrijven hebben soms toegang nodig tot de
Engelstalige wereld."

Tegelijkertijd is het percentage van de  Chinese bevolking dat gebruikmaakt van
VPN klein, zegt Lam.  „Mijn zusje doet een masteropleiding in een grote stad. Ik
heb haar een VPN-abonnement cadeau gegeven. 'Je kunt niet je hele leven op Baidu
vertrouwen', zei ik. Maar ze heeft het nog niet geprobeerd - terwijl ze toch
echt niet dom is."

Het wordt moeilijker om een goede VPN te downloaden, merkt Lam. „Drie jaar
geleden was het makkelijk en goedkoop. Nu moet je flink betalen voor een
stabiele service."  VPN helemaal verbieden kan niet, denkt ze. „Dat zou de
buitenlanders wegjagen."

Lam  zal VPN blijven gebruiken, maar ze vermoedt dat jongeren VPN vaker te duur
zullen vinden. „Ze hebben een prima leven, maar zijn afgesloten van de waarheid,
van de grotere wereld."

Eefje Rammeloo

Turkije: 'Je wilt ongestoord  kunnen surfen, zonder bullshit'

ISTANBUL - Turken zijn de afgelopen jaren gewend geraakt aan blokkades van
sociale media en andere massale internetcensuur. Daarom gebruikt zo'n 20 procent
van de Turken VPN.  „Het is onderdeel van het dagelijks leven, om eerlijk te
zijn", zegt Ra[#xfffd]Yit Çakir (30), die in Istanbul  voor een IT-bedrijf
werkt. „Je wilt ongestoord kunnen surfen en je kunt slechts een beperkte
hoeveelheid bullshitaan."

Met  bullshit doelt Çakir op de steeds sterkere inperking van de
internetvrijheid in Turkije. Die is al jaren aan de gang. „Vooral na de
Gezi-protesten enkele zomers geleden werd de Turkse regering zich bewuster van
de mogelijkheden die internet biedt om mensen te mobiliseren. Dit zagen ze
duidelijk als een bedreiging."

Sinds de mislukte coup van vorig jaar zijn de restricties nog strenger. Tijdens
militaire operaties in het overwegend Koerdische zuidoosten worden
telecomnetwerken geregeld helemaal platgelegd. „Als er aanslagen zijn of
demonstraties tegen de regering, wordt de toegang tot sociale media onmiddellijk
geblokkeerd. Om mij onbekende redenen gebeurt dit soms ook met websites als
Reddit en Imgur."

In totaal 114.000 websites zijn helemaal niet bereikbaar, waaronder Wikipedia.
Dat geldt ook voor pornosites. Om te voorkomen dat mensen de blokkades omzeilen,
probeert de regering het gebruik van VPN aan banden te leggen. Providers werken
daaraan mee en blokkeren het gebruikt van bepaalde VPN-diensten. Maar dat is
nooit waterdicht. Çakir gebruikt nu een extensie van Google Chrome die Browsec
heet. „Het is erg gebruiksvriendelijk."

Çakir heeft VPN nodig voor zijn werk. „Ik heb een baan bij een
onlinereclamebureau, dat gespecialiseerd is in advertenties op Google. Ik
gebruik VPN vrij intensief, want ik moet controleren hoe mijn advertenties het
doen op verschillende zoekmachines en vanuit verschillende locaties. Voor de
rest gebruik ik VPN om in mijn eigen tijd te surfen."

Veel Turken gebruiken VPN om een van de vele nieuwssites te bezoeken die sinds
de coup zijn geblokkeerd. Dat geldt niet voor Çakir. „Ik ben lang geleden
gestopt met het volgen van nieuws. Je kunt je tijd beter gebruiken voor dingen
die je kunt veranderen. En dat zie ik op dit moment hier niet gebeuren."

Toon Beemsterboer

LOAD-DATE: November 21, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              38 of 185 DOCUMENTS



                                NRC Handelsblad

                                18 November 2017
                                  NH Zaterdag

Bij de houtkachel loopt hij door een virtueel bos

BYLINE: Lamyae Aharouay

SECTION: Opinie; Blz. 10

LENGTH: 724 woorden

ABSTRACT

Lamyae Aharouay zoekt de Gewone Nederlander. In deel 7 luistert ze met een
echtpaar uit het Brabantse Boxtel naar Tom Waits.

De gewone nederlander

Het staat in mijn agenda, maar ik lees eroverheen en dus kom ik niet opdagen op
de eerste afspraak met de Gewone Nederlanders. Ik stuur ze duizendmaal excuses
via de mail. Ik krijg 999 excuses weer terug, en natuurlijk ben ik nog welkom.
De koffie staat klaar, „we hebben geen Senseo-apparaat".

De Gewone Nederlanders wonen in een groot wit huis. Hij bracht er een deel van
zijn jeugd door en kocht het later van zijn vader. Een lange gang, veel deuren.
Op een ervan een sticker: Woonkamer. Ik mag op de groene leren stoel zitten, met
mijn rug naar - geloof het of niet - de tv-kast. De vensterbank staat vol.
Beeldjes, potten, planten, versierde wijnglazen souvenirs van reizen. Er staan
kunstobjecten in de hoek en aan de muur hangen schilderijen. Hij verzamelt ze.
Aan een van de muren hangt een kruis. De Gewone Nederlander is katholiek
opgevoed.

De Gewone Nederlanders ontmoetten elkaar tijdens een EHBO-cursus. Bij hem een
vonk, maar die sloeg niet over naar haar. Hij stuurde haar kerstkaarten, vijf
jaar lang. Pas na het vijfde jaar stuurde zij een brief terug. Kort  daarna
trouwden ze, inmiddels achtenvijftig jaar geleden.

We maken een korte wandeling door de buurt, hij heeft wat moeite met lopen. Zij
wijst het verpleeghuis aan waar ze op zondag vrijwilligerswerk doet. Dan rijdt
ze de bewoners die de dienst mee willen maken in hun rolstoel naar de kapel, en
weer terug. Ze werkt ook als vrijwilliger in de Wereldwinkel. Hij schrijft
boeken, tien tegelijkertijd. „Over dingen die oudere mensen bezighouden", zegt
hij. Zijn vrouw verbetert hem: „Dingen die jóú bezighouden." Hij belooft er
thuis meer van te laten zien.

Terwijl zij de lunch klaarmaakt, zitten wij bij de oude houtkachel in de keuken.
Het wordt langzaam warm, grote glazen deuren geven uitzicht op de tuin. Dit moet
toch fantastisch zijn als er sneeuw ligt? Heerlijk, zegt hij. Dan zit hij graag
met een glas wijn bij de kachel naar buiten te kijken, met wat muziek op de
achtergrond. Klassiek of Tom Waits. Ik heb geen idee wie dat is, even later
klinkt 'Goin' Down Slow'.

We eten soep van courgette uit eigen tuin. Er is zelfgebakken brood, rookkaas,
jonge kaas, geitenkaas. We zijn omringd door de vier kinderen en elf
kleinkinderen van de Gewone Nederlanders. Althans, door hun foto's. De keuken
hangt er vol mee.

Al twintig jaar lang eten de Gewone Nederlanders elke maandag met twee
vriendinnen, waarvan een haar man verloor en de ander verlaten werd. Ze koken om
de beurt, de vierde week gaan ze naar de Chinees. Een van de vriendinnen heeft
hen ooit verteld dat die etentjes haar hebben gered. Ze snappen niet waarom
andere, eenzame ouderen dat niet doen.

De Gewone Nederlander heeft een Oculus Rift, een virtual reality bril die in
Nederland nog niet te krijgen is. Zijn zoon die in Californië woont, stuurde hem
op. Het kostte nogal wat geld en tijd om het ding aan de praat te krijgen. Hij
schafte speciaal een computer aan waar de gemiddelde gamer flink jaloers op zou
zijn. Ik mag de bril op. Eerst vlieg ik door het heelal, een spel later loop ik
door een horrorziekenhuis. De Gewone Nederlander gebruikt het om wat steeds
moeilijker wordt in leven te houden, bijvoorbeeld een wandeling door een
virtueel bos.

Even later zitten we achter zijn laptop. Het bureaublad telt tien boeken. Hij
heeft liever niet dat ik de titels deel. Niemand leest ze, ook zijn vrouw niet.
Op een boek staat een slotje, dat mag echt niemand lezen. Hij wees zijn oudste
zoon aan als executeur, die mag later bepalen wat er met de boeken gebeurt. Ik
vraag hem waarom hij er zo geheimzinnig over doet. Hij is bang, zegt hij, dat
mensen hem zullen zien als een bazelende, oude man. Ook zijn eigen kinderen. Hij
raakt er geëmotioneerd door. Die boeken, zegt hij, maken hem kwetsbaar.

Ik kwam binnen via de voordeur, en ga weg via de achterdeur. In Brabant, zo zegt
zij, is het heel gewoon om via de achterdeur bij elkaar naar binnen te lopen. De
volgende keer mag ik daar gebruik van maken.

Hij is bang, zegt hij, dat mensen hem zullen zien als een bazelende, oude man

Wie Jan en Maria Verhagen (beiden 84)

Beroep Beiden gepensioneerd. Zij was apothekersassistente, hij directeur van een
school voor kinderen met gedragsproblemen.

LOAD-DATE: November 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              39 of 185 DOCUMENTS



                                NRC Handelsblad

                                18 November 2017
                                  NH Zaterdag

Autoritaire leiders bieden het gewone volk een vaderland

BYLINE: Hubert Smeets

SECTION: Opinie; Blz. 4

LENGTH: 779 woorden

ABSTRACT

Poetin en Orbán zijn een lichtend voorbeeld voor autoritaire democraten in het
Westen.  wijt dat aan de teloorgang van de lagere middenklasse.

Hongarije, dat sinds 1999 bescherming zoekt bij de NAVO, en Rusland, dat de NAVO
juist als voornaamste 'veiligheidsgevaar' ziet, hebben twee dingen gemeen. Beide
landen zijn bang voor de pluriforme democratie in het Westen. En beide zijn een
lichtend voorbeeld voor een groeiende groep autoritaire democraten in datzelfde
Westen.

De eerste overeenkomst openbaarde zich deze week treffend. De Hongaarse minister
van Buitenlandse Zaken riep woensdag de Amerikaanse ambassadeur op het matje
wegens het voornemen van de VS om in Hongarije provinciale mediaprojecten te
subsidiëren. Illegale „inmenging", aldus de minister. Hongarije kent sinds deze
zomer namelijk een wet tegen 'buitenlandse agenten'. In Rusland, waar zo'n wet
al vijf jaar bestaat, haalde de Doema die deze week ook van stal tegen
buitenlandse media als CNN. Dat was een represaille van Moskou tegen het
heilloze plan van Washington om de Kremlin-zenders RT en Sputnik in de VS als
foreign agent te registreren.

In een paar dagen maakten president Poetin en premier Orbán zo duidelijk dat
zij, samen met de Poolse leider Kaczynski, de vaandeldragers zijn van de
autoritair democratische stroming die de aanval heeft geopend op het pluriform
democratische establishment. Hun boodschap? Zij hebben het antwoord op al die
'grachtengordels' in de wereld. Zij kunnen dus een halt toeroepen aan al die
vaderlandsloze lieden, die op elke plek gedijen omdat er overal caffè latte is,
maar intussen geen last hebben van de 'onderkant' omdat die alleen in hun buurt
binnendringt om er schoon te maken.

Ze vertolken de brede anti-stemming die in bijna heel Europa is opgerukt:
anti-hoofdstedelijke elite, anti-islam, anti-migratie, anti-kosmopolitisch en
anti-Brussel. En ondanks Trump soms ook anti-Amerikaans. Anti-EU is namelijk
niet automatisch pro-Kremlin.

Donderdag sprak ik met een Slowaakse studente aan de Universiteit van Tilburg,
die van Poetin niets moet hebben maar vindt dat de Amerikanen eveneens niets op
het continent hebben te zoeken.

De aanhang voor zo'n autoritaire democratie à la het Oosten wint ook in
Nederland terrein, aldus het Sociaal Cultureel Planbureau. Volgens het uit 2016
daterende onderzoek Gedeelde waarden en een weerbare democratie vindt een kleine
meerderheid (51 procent) der Nederlanders dat technocraten het meer en meer
zouden moeten overnemen van de regering. Een grote minderheid (37 procent)
opteert zelfs voor sterke leider die „zich niet druk hoeft te maken om het
parlement en verkiezingen".

Er zijn talrijke verklaringen voor de populariteit van dit model, dat in noord,
oost en west een rechts karakter heeft en in het zuiden ook een linkse
verschijningsvorm. Laat ik er hier een uitlichten: de gestage teloorgang van de
lagere middenklasse.

Middengroepen zijn nationaal gebonden. Aan de top en op de bodem van de
arbeidsmarkt zijn de werkenden grenzeloos. Een topchirurg of manager kan in de
hele wereld terecht, een schoonmaker of inpakker ook. Voor de elite is migreren
een keuze, voor de onderkant een noodzaak. De middenklasse kan echter geen kant
op.

Als gevangenen van hun territorium wordt ze daarom bij uitstek bedreigd door de
vierde industriële revolutie, die het arbeids- en productieproces steeds meer op
zijn kop zet. De economische basis van hun leven was andro-centrisch: winst en
verlies draaiden om de mens en hoe je die kon inzetten of, in marxistische
termen, 'uitbuiten'.

Nu wordt het fundament data-centrisch. De robot kan steeds meer dingen net zo
goed of beter dan de mens. Ook iets complexere juridische procedures kunnen we
overlaten aan diens kunstmatige intelligentie. Het zal niet blijven bij
verkeersboetes of incasso's. Topadvocaten ontspringen de dans. Doorsnee juristen
zijn dan het haasje.

Deze ontwikkeling bedreigt de arbeid van de middenklasse diepgaand. Het
historische besef dat nieuwe sprongen in arbeidsproductiviteit ook nieuwe kansen
bieden, is niet a priori aan haar besteed. Net zo min als de modieuze
managementtheorie dat iedereen individueel in zijn eigen dynamiek (stilstand is
achteruitgang) moet investeren. Het pluriforme model - compromissen, leven en
laten leven - biedt de nu nog werkende middenklasse te weinig soelaas. De
autoritaire democratische voormannen pretenderen dat wel te hebben. Zij bieden
immers de nostalgische toekomstfantasie dat zij zullen doorpakken om het gewone
volk te beschermen tegen de gevaren van buiten.

Voor de elite is migreren  een keuze, voor de  onderkant een noodzaak

Oost-Europa-expert Hubert Smeets werkt bij het kenniscentrum Raam op Rusland.

LOAD-DATE: November 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              40 of 185 DOCUMENTS



                                NRC Handelsblad

                                18 November 2017
                                  NH Zaterdag

SECTION: Opinie; Blz. 2

LENGTH: 18 woorden


Opinie & Debat

Marita Mathijsen over de wetenschappelijke biografie

Lamyae Aharouay en de Gewone Nederlander

LOAD-DATE: November 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              41 of 185 DOCUMENTS



                                NRC Handelsblad

                                17 November 2017
                                   NH Vrijdag

Zolang Henk en Ingrid zich maar thuis voelen

BYLINE: Jan Willem Duyvendak

SECTION: Opinie; Blz. 18

LENGTH: 874 woorden

ABSTRACT

Het regeerakkoord is doordrenkt van emotionele aannames over wat 'de
Nederlanders' vinden en voelen, schrijft .

Daar stond-ie dan: de Nederlandse vlag in de Tweede Kamer. Veel parlementariërs
deelden op Facebook en Twitter een foto van de vlag. Slechts een enkeling
schamperde dat de driekleur niet echt fier wapperde of merkte op dat de sokkel
niet overmatig veel nationale trots uitstraalde.

Want daar zou het om moeten gaan: de trotse vlag symboliseert immers de eenheid
van het land en past daarom perfect in de Tweede Kamer, waar alle burgers zich
vertegenwoordigd weten. Nu ja, alle? Daags daarvoor had Geert Wilders (PVV) nog
gesteld dat in de Tweede Kamer, „het nationale huis", het niet-passend is als
ministers naast de Nederlandse ook nog een andere nationaliteit hadden. Hij
voelt zich niet thuis als kabinetsleden ook een Zweeds, Marokkaans of Turks
paspoort hebben. En zo splijt het symbool van nationale eenheid in plaats van
dat het verbindt: voor populisten wappert de vlag alleen voor „echte
Nederlanders".

Wilders is niet de enige die onderscheid maakt tussen soorten Nederlanders,
tussen echtere en minder echte. Zo omarmde Rutte de „normale" Nederlander en
Buma hield een lofzang op de „gewone" Nederlander. Ook VVD en CDA suggereren dat
sommige mensen hier meer thuis horen dan anderen en dus meer recht hebben om
zich thuis te voelen.

Wat hierbij opvalt is de sterke emotionalisering van de discussie. Geschrokken
als ze zijn van het boze en bange electoraat, menen politici dat zijzelf ook
sterk emotioneel moeten zijn. We wisten al dat de politiek steeds meer fact free
is geworden; nu lijkt het erop dat alleen emoties nog als argument tellen. Zo
was de belangrijkste reden van het kabinet om asielzoekers het recht op
juridische bijstand af te nemen dat dit beter aansloot bij het
rechtvaardigheidsgevoel van de meeste Nederlanders.

Het was dan ook verrassend dat Bas Heijne in zijn NRC-column over het
regeerakkoord van het nieuwe kabinet schreef dat „in het politieke centrum alles
zakelijk en pragmatisch is geworden". De grote verhalen en de diepe emoties
zouden zich hebben verplaatst naar de uitersten van het politieke spectrum. Dit
lijkt een discutabele conclusie. Het wemelt al op de eerste pagina's van het
regeerakkoord van de sentimenten, of preciezer, van interpretaties van de
gemoedstoestand van Nederlandse burgers door de nieuwe coalitie: „Voor lang niet
iedereen voelt de eigen buurt als een herkenbaar en veilig thuis", meteen
gevolgd door „mede door de gebrekkige integratie van nieuwkomers voelen zij zich
niet langer thuis in hun eigen omgeving". Hierbij slaat de 'zij' blijkbaar niet
op alle Nederlanders, maar op hen die hun buurt als „hun eigen omgeving" mogen
claimen. Vervolgens gaat het over „het gevoel van onbehagen en vervreemding in
ons land" dat aanleiding geeft voor Haagse zelfflagellatie: „Politiek moet gaan
over Nederland én Nederlanders, minder over cijfers en Den Haag. Dat is wat
mensen vragen. En dat is ook het uitgangspunt van dit regeerakkoord. Nederland
moet niet alleen vooruitgaan in de statistieken, Nederlanders moeten dit ook
zelf ervaren." De laatste twee zinnen gaan mee in de populistische polarisatie
tussen kennis en emotie (want Haagse cijfers slaan blijkbaar nergens op...),
waarbij het gelijk altijd bij 'de Nederlanders' en hun emotiehuishouding ligt.

Gelukkig weten de coalitiepartijen precies wat 'de' Nederlanders willen en
vooral wat ze willen voelen. Emoties staan in de inleiding van het regeerakkoord
tegenover de Haagse wereld van statistieken, en vooral van abstracties: „We
willen van de abstracte aanspraken die leiden tot teleurstellingen, naar de
opbouw van individueel pensioenvermogen."  Iets verder lezen we: „Actief
internationaal beleid is een nationaal belang. Het is geen abstractie en heeft
een directe relatie met kansen en bedreigingen in ons land." Om de preambule te
eindigen met de uitsmijter: „Niet voor cijfers, maar voor mensen."

Het is niet alleen de versimpeling die in het oog springt (zijn goede cijfers
niet goed voor mensen?) maar vooral ook de sentimentele toon van het gehele
regeerakkoord: het proza is doordrenkt van emotionele aannames over wat 'de
Nederlanders' vinden en voelen, en het kabinet neemt deze emoties tot
uitgangspunt van beleid. Wat 'de' Nederlander voelt, wordt richtinggevend voor
de politiek.

Van alle emoties staat 'thuis voelen' hierbij met stip op de eerste plaats. Het
hoeft dan ook niet te verbazen dat het recht op 'thuis voelen' de belangrijkste
politieke slogan is geworden om autochtoon Nederland te behagen. En aangezien we
ons slechts bij weinigen écht thuis voelen, is de toon meteen gezet: dit is het
land voor 'normale'  en 'gewone' Nederlanders. Dat klinkt wellicht niet per se
uitsluitend in de oren van de meerderheid, maar de emotionele sub-tekst („Rot
op!") zal de 'abnormalen' en de 'on-gewonen' niet zijn ontgaan.

Waar Nederlandse politici vroeger emoties pacificeerden, dragen zij nu bij aan
emotionele polarisatie. En dat geldt ook voor de regeringspartijen.

Voor populisten wappert de Nederlandse vlag alleen voor 'echte Nederlanders'

Jan Willem Duyvendak is faculteitshoogleraar sociologie (UvA) en auteur van
Thuis. Het drama van een sentimentele samenleving (AUP. oktober 2017).

LOAD-DATE: November 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              42 of 185 DOCUMENTS



                                NRC Handelsblad

                                11 November 2017
                                  NH Zaterdag

Pas op voor de modderpoeltjes op de weg in Roden

BYLINE: Lamyae Aharouay

SECTION: Opinie; Blz. 2

LENGTH: 727 woorden

ABSTRACT

Lamyae Aharouay zoekt de Gewone Nederlander. In deel 6 gaat ze fietsen met een
echtpaar uit Roden.

de gewone nederlander

De Gewone Nederlanders wonen in Roden. Ik heb dagenlang gedacht dat ik naar
Groningen zou rijden, maar het blijkt in Noord-Drenthe te liggen. Ook goed. Ik
kan geen parkeerplek vinden, dus parkeer ik verderop, voor een school. Ik moet
kloppen want ze horen me niet. Jas uit, woonkamer in. Een gezellige woonkamer,
met een moderne touch (sorry als dit als een magazine klinkt). Weer een tv-kast.

Er is thee en notenbrood.

De Gewone Nederlanders hebbenbeiden de Tweede Oorlog meegemaakt. Hij de slag om
Arnhem, binnen 24 uur moesten ze weg zijn. Eerst lopend naar Velp, daarna werden
ze ondergebracht in Soest. Zij is geboren in Nederlands-Indië, werd met haar
familie in een Jappenkamp geplaatst. Daar verloor ze haar vader. Ze ging met
haar moeder en broertje naar Nederland. Naar Soest, waar de Gewone Nederlanders
elkaar ontmoetten.

Ik vraag of de oorlog hun levens veranderde. „We gooien niks weg", zegt zij. Ze
hebben honger geleden. Hij vertelt over zijn moeder, die haar juwelen verkocht
voor eten. En ze willen nu alles uit het leven halen, alles meemaken. Zij zit
onder andere in een kunstgroep, een tuingroep, een handwerkcafé en een leesclub.
En ze doet aan sporten. Oh, en beeldhouwen, dat komt bij haar op de eerste plek.
Later zie ik een paar van haar creaties, mooie beeldjes van vrouwen, gebeiteld
uit steen.

De deur gaat open voor een poes en een kat. Ze dragen Indonesische namen,
Belanda (Nederlander) en Nonja (de vrouw des huizes).

De Gewone Nederlanders hebben veel gezien van de wereld. „Van Bali tot Los
Angeles, van IJsland tot Zuid-Afrika." Hij moest veel reizen voor zijn werk. Het
gezin heeft ook nog ruim een jaar in de Verenigde Staten gewoond. Ze gaan  graag
samen naar musea. Of fietsen, ze zijn gek op het buitenleven. Elk jaar kamperen
ze in hun caravan.

Tijd voor de lunch. Placemats en een mooi servies met vogeltjes erop. Er is
brood, kaas, er zijn vleeswaren en er is fruit. Karnemelk en koffie - geen
Senseo, maar Krups.

Even later zit ik op een fiets, voor het eerst in tijden. Zij rijdt op een
elektrische, dat maakt het trappen makkelijker. Hij doet het trapwerk liever
zelf.  Na een minuut fietsen begin ik al te hijgen, zachtjes, want ik wil me
niet laten kennen. Binnen vijf minuten zijn we in het bos. Hij waarschuwt haar
steeds voor modderpoeltjes op de weg.

We eindigen op de markt, die volgens hem steeds kleiner wordt. Langs de
kaasboer, de groenteboer, de slager. En langs de stroopwafelbakker - een
vrijdagmiddagtraditie. De binnenstad zit nog vol eenmanszaken, in plaats van
ketens. Hier koopt hij zijn kleding, daar zijn boeken.

Thuis drinken we ingewikkelde Chinese thee bij de stroopwafels. De Gewone
Nederlander vertelt dat hij wat kribbig wordt van mensen die doen alsof
Groningen en Drenthe aan de andere kant van de wereld liggen. Hij geeft een
voorbeeld. Als lid van een landelijke commissie van tandheelkunde opleidingen
moest hij geregeld in de Randstad zijn, voor vergaderingen die om half tien
begonnen. Dan stond hij om kwart over zeven in de ochtend op de trein te wachten
op Groningen Centraal, zonder morren. Toen een delegatie van de Vereniging van
Universiteiten langs moest komen in Groningen, kreeg hij de vraag of ze pas aan
het eind van de ochtend konden afspreken in verband met de reistijd. Het is
volgens hem typerend voor de opvattingen van de rest van Nederland over het
noorden. Hij noemt ook de afhandeling van de aardbevingsproblematiek. Dan
schaamt hij zich voor de Nederlandse politiek. Ik snap dat niet. Waarom zou hij
zich moet schamen voor iets waar hij niet verantwoordelijk voor is?

Na mijn bezoek krijg ik nog een mail, waarin de Gewone Nederlander het uitlegt.
Hij schrijft dat hij zich door zijn kiesrecht wél medeverantwoordelijk voelt
voor het handelen en nalaten van zijn regering. „Uit die
medeverantwoordelijkheid komt mijn schaamte voort."

Bij mijn afscheid drukken de Gewone Nederlanders mij op het hart om te bellen
als ik weer eens in de buurt ben. Vast wel, want Drenthe ligt eigenlijk helemaal
niet zo ver weg.

Drenthe ligt niet aan de andere kant van de wereld, daar wordt hij kribbig van

Wie Jaap (82) en Loes (81) ten Bosch

Beroep Beiden met pensioen. Hij was professor aan de Universiteit Groningen, zij
was algemeen maatschappelijk werker.

LOAD-DATE: November 10, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              43 of 185 DOCUMENTS



                                NRC Handelsblad

                                11 November 2017
                                  NH Zaterdag

Als het onder de slagboom past, mag het

BYLINE: Arjen van Veelen

SECTION: Opinie; Blz. 24

LENGTH: 819 woorden

ABSTRACT

Een filmpje van een Lamborghini ging rond als metafoor voor belastingontduiking.
Maar die vergelijking gaat niet helemaal op.

Beeld van de week

Een matzwarte Lamborghini Murciélago LP640 glijdt zonder te betalen onder de
slagboom van de parkeergarage door. Een stuntfilmpje van een vlogger met een
geleende patserbak, maar het ging deze week viraal als perfecte metafoor voor
belastingontduiking. Want achter dat getinte glas kon je makkelijk zo'n anonieme
hufter projecteren, zo iemand met zat poen voor een bak van vier ton maar toch
te krenterig om een grijpstuiver te geven aan het algemeen belang.

En je komt ermee weg, het mag gewoon. Vrrrroem, gromt de V12-motor, en doei!

Belastingontwijking lijkt vaak te ingewikkeld voor volkswoede, maar met dit
filmpje was je in vijftien seconden bijgepraat. En zonder moeilijke woorden als
'commanditaire vennootschap', laat staan dat je  die 13,4 miljoen Paradise
Papers moest lezen.

Het filmpje werd dus fluks opgepikt in allerlei hutsekluts-nieuwsberichtjes en
werd zelfs op de Nederlandse televisie vertoond. Maar was het een goede visuele
metafoor?

Beter dan die palmstrandfoto's die je normaal ziet bij gebrek aan beeld van de
boeven zelf. Die strandfoto's situeren dat paradijs steevast op een ver eiland,
in plaats van aan onze eigen druilerige, palmboomloze Zuidas. Want juist
Nederland zuigt wereldwijd staatskassen leeg, bleek opnieuw. Chapeau, we zijn
weer die zeventiende-eeuwse roofstaat. Je zou er bijna de Nederlandse vlag om
hijsen in het parlement.

Toch is het een stom filmpje. Want ik bewonder de stunt. Welke burger voelt geen
triomf bij het vinden van een gratis parkeerplekje? Om diezelfde reden bleef
woede over belastingparadijzen lange tijd uit: iedere weldenkende burger
probeert toch zo min mogelijk belasting te betalen? Dus hoe dan boos worden op
anderen?

We hebben geïnternaliseerd om als ondernemers te denken. We zien belasting
betalen als een sport, waarbij de overheid spelregels opstelt en wij als burgers
proberen ze te ontwijken. Dus dwingen fiscale stunts bijna respect af. En zeker
in een geïndividualiseerde tijd ben je al gauw de held als je het goed voor
jezelf regelt. Had ik zelf een Lamborghini, deed ik het ook.

Het is die moraal van: omdat het kan. Rechtvaardigheid zijn we gaan zien als een
irritante wielklem.

Maar achter die parkeergarage-metafoor zit ook de gedachte dat bedrijven niets
anders deden dan slim de mazen van de wet opzoeken. Als het onder de slagboom
past, mag het.

Wat je niet ziet, is hoe Nederlandse bewindslieden en ambtenaren voor bepaalde
bedrijven die slagboom gewoon open hielden, al reden ze in een monstertruck.
Want Nederland is niet een belastingparadijs geworden vanwege de natuurlijke
ligging, nee, ambtenaren en bewindslieden hebben het gecreëerd, op advies van
Amerikaanse lobbyisten, in een innige verstrengeling van bedrijven en politiek.

'Rulings': maatwerk bij een glas champagne.

Dat klinkt allemaal als complottheorie, maar is een tijdje terug netjes
uitgezocht door bijvoorbeeld Jesse Frederik van De Correspondent. En Ewald
Engelen krijgt hier al jaren vergeefs gelijk (of lees het rustig na in de
Süddeutsche Zeitung of Le Monde).

Joop Wijn was zo iemand die als staatssecretaris van financiën de slagboom
kirrend optilde. Jeroen Dijsselbloem, de man die de Grieken kapittelde, streed
voor gratis Valet Parking voor sommigen. En dan ging het niet om een lullig
parkeerbonnetje, maar om bijvoorbeeld een half biljoen dollar Amerikaanse winst.

Maar daar kregen we toch zoveel voor terug? Ja, een fooi aan belastinggeld, een
handjevol banen, wat lelijke hoofdkantoren. En de prijs is zo hoog: het
ondermijnt wie we zijn.

Tegenover elk paradijs staat een hel: de plek waar geen geld is voor publieke
voorzieningen vanwege die gederfde belasting. Rijdt bijvoorbeeld een rondje over
het vervallen Amerikaanse platteland en snuif het verval.

Trump voerde campagne met de belofte het moeras in Washington te dempen en dat
platteland te helpen. Dat wat wij hielpen leegzuigen - daar komt de constructie
op neer. Hij ageerde tegen die innige verstrengeling van  politiek en banken.
Hier had hij nou een punt, al is hij zelf het tegenovergestelde van de
oplossing. Die verstrengeling blijkt nu weer uit de Paradise Papers. Met
Nederland als een hub.

Dat moeras moet gedempt, kortom. Maar door wie?

Onze Mark Rutte ging laatst op de fiets naar de koning, als de gewone man, de
nederige antithese van de Lamborghini-rijder. Leuk. Maar wat had hij in petto?
Dat de melk duurder moest en dat aandeelhouders Sinterklaascadeaus moesten
krijgen en gratis parkeren, dat was landsbelang.

Partijkartel, twitterde Thierry Baudet. Hij had een punt, dit keer, dus ik
schrok: want de prijs voor ons bedrijvenparadijsje zal op een dag volkswoede
zijn - raden wie die woede gaat oogsten.

Arjen van Veelen

Het is die moraal van: omdat het kan. Rechtvaardigheid zijn we gaan zien als een
irritante wielklem

LOAD-DATE: November 10, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              44 of 185 DOCUMENTS



                                NRC Handelsblad

                                11 November 2017
                                  NH Zaterdag

Paradijs

BYLINE: Bas Heijne

SECTION: Opinie; Blz. 2

LENGTH: 825 woorden

ABSTRACT

Bas Heijne

Column

Die wittebroodsweken van het kabinet Rutte III, dat waren er precies twee - en
dat ze nu al voorbij zijn, heeft deze regering helemaal aan zichzelf te danken.
Te veel, te vaak, te koket de gewone Nederlander aangeroepen, de normale man en
vrouw voor wie je het allemaal doet, tja, dan wordt het lastig onder lobbydruk
1,4 miljard weg te geven aan ongewone of niet-Nederlanders. De oppositie, die
het behoorlijk moeilijk heeft tegen een van-alles-een-beetje regering, omarmt de
voorgenomen afschaffing van de dividendbelasting als een godsgeschenk. De SP
kwam meteen aanhollen met de voedselbanken.

In de Tweede Kamer probeerde de nieuwe minister van Financiën een oud kunstje -
het weggeven van die anderhalf miljard was louter om erger te voorkomen; anders
zou een aantal multinationals, waaronder Shell, onmiddellijk naar Engeland
verhuizen. En Akzo Nobel - als die geen dividendbelasting meer hoeven te
betalen, stijgen de aandelen en kan het bedrijf minder gemakkelijk worden
overgenomen. Minister Hoekstra: „We moeten ons tafelzilver goed beschermen."

Wat weet ik ervan, maar mij lijkt het strategisch een misser. De burger politiek
onder druk zetten met een rampenscenario werkt zelden of nooit. Het riekt naar
bangmakerij, en het effect daarvan is meestal averechts. Het maakt recalcitrant.
Voorstanders van de sleepwet, waaronder het kabinet, proberen zo ook het komende
referendum op de zogenaamde sleepwet te demonteren, door te preluderen op een
aanslag die vast en zeker gaat plaatsvinden, als die wet niet in werking treedt
- door Arjen Lubach raak de „terreurschwalbe" genoemd.

Bij de argumentatie van Hoekstra moest ik meteen denken aan het kulargument dat
werd ingezet toen de voorganger van Hoekstra iets aan de bonuscultuur bij de
banken dreigde te gaan doen - bij een bonusplafond zou al dat ontzagwekkende
Hollandse toptalent onmiddellijk uit ons benauwde landje vertrekken! De economie
zou een enorme klap krijgen!

Nooit meer iets over gehoord.

Bovendien geeft minister Hoekstra impliciet toe dat hij zich laat gijzelen door
multinationals. Ons tafelzilver? Wie is er hier eigenlijk de baas? Dat hij in
het verleden zelf voor Shell werkte helpt dan niet in de beeldvorming.

Hoekstra had ook nog de pech dat hij het afschaffen van de dividendbelasting
moest verdedigen in de week van het openbaar worden van de zogenaamde Paradise
Papers, die opnieuw duidelijk maakten dat het voor mensen en bedrijven met geld
heel gemakkelijk is om nog veel meer geld te verdienen door belasting te
vermijden. Wat dat betreft is Nederland, we wisten het al, een paradijs.

Er is niets illegaals aan, wordt hier en daar stotterend als tegenargument
ingebracht. Dat lijkt mij juist het erge.

Want behalve veel geraffineerd  offshore gesjoemel brengen de Paradise Papers
ook de hypocrisie van een bepaald politiek discours aan het licht. Hoe kun je,
zoals de leider van de partij van Hoekstra, Sybrand Buma, aan één stuk door
oproepen tot nieuw gemeenschapsbesef, tegen wie het maar horen wil verkondigen
dat het postmoderne individu zijn plichten aan het collectief heeft verzaakt, en
dan de lippen stijf op elkaar houden wanneer blijkt dat de mondiale economische
elite er alles aan doet om de verplichtingen aan de gemeenschap slinks te
ontwijken?

Verheven woorden over een betere wereld, en intussen het grote graaien, de
werkelijk sociale cohesie ondermijnende krachten, schouderophalend laten
passeren.

Wat is dan het verschil tussen Buma en Bono?

De gevestigde politiek, dat heeft men van 20 jaar populisme wel geleerd, weet
dat de gewone, voortploeterende Nederlander het liever dicht bij huis houdt dan
zijn hoofd breekt over grote, ingewikkelde vraagstukken. Dus kun je hem, lijkt
het, met gemak bespelen - er is altijd wel ergens een ongewone Nederlander te
vinden om woedend over te worden, liefst met vlasbaard of hoofddoek. Maar de
reacties op de voorgenomen afschaffing van de dividendbelasting en onthullingen
in de Paradise Papers laten zien hoe getruukt die nieuwe betrokkenheid bij de
bedreigde leefwereld van de gewone Nederlander kan zijn. Hem paaien met de
Nederlandse vlag in het parlement en intussen, ik zeg het even op z'n
socialisties, de loper uitleggen voor het grenzeloze grootkapitaal.

De Paradise Papers en de discussie over de dividendbelasting laten een ander
Nederland zien dan het Nederland dat in de politiek tegenwoordig zo vaak wordt
aangeroepen. Het is de BV Nederland, traditiegetrouw amoreel als het op
zakendoen aankomt - vanaf de Gouden Eeuw leveren we ook het liefst wapens aan
twee oorlogvoerende naties tegelijk, dan heb je altijd afzet. Maar nu juist de
politiek het idee van Nederland als een gemeenschap van gedeelde waarden te pas
en te onpas propageert, kan ze die BV Nederland niet langer als een vrijplaats
buiten de samenleving blijven zien.

Bas Heijne schrijft elke week een column op deze plaats.

Het is de BV Nederland, traditiegetrouw amoreel als het op zakendoen aankomt

LOAD-DATE: November 10, 2017

LANGUAGE: DUTCH; NEDERLANDS

NOTES: Bas Heijne schrijft elke week een column op deze plaats.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              45 of 185 DOCUMENTS



                                NRC Handelsblad

                                11 November 2017
                                  NH Zaterdag

Als zelfs 'liegen tot je doodvalt' is geoorloofd om bedrijven te helpen

BYLINE: Tom-Jan Meeus / Illustratie: Ruben L. Oppenheimer

SECTION: Den Haag; Blz. 19

LENGTH: 1374 woorden

ABSTRACT

Deze week: als zelfs 'liegen tot je doodvalt' geoorloofd is om Nederlandse
multinationals te helpen. Ofwel:het cadeau van Rutte III voor de linkse
samenwerking.

Tekst:

Haagse invloeden

Het verhaal van de week was natuurlijk dat linkse samenwerking, de
ineffectiefste samenwerking aller tijden, ineens blijkt te werken - en nog goed
ook.

Decennia maakten linkse partijkopstukken er zich enorm druk over. Congressen
werden belegd. Bundels gepubliceerd. Fusieplannen geformuleerd.

Daarna knakten carrières, en eindigde het waar het begon: op de afvalberg van de
goede bedoelingen.

Maar sinds vorige week is er ineens een blok dat functioneert, en meteen effect
sorteert.

De discussie over fiscale bevoordeling van het grootbedrijf, met de afschaffing
van de dividendbelasting als symbool en de Paradise Papers als context, zou niet
in deze scherpte zijn gevoerd als linkse partijen - GroenLinks, SP, PvdA - het
vorige week niet gezamenlijk hadden geagendeerd, en het deze week niet samen
verder hadden aangezet.

Nog nooit was links zo klein (37 zetels), en nu weet het wél toon en inhoud van
het Haagse debat te bepalen.

Het effect: Rutte III, en dan vooral de premier, verkeert vanaf dag één in het
defensief over een klassieke links-rechts tegenstelling. De kleine man tegen het
grootbedrijf. Arbeid versus kapitaal.

Tekenend was dat sommigen binnen de nieuwe coalitie woensdag begonnen te
wieberen over afschaffing van de dividendbelasting, die 1,4 miljard euro kost en
waarvoor de openbare onderbouwing tot nu toe dunnetjes is.

Het zou niet de eerste keer zijn geweest dat Rutte het gevecht met de publieke
opinie uit de weg ging. Maar dit keer liep het anders. De coalitie stond
donderdag ineens pal en besloot de strijd aan te gaan, waarbij Rutte volgende
week, als de Kamer opnieuw debatteert, persoonlijk de verdediging voert.

Evengoed wordt binnen de coalitie bewonderend gesproken over de effectiviteit
van het nieuwe linkse blok Rutte III meteen tot verdedigen heeft gedwongen.

Zo is de afschaffing van de dividendbelasting - door links gedefinieerd als
'cadeautje voor buitenlandse beleggers' - ook iets heel anders: een cadeautje
van Rutte III voor het linkse oppositieblok.

Nu is dit gelijk een discussie over de Haagse invloeden van economische
grootmachten; over de relatie van regeringen met (Nederlandse) bedrijven die hun
geld overzee verdienen.

Een gevoelig thema, omdat de traditie is dat die bedrijven vorstelijk worden
behandeld zonder dat we er de geringste ruchtbaarheid aan geven. Eigenlijk zéér
nationalistisch - zolang niemand het ziet.

Van Agt, Lubbers, Kok, Balkenende, Rutte: alle premiers van de laatste veertig
jaar opereerden zo. Zelf ploos ik ooit twee gevoelige dossiers op dit gebied
uit, en de ironie is: in beide gevallen speelde Gerrit Zalm, de informateur van
Rutte III, een cruciale rol.

Medio jaren negentig werd bekend dat de Algemene Rekenkamer door het eerste
Paarse kabinet, dat zich voorstond op zijn openheid, onder druk was gezet
onderzoek naar geheime steunoperaties aan Nederlandse multinationals niet te
publiceren. Het leidde uiteindelijk tot een afgeslankt rapport.

Het bleek te gaan om een fiscale constructie, een zogenoemde sale-lease-back van
technologische kennis - 'technolease' - waarmee in 1993 Philips en een jaar
later Fokker van de ondergang was gered. In het geval van Fokker een tijdelijk
voordeel: het ging in 1996 alsnog failliet.

Met toenmalig NRC-collega Cees Banning kreeg ik documenten in bezit die de
Rekenkamer ongepubliceerd moest laten, en na een reeks artikelen volgde een
beperkt onderzoek van de Kamer.

Belastingambtenaren hadden zich tegen de constructie verzet omdat die te duur
zou zijn - hun berekeningen wezen op miljardenverliezen voor de staat. Politici,
onder wie eerst premier Lubbers en opvolger Kok, overruleden de ambtenaren,
hoewel kabinetsleden de zorgen van de ambtenaren bleken te hebben gedeeld.

De ministers Zalm en Wijers (Economische Zaken) - nu beide commissaris bij Shell
- moesten de zaak verdedigen, in de Kamer en bij de Europese Commissie, en
hielden het erop dat de berekeningen van de belastingambtenaren onjuist waren:
technolease was geen staatssteun, zeiden ze - het kostte niets.

We vroegen uitleg bij wijlen Frans Rutten, decennia de hoogste ambtelijke baas
op EZ en in die rol de ontdekker van Gerrit Zalm. Hij begreep zijn vroegere
leerling wel. Had Zalm in Brussel beaamd dat Philips en Fokker inderdaad
heimelijk honderden miljoenen toegestopt kregen, dan was Nederland zwaar beboet.

„Gerrit", zei Rutten, „kon maar één ding doen: liegen tot-ie doodvalt."

Het eindresultaat was verbluffend - de Kamer en de Europese Commissie geloofden
Zalm. En de geschiedenis zou daar zijn geëindigd, als de wetenschap vorig najaar
zijn werk niet had gedaan.

Een onderzoeksgroep van Tilburg University, geleid door hoogleraar
belastingrecht Peter Essers, concludeerde dat de staat wel degelijk heimelijk
steun aan Philips en Fokker gaf, en dat opeenvolgende kabinetten de Kamer
hierover „eenzijdig en onvolledig hebben geïnformeerd". Detail: Essers was tot
medio 2015 Eerste Kamerlid voor het CDA.

De moraal: (Nederlandse) bedrijven stiekem steunen, en die steun aan Brussel
onthouden, komt in de beste Haagse kringen voor. In die context is het
interessant dat Klaver  vrijdag een brief aan de Europese Commissie schreef
waarin afschaffing van de dividendbelasting wordt afgezet tegen het streven naar
minder belastingconcurrentie binnen de EU.

Dit laatste heeft natuurlijk alles te maken met vestigingsbeleid - de motor
achter de fiscaal gunstige behandeling voor veel multinationals.

Ook hier weet Zalm alles van: toen Shell in 2004 werd getroffen door een
boekhoudschandaal, waarbij het zijn oliereserves te mooi voorstelde, maakte ik
met toenmalig NRC-collega Heleen de Graaf maanden studie van de bedrijfscultuur
die tot het schandaal leidde.

Als sluitstuk voerde Shell intern debat over een nieuwe structuur: het bedrijf
overwoog zijn hoofdkantoor te verplaatsen van Den Haag naar het Verenigd
Koninkrijk - en ik zag met eigen ogen hoe groot de angst daarvoor was in de top
van Financiën, met Zalm als minister.

Zo bezien was de toezegging destijds om de dividendbelasting op termijn af te
schaffen - die Rutte III nu inlost - echt zo vreemd niet: de eventuele
verhuizing van het Shell-hoofdkantoor werd destijds gevreesd als een daverende
klap voor de nationale  economie.

Deze twee zaken laten zien hoe complex de discussie is. Onze traditie van
economisch nationalisme past niet bij de Europese regels, waarin individuele
steun aan bedrijven verboden is. De concurrentie met omringende economieën vergt
dat we fiscaal toeschietelijk zijn voor Nederlandse én niet-Nederlandse
multinationals - omdat de grote jongens anders bij de buren intrekken.

Anders gezegd: ja - Nederland geeft bedrijven al decennia gunstige regelingen,
fiscaal en anderszins, omdat het als klein land concurreert met grotere
buurlanden; en ja - dat kunnen we niet openlijk doen, anders lukt het niet.

Maar dit soort complicaties zijn niet erg geschikt voor Kamerdebatten - en dat
is helaas voor Rutte III het métier waar deze discussie nu wordt uitgevochten.

Van een betrokkene bij de onderhandelingen begreep ik deze week dat het
inderdaad Rutte zelf was die de afschaffing van de dividendbelasting bij de
onderhandelingen inbracht. Het maakt hem, ook komende week, kwetsbaar voor het
verwijt van te innige relaties met multinationals - houders van dubbele
paspoorten waarmee de gewone Nederlander geen affiniteit heeft.

Intussen is de linkse oppositie veel beter voorbereid aan het gevecht begonnen
dan de rechtse. Links draagt bokshandschoenen, rechts de kapotte winterwanten
van vorig jaar.

Het laat ook zien dat identiteitspolitiek eenvoudiger is dan vaak wordt gedacht.
Na de campagne dachten velen dat vooral culturele thema's daarvoor geschikt
zijn.

Maar identiteit - zie het maatschappelijke debat - wordt vooral gevormd door
afkeer van anderen. En nu links zo'n helder thema van Rutte III aangereikt heeft
gekregen om zich tegen het nieuwe kabinet af te zetten, verkeert het ineens in
een verrassend sterke uitgangspositie.

Als iemand ervaring heeft met gevoelige dossiers over heimelijke steun aan grote
bedrijven is het Gerrit Zalm, de  informateur van Rutte III

LOAD-DATE: November 10, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              46 of 185 DOCUMENTS



                                NRC Handelsblad

                                09 November 2017
                                  NH Donderda

Lachen met Thierry - en andere luchtigheid

BYLINE: Tom-Jan Meeus

SECTION: Binnenland; Blz. 2

LENGTH: 466 woorden

ABSTRACT

Tom-Jan Meeus

column

Het is altijd goed als politici humor hebben. Het helpt wel als er ook om wordt
gelachen. Nu zijn politici erg goed in verdeeldheid, zelfs bij het lachen, dus
als een politicus pech heeft, sterft zijn grap in een pijnlijke stilte, zoals je
dat kunt hebben bij je eerste afspraakje. De meeste politici denken daarom:
humor - niet aan beginnen.

Ik kom erop omdat we vorige week vrijdag een bijzonder humorgevalletje hadden.
Jaap Jansen van BNR Nieuwsradio volgde als een van de weinige reporters het
optreden van Thierry Baudet bij zijn jongerenaanhang, de JFVD. Jansen twitterde
erover. Zo werd bekend dat Baudet zei: „Het allerbeste zou zijn als wij absolute
heersers zouden zijn."

Hier zag niet iedereen de humor van in. Baudet en een leger twitteraars zeiden
daarop dat het dat juist was: humor. Ik keek de urenlange video terug, een hele
zit, en het is waar: je kon zijn opmerking zien als schertsende reactie op
iemand uit het publiek die referenda verwerpt omdat „veel mensen geen verstand
van politiek hebben".

Dan nog leek me dit een nogal grote fout: politieke communicatie draait om
uiterste helderheid. Dan is humor misschien niet zo'n goed idee.

Het is erger. Baudet was in een losse bui, en zocht die avond voortdurend de
grens op. „Niemand" in de Kamer, zei hij, denkt na over de samenleving van over
dertig jaar. Rutte is alleen gespitst op een Brussels baantje. Zijn politieke
tegenstanders zijn „gefrustreerde kinderen". Links heeft „een infantiel soort
vernietigingsdrang". Nieuwsuur is „een links kutprogramma". GroenLinks „een
soort wijvenpartij".

En de samenleving voelt „als de val van het Romeinse Rijk". Dus soms denkt
Baudet: „Ik ben de laatste generatie, [...] we gaan het verliezen, [...] we
leven in een eindtijd."

We moeten het dezer dagen zeker hebben over de dividendbelasting, de lobby van
het grootbedrijf en andere onderwerpen uit het regeerakkoord, maar ik zou
zeggen: iets meer aandacht voor het ondergangsdenken van de man die al maanden
de meeste winst in de peilingen boekt, zou geen kwaad kunnen.

Toen Buma laatst in de HJ Schoo-lezing sprak over boze Nederlanders die
eigenlijk gewone Nederlanders zouden zijn, hadden de kranten het er weken over.
En niet over zijn bumor. De politiek columnist van Trouwzag in de CDA-leider
bijvoorbeeld „een Trump light".

Intussen gaat achter onze virtueel snelst groeiende politicus een man schuil die
grapt over een alleenheerschappij nadat hij zijn vrees voor een eindtijd
formuleerde. Dat lijkt me niets om te lachen. Maar ook niets voor media om
luchtig aan voorbij te gaan, zoals afgelopen week  gebeurde.

Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

Ik ben de laatste generatie, [...] we gaan het verliezen, [...] we leven in een
eindtijd

LOAD-DATE: November 9, 2017

LANGUAGE: DUTCH; NEDERLANDS

NOTES: Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              47 of 185 DOCUMENTS



                                NRC Handelsblad

                                06 November 2017
                                   NH Maandag

Wie profiteert van de nieuw ontstane kloof?

BYLINE: Joshua Livestro; Joshua Livestro

SECTION: Opinie; Blz. 18

LENGTH: 625 woorden

ABSTRACT

Joshua Livestro

column

Wie vorige week naar het debat over de regeringsverklaring luisterde, bekroop
onvermijdelijk een gevoel van somberheid. De voorgestelde oplossingen waren
weliswaar typisch Nederlands in hun bescheidenheid (terugdraaien van bezuiniging
op de wijkverpleging en een vlag in de Kamer) maar de retoriek was er niet
minder dramatisch om. De oppositie waarschuwde voor „rampen" (Roemer),
„ondergang" (Wilders) en „verval" (Baudet). De regeringspartijen wilden
uiteraard niet hun eigen beleid koppelen aan beelden van dood en verderf, maar
ze probeerden wel zo nuchter mogelijk over te komen. Dus sprak Buma over
„versoberingen", riep Rutte op tot „realisme" en prees Pechtold het
regeerakkoord aan als „nuchtere politieke realiteit".

Het zijn uitingen van wat ik de nieuwe kloof zou willen noemen. De somberheid
van de crisisjaren zit er in Den Haag blijkbaar nog zo diep in dat men helemaal
niet doorheeft dat de  samenleving het crisisgevoel allang achter zich heeft
gelaten.  Zo blijkt bijvoorbeeld dat de door de nieuwe coalitie uitgebreid
geprezen Gewone Nederlanders inmiddels een buitengewoon zonnige kijk hebben op
de staat van onze economie. Het Amerikaanse  Pew Research Center publiceerde dit
voorjaar een peiling waaruit bleek dat we op dat punt internationaal zelfs
koploper zijn. Van alle Nederlandse respondenten gaf 87 procent aan de
economische situatie in ons land positief in te schatten. Het vorige maand
verschenen kwartaalbericht Burgerperspectieven van het Sociaal en Cultureel
Planbureau (SCP) bevestigt dit : 80 procent geeft de economie een voldoende, 86
procent ziet de komende twaalf maanden geen verslechtering. „Daarmee is de
economische tevredenheid terug op het niveau van voor de economische crisis",
aldus het SCP.

Hetzelfde geldt voor Nederlandse gehechtheid aan Europese samenwerking. In
politiek Den Haag, en inmiddels ook in een aanzienlijk deel van het
commentariaat, lijkt de verhouding eurosceptici-europositieven welhaast 80-20.
Men sombert wat af, vooral over de 'tot ondergang gedoemde' euro. Dit pessimisme
staat haaks op het groeiende pro-EU sentiment onder de bevolking. Daar lijkt de
verhouding eerder 80-20 ten voordele van het europositivisme.

In 2009 gaf in door het Europees Parlement gepubliceerd onderzoek 74 procent van
de Nederlandse respondenten aan het EU-lidmaatschap positief te waarderen. Op
het dieptepunt van de crisis daalde dat naar 62 procent (2013), maar inmiddels
ligt het alweer op 79 procent - ruim boven de score voor de eurocrisis. Volgens
de Eurobarometer van 2016 was zo'n 80 procent van de Nederlandse respondenten
voor een gezamenlijk Europees veiligheidsbeleid en migratiebeleid. Zelfs het
eurolidmaatschap lijkt inmiddels op brede steun te rekenen: in februari werd die
geschat op 78 procent. Daarmee keert ons land qua euro-enthousiasme niet alleen
terug naar het niveau van voor de crisis, maar behoort het ook tot de kopgroep
van meest enthousiaste pro-eurolanden.

De nieuwe kloof is inmiddels voor iedereen zichtbaar. Iedereen, behalve politiek
Den Haag. Er is daarmee ruimte aan het ontstaan voor een partij die optimisme
over het potentieel van de Nederlandse economie en de veerkracht van onze
samenleving weet te combineren met een al uitgesproken pro-Europese boodschap.
Een soort En Marche!dus, maar dan op Nederlandse maat gesneden: enthousiast,
maar op een nuchtere manier. Het is een politieke wetmatigheid dat elke kloof
uiteindelijk wordt benut als gat in de markt. Zo deden de 'kinderen van Fortuyn'
het met de vorige kloof. Het zal met deze nieuwe kloof niet anders gaan.

is hoofdredacteur van opiniesite Jalta.nl. Hij studeerde politicologie en
filosofie.

Het is een politieke wetmatigheid dat elke kloof wordt benut als gat in de markt

LOAD-DATE: November 6, 2017

LANGUAGE: DUTCH; NEDERLANDS

NOTES: is hoofdredacteur van opiniesite Jalta.nl. Hij studeerde politicologie en
filosofie.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              48 of 185 DOCUMENTS



                                NRC Handelsblad

                                04 November 2017
                                  NH-zaterdag

Het deed hem iets, die vaderlandsliefde

SECTION: Opinie; Blz. 4

LENGTH: 688 woorden

ABSTRACT

Lamyae Aharouya zoekt de Gewone Nederlander. In deel 5 gaat ze op pad met een
Zeeuwse handelsagent.

De Gewone Nederlander

De Gewone Nederlander woont in een dorp dat rond de vijfhonderd inwoners telt.
In de tweeënhalf uur die het mij kost om er heen te rijden, zie ik het rustiger
en groener worden. De deur gaat al open voor ik aanbel. Hij had mijn auto horen
aankomen. Het is dorpslogica; alles dat uit de toon valt, trekt de aandacht. Ik
voel de ogen van de buurman in mijn rug prikken. Iedereen kent iedereen hier,
maar de Gewone Nederlander houdt liever wat afstand. Hij is 's avonds niet in
het café te vinden, en ondanks dat hij volgens de regels van de kerk leeft en op
zondag niet werkt, schuift hij niet aan in de kerkbankjes.

De vrouw van de Gewone Nederlander zet koffie, uit een Senseo-apparaat. Dat is
voor veel mensen heel gewoon, maar ik ben op dit gebied nogal een kieskeurige
snob. Wel een opgevoede snob, dus ik drink het tot de laatste druppel op.
Gelukkig brengt het brokje speculaas verlichting. Eerst denk ik dat de Gewone
Nederlander geen tv in zijn woonkamer heeft staan, maar dan ontdek ik in de hoek
een televisiekast met gesloten deuren.

De Gewone Nederlander kijkt al tijden niet naar het Journaal. Hij vindt het te
schreeuwerig, sensatiebelust en niet objectief. Nee, geef hem maar een
documentaire, sport of het nieuws op de Belgische zenders. Over kranten is hij
ook niet te spreken. Die brengen vooral persoonlijke verhalen en echt
wereldschokkend nieuws is dan ergens in een klein kolommetje op pagina vijf te
vinden. Hij leest het sportkatern.  En sinds een tijdje ook de
overlijdensadvertenties. „Dat is iets dat met de leeftijd komt."

Als ik de Gewone Nederlander vertel dat ik nooit eerder in Zeeland ben geweest,
slaat hij geschrokken zijn hand voor zijn mond. En dus rijden we naar
Middelburg. Onderweg zie ik de bezienswaardigheden van Gapinge: de hervormde
kerk en een vliedberg. In café 'Vriendschap' raadt hij de vissoep aan.

De Gewone Nederlander heeft een stapel papier met gesprekspunten meegenomen. Hij
heeft zich voorbereid, wil het bijvoorbeeld hebben over de maatschappij - die
moet anders worden ingericht. We komen er steeds niet aan toe. Hij vertelt over
een roadtrip met zijn dochters door de Verenigde Staten, in 2002. De aanslagen
van het jaar ervoor nog vers in het geheugen gegrift. In voortuinen wapperde de
Amerikaanse vlag. Het deed hem iets, die vaderlandsliefde. Vindt hij het zingen
van het Wilhelmus dan ook een goed idee? Hij steekt een van zijn vingers op. Ik
mag niet in de krant zetten welke, maar het is in ieder geval niet zijn duim.

Na het eten lopen we langs zijn kantoor. In de hoek staat wat speelgoed van zijn
kleinzoon. Die komt  met zijn dochter mee, zij werkt voor haar vader. Soms horen
klanten de jongen op de achtergrond spelen. Dat vindt de Gewone Nederlander geen
probleem. Hij pakt zijn papieren er weer bij. Hij moet nog iets kwijt over het
gebrek aan moraal bij grote bedrijven. Ik opper dat ik de stapel zelf meeneem,
om de aantekeningen rustig thuis te lezen.

Met pensioen gaat hij nog niet, maar de Gewone Nederlander is wel aan het
afbouwen. Hij heeft nu tijd voor andere dingen. We kloppen aan bij zijn andere
dochter. Ze is een taart aan het bakken, omdat de Gewone Nederlander de volgende
dag zesenzestig wordt. De taart heeft de vorm van een blik verf, want hij heeft
haar huis verbouwd.

Ons laatste bezoek is aan de achtentachtigjarige moeder van de Gewone
Nederlander. Op tafel ligt de krant opengeslagen. Ik krijg koffie, weer uit het
Senseo-apparaat. Zijn moeder is nostalgisch. Ze maakte oorlog mee, honger, de
Watersnoodramp. Het waren moeilijke tijden. Geen gas, geen elektra, geen
stromend water. Daar verlangt ze natuurlijk niet naar terug, maar wel naar de
saamhorigheid.

Op de terugweg naar het huis van de Gewone Nederlander stopt hij bij een
kaasboer. Ik krijg een bolletje kaas uit de streek mee. En Zeeuwse
boterbabbelaars. Die zijn inmiddels op, maar ik zal Zeeland niet zo snel
vergeten.

Een stapel gesprekspunten heeft hij meegenomen; we komen er niet aan toe

Wie Kees Versluis (66)

Beroep Eigenaar handelsagentschap

LOAD-DATE: November 3, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              49 of 185 DOCUMENTS



                                NRC Handelsblad

                                04 November 2017
                                  NH-zaterdag

De gewone man en de Reformatie

BYLINE: Beatrice de Graaf

SECTION: Wetenschap; Blz. 2

LENGTH: 857 woorden

ABSTRACT

Beatrice de Graaf

column

Een lichtshow in Rotterdam, een kerkdienst met koning in Utrecht en Tommy
Wieringa op de NOS-site. Dat is de oogst van de Nederlandse Reformatieherdenking
deze week. In Duitsland werd je er al een jaar lang mee platgewalst, inclusief
playmobielpoppetjes en een bibliotheek van nieuwe lijvige Lutherstudies.
Daartegen steekt het Nederlandse landschap luchtiger af. Een Lutherverkiezing,
een debat in de Rode Hoed, een kinderfilm (Storm) en wat aardige artikelen,
waarin de reformatoren er wat beter vanaf komen dan in voorgaande decennia. Een
beetje eerherstel voor de Reformatie?

Wat in ieder geval opvalt, is hoe in de Nederlandse media is getracht Luther en
de Reformatie te hertalen voor de mondige burger van nu. Luther wordt dan gezien
als voorvechter van de vrije meningsuiting, van tolerantie en zelfs als
inspirator van minderhedenbewegingen - met als toppunt die Lutherverkiezing
waarbij je op de paus, Ayaan Hirsi Ali of Edward Snowden kon stemmen (geen van
hen een protestant).

Wat ik mis in die gezellige Lutherfeestjes (even los van Luthers eigen
worsteling met kwaad, erfzonde, de duivel en andere minder gezellige dingen) is
Luthers oproep om terug te gaan naar de bronnen. Eigenlijk een heel
wetenschappelijk standpunt. Niet wat wí[#xfffd]j of zí[#xfffd]j er anno nu of
toen van vonden en vinden, maar wat er staat geschreven. In de bijbel, bij de
kerkvaders, en bij Luther en Calvijn zelf - daar ging het om. En waar kom je dan
op uit?

Gelukkig is er deze week ook een mooi boek verschenen dat daar antwoord op
geeft, onder redactie van Enny de Bruijn: Volk in verwarring. Reformatie in
Nederlandse steden en dorpen (De Banier). Want als we teruggaan naar de bronnen,
en dat doet dit boek in goed reformatorische traditie, komen we uit bij twee
opvallende kenmerken van die tijd die elkaar lijken tegen te spreken:
verabsolutering van de waarheid én verwarring. De Reformatie was vooral een tijd
van angst, onzekerheid, verwarring en polarisatie. De gewone man werd heen en
weer geslingerd. De ene absolute waarheid (Rome is de antichrist) werd tegenover
de andere (protestanten zijn ketters) gezet. Achtervolgen we elkaar tegenwoordig
met troltweets, toen belandde je om je mening op de brandstapel. Met opgeheven
hoofd en met volle overtuiging.

De grote verdienste van De Bruijn c.s. is dat ze die gewone man aan het woord
laten. De auteurs hebben geen grootse wetenschappelijke ontdekkingen gedaan,
maar ze hebben zich dit afgevraagd: wat betekende al dat tumult voor de gewone
mensen in Nederland, in Gouda, in Kampen en Breda? Per stad en dorp wordt dat
door een keur aan auteurs onderzocht. Wat vonden gewone mensen van hagepreken?
Lazen zij al die pamfletten werkelijk? Ja, dat deden ze. En vochten ze elkaar
dan niet de tent uit? Ja, ook. Veel van wat Luther aanzwengelde, en Calvijn met
hem, lag al onder de sintels van de instituties te smeulen. Wat de Duitse
historicus Heinz Schilling al stelde in een magistraal werk, Luther was minstens
net zozeer kind van zijn tijd als grondlegger van al die nieuwe hervormingen.
Hij was ook een doek, waarop de (lezende) bevolking haar eigen frustraties en
verlangens projecteerde.

De oogst van de Reformatie in Nederland - zo blijkt - was vooral dat de gewone
man gedwongen werd  zélf een weg te zoeken in al die verwarring. Met alle
gevolgen van dien. Een kapelaan uit Zaltbommel, Jan van Venray, die stiekem een
hagepreek bezocht, kwam daar mee weg. Maar  een weduwe die een hervormde
bijeenkomst organiseerde, moest dat met de dood bekopen. En uiteraard probeerde
de gewone man er ook een slaatje uit te slaan. Een schoolmeester die zijn
kinderen voortaan de psalmen en de catechismus moest bijbrengen (die moesten nu
immers zelf kennis over het geloof krijgen), eiste daarvoor salarisverhoging.
Anders dan de historici Geyl en Rogier in de oude 'protestantiseringsthese'
beweerden, was het niet alleen dwang of militair geweld, maar vaak ook de eigen
keuze die mensen wel of niet tot het protestantisme bracht. Keuzes die juist ook
die verwarring kenmerkten en vergrootten, niet alleen onder de geleerde heren,
maar óók onder gewone mensen, waar de standpunten net zo ver uiteen lagen.

Veel van die 'gewone mannen en vrouwen' beschouwden het door hen gekozen
standpunt als de absolute waarheid. En waren ook bereid daarvoor te sterven.
Iets wat nu een nare smaak achterlaat, met al die heilige strijders voor het
eigen gelijk die bereid zijn daarvoor zichzelf, maar vooral ook anderen, te
offeren.

Het heeft een paar eeuwen geduurd, maar met vallen en opstaan hebben we in
Europa geleerd de waarde van diversiteit en het compromis te erkennen. Of toch
niet? Het lijkt soms alsof we weer in de Reformatie leven. We zijn weer allemaal
martelaren van ons eigen geweten. Wat nou paus, keizer of regeerakkoord - we
sterven liever de twitterdood dan gezag te aanvaarden. Erg modern, erg
Nederlands, erg reformatorisch. Maar de vraag is wel op welke bronnen de gewone
man  nu zijn absolute gelijk baseert. En hoeveel martelaren er nog zullen
sneuvelen voor de rust weerkeert.


Beatrice de Graaf is hoogleraar geschiedenis van de internationale betrekkingen
in Utrecht,

LOAD-DATE: November 3, 2017

LANGUAGE: DUTCH; NEDERLANDS

NOTES: Beatrice de Graaf is hoogleraar geschiedenis van de internationale
betrekkingen in Utrecht,

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              50 of 185 DOCUMENTS



                                NRC Handelsblad

                                04 November 2017
                                  NH-zaterdag

Vlag

BYLINE: Bas Heijne

SECTION: Binnenland; Blz. 2

LENGTH: 811 woorden

ABSTRACT

Bas Heijne

column

Alleen de Partij voor de Dieren ziet er niets in, alle andere partijen zijn
opvallend eensgezind: in de Tweede Kamer komt binnenkort trots de nationale
driekleur te hangen. Het voorstel kwam donderdag van SGP-voorman Van der Staaij
en PVV-leider Geert Wilders, omdat ook in veel andere Europese parlementen een
vlag hangt en onze nationale driekleur „een mooie en duidelijke functie heeft
als symbool van de natie".

Durf daar als politicus maar eens tegenin te gaan.

„Nu moeten we hem dus laten wapperen. Dat wordt dan iets met een föhn", zei
Kamervoorzitter Arib.

Een mooie en duidelijke functie als symbool - mooi, vooruit, maar duidelijk? De
symbolische functie van een vlag is nationale eer en trots, de notie dat ondanks
alle onderlinge verschillen tussen burgers, partijen en politici er een idee van
onderlinge affiniteit bestaat, een idee van Nederlanderschap. De meeste mensen
herkennen iets gemeenschappelijks in die vlag - denk aan 4 en 5 mei en
Koningsdag.

Dat die vlag nu plotseling in het parlement moet worden opgehangen, komt niet
als een verrassing. In de aanloop van de laatste verkiezingen had iedere
politieke partij het over „een idee van Nederland". Het was, links en rechts,
Nederland voor en na wat de klok sloeg. Daarna kwamen ineens de „gewone" en de
„normale" Nederlander aankakken, inmiddels zo vaak geplugd en herhaald dat zelfs
de meest onoplettende sukkel doorheeft dat hij het doelwit is van een politiek
charmeoffensief met de beukende volharding van een reclamecampagne.

De gewone Nederlander, we weten het nu wel.

De Nederlandse vlag in het parlement is hiervan het natuurlijke vervolg.
Alleen... diezelfde Nederlandse vlag staat voor zowat alle partijen symbool voor
een ander Nederland. Want het is niet zo dat we hier niet twijfelen aan waar de
natie voor staat, en het vervolgens over van alles met elkaar oneens zijn. We
zijn het hartgrondig oneens over wat de natie zelf zou moeten zijn. Het wezen
van wat Nederland is, en wat een Nederlander is, staat ter discussie.

Kijk maar: woensdag schreeuwde Geert Wilders nog dat Nederland ZIJN land was -
en dat hij geen Marokkaan, Turk of Zweed in de Tweede Kamer wilde. Aanleiding
was de honderdste discussie over het dubbele paspoort van twee bewindslieden,
waarbij hun loyaliteit aan Nederland openlijk werd betwist. De  vlag is voor
Wilders vooral een natte dweil om andere Nederlanders mee in hun gezicht te
slaan.

Eind vorig jaar claimde Tunahan Kuzu van DENK uitdagend dezelfde  driekleur:
„Wij rukken de Nederlandse vlag uit de handen van nationalistisch rechts." Om
een einde te maken, zei hij toen, aan een Nederland dat „verrechtst en verhardt"
- de vlag zou weer symbool moeten zijn voor een vrij, tolerant en divers
Nederland. Op  dezelfde dag dat DENK de Nederlandse vlag in de Kamer toejuichte,
beschuldigde Kuzu de Turkse journalist Can Dündar, door het Erdogan-regime
veroordeeld omdat hij zijn werk als journalist deed en nu vervolgd en
achtervolgd, in zijn gezicht dat hij enkel een podium wilde bieden „aan iedereen
die Turkije zwart wil maken". Dündar had volgens Kuzu niet in de Kamer mogen
worden ontvangen, dat was „niet in het belang van de Turks-Nederlandse
betrekkingen".

Deze week ook borduurde Sybrand Buma, uitvinder van de gewone Nederlander, in
dezelfde Kamer nog even voort op zijn H.J. Schoo-lezing: Nederland bestaat uit
een verzameling individuen die het collectief uit het oog is verloren - de
gemeenschap, de natie: „Hoe kan het dat zo veel mensen zich onzeker en verweesd
voelen, terwijl zij vrijer zijn dan ooit? Dat zo veel mensen zorgen hebben over
de manier waarop we met elkaar omgaan? Dat zo veel mensen de vrees hebben dat de
toekomst minder mooi zal zijn dan het heden? [...] Het maakt mensen boos, en het
leidt tot wantrouwen tegen de politiek. Maar het gaat om heel gewone
Nederlanders die het beste willen voor hun kinderen, en die bij willen dragen
aan de toekomst van ons land. Het zijn prangende vragen die we ons moeten
stellen in het Nederland van vandaag."

De vraag stellen - is hem niet beantwoorden. De denker in Buma ziet het gevoelde
gebrek aan maatschappelijke samenhang terecht als een bron van onbehagen, de
politicus Buma kan het niet laten te suggereren dat „heel gewone Nederlanders"
in hun verlangen naar gemeenschap worden gedwarsboomd door niet-gewone,
niet-normale Nederlanders. Het beleven van het echte Nederlanderschap wordt dan
een vorm van joods-christelijke dwangverpleging.

Ook GroenLinks is voor de vlag, maar dan wel naast die van de Europese Unie.

Ik wil maar zeggen, als die vlag in het parlement iets symboliseert, is het de
verdeeldheid van de natie. Van mij mag ie daar hangen, maar als een open vraag,
een uitnodiging voor debat. Niet als doekje voor het bloeden.

Bas Heijne schrijft elke week een column op deze plaats

We zijn het hartgrondig oneens over wat de natie  zelf zou moeten zijn

LOAD-DATE: November 3, 2017

LANGUAGE: DUTCH; NEDERLANDS

NOTES: Bas Heijne schrijft elke week een column op deze plaats

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              51 of 185 DOCUMENTS



                                NRC Handelsblad

                                02 November 2017
                                  NH-donderda

Twee dagen strijd om de gunst van de 'gewone Nederlander'

BYLINE: Thijs Niemantsverdriet; Marike Stellinga

SECTION: Den Haag; Blz. 4

LENGTH: 858 woorden

DATELINE: Den Haag

ABSTRACT

AnalyseDebat Regeringsverklaring

Op dag één van het debat over de regeringsverklaring probeerde de oppositie
gaten te schieten in het broze bouwwerk van Rutte III. Anders dan vijf jaar
geleden lukte het  PVV-leider Wilders  de andere partijen  te provoceren.

Niet de fractievoorzitters speelden woensdag een hoofdrol in de Tweede Kamer,
maar de  politieagent, de onderwijzer, de verpleegkundige, de bakker, de
timmerman en de lasser.

Als er één ding opviel op de eerste dag  van het debat over de
regeringsverklaring, dan was het dit: alle partijen - links én rechts, coalitie
én oppositie, populistisch én gouvernementeel - willen de komende jaren  dingen
naar de gunst van de 'gewone Nederlander'.

Premier Rutte begon ermee. Zijn nieuwe ploeg, zo zei hij in zijn openingswoord,
is een „heel gewoon, Nederlands kabinet" dat zich vooral gaat inzetten voor „de
middengroepen, de mensen met een gewoon salaris en een gewoon koop- of
huurhuis". Ook de nieuwe VVD-fractievoorzitter, Klaas Dijkhoff, sprak veelvuldig
over „gewone mensen", die volgens hem weinig begrip hebben voor   strijd op  „de
Haagse millimeter".

Voor Geert Wilders is de „gewone Nederlander" heel iemand anders: de verweesde
burger wiens land en nationale trots hem zijn afgepakt door moslims en
Brusselse technocraten. „Wat is ons land vreselijk te grabbel gegooid. Wat zijn
onze belangen verkwanseld. Heel veel Nederlanders zijn vreemden in hun eigen
land geworden."

Wilders' inbreng was weinig verrassend: zijn snoeiharde tirades tegen het
kabinet behoren  onderdehand tot de folklore van het Binnenhof. Toch wist hij -
in tegenstelling tot vijf jaar geleden - de andere partijen  te provoceren. Hij
kondigde aan een motie van wantrouwen te zullen indienen tegen minister Kajsa
Ollongren (Binnenlandse Zaken, D66). Ze heeft naast de Nederlandse ook de
Zweedse nationaliteit, en dus „de schijn van dubbele loyaliteit tegen zich".
Wilders: „Dit is verdorie het Nederlandse parlement! En hier moet je Nederlander
zijn! En alléén Nederlander zijn. Ik wil geen Turken, Marokkanen of Zweden in
dit huis. Mag ik dat niet zeggen? Dit is mijn land!"

Links front tegen 'rechts kabinet'

De linkse oppositie koos  een andere invalshoek: de gewone man versus de grote
bedrijven.  GroenLinks, SP en PvdA  probeerden een beeld neer te zetten  van een
rechts kabinet dat cadeautjes uitdeelt aan multinationals en de gewone
Nederlanders daarvoor laat betalen. Waarom verhoogt Rutte III de btw op brood en
melk maar schrapt het ondertussen wel de dividendbelasting voor buitenlandse
investeerders?  Jesse Klaver (GroenLinks): „Dit gaat over het spekken van Wall
Street."

Met name over de dividendbelasting wist links de coalitiepartijen in de hoek te
drijven. Zowel Dijkhoff als Buma kon niet aannemelijk maken dat die  maatregel,
die de overheid  1,4 miljard euro aan inkomsten kost, ook daadwerkelijk zal
leiden tot de komst van meer buitenlandse  bedrijven. „Het is een gok", moest
Klaas Dijkhoff toegeven.

De linkse oppositie trok voor het eerst sinds mensenheugenis samen  op, gewapend
met een alternatief voor het regeerakkoord op fiscaal-economisch gebied. Die
eendracht zorgde  wel voor een nogal eenzijdige focus op sociaal-economische
onderwerpen  - en een vrij sombere toonzetting.

Op één punt sloeg de vrijwel voltallige oppositie de  handen ineen: de zorg.
Onder leiding van Lodewijk Asscher (PvdA) vroeg een  breed front van partijen
het kabinet  een streep te zetten door een mogelijke besparing van 100 miljoen
euro op de wijkverpleging. Maar verder liep er een vrij ordentelijke
scheidslijn door  het debat: links sprak  over  de portemonnee, rechts over de
nationale identiteit. Allebei waren ze ervan overtuigd de belangrijkste zorg van
de gewone Nederlander te benoemen.

Coalitieleiders niet in problemen

Als  gevolg van die diffuse oppositie kwamen de vier coalitieleiders eigenlijk
geen moment in de problemen. Sybrand Buma (CDA)  vervulde zijn nieuwe rol op
dezelfde hoekige, stoïcijnse manier waarmee hij vanuit de oppositie opereerde.
Gert-Jan Segers (ChristenUnie) kwam met zijn vijf zetels  pas laat op de avond
aan bod en speelde dus geen hoofdrol in het debat.  Alexander Pechtold (D66)
ondervond het stevigst hoe het is om van rol te verwisselen: hij werd
langdurig  door de linkse oppositie ondervraagd over  voor zijn partij gevoelige
concessies, zoals het afschaffen van het raadgevend referendum en de wel heel
beperkte vooruitgang op het gebied van embryo-onderzoek.

En dan was er nog de traditie van de 'uitgestoken hand'. Hoe groot, wilde de
oppositie weten, is de bereidheid van Rutte III om  plannen aan te passen in
ruil voor brede steun? Best groot, suggereerde premier Rutte  in zijn
regeringsverklaring: „De deur van de Trêveszaal staat op een ruime  kier." Maar
echte concrete toezeggingen kreeg de oppositie nog niet van de coalitiefracties
- of het moet Buma's opmerking zijn geweest dat Asscher „gewoon een punt" had
met zijn pleidooi voor de wijkverpleging.

Als gevolg van de diffuse oppositie kwamen de  coalitieleiders niet in de
problemen

Links sprak als altijd over  de portemonnee, rechts over de nationale identiteit

LOAD-DATE: November 2, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              52 of 185 DOCUMENTS



                                NRC Handelsblad

                                31 October 2017
                                   NH-dinsdag

Wie zonder zonde is, werpe de eerste steen

BYLINE: Maxim Februari; Maxim Februari

SECTION: Opinie; Blz. 18

LENGTH: 797 woorden

ABSTRACT

Maxim Februari

Column

De staat heeft zijn grote helden en kleine helden. Tot de kleine helden behoren
al lange tijd de gewone man en de hardwerkende Nederlander: mythologische
figuren die vrij worden geboren en overal in ketenen liggen, die door de goden
worden beproefd, door het lot getart, die eeuwig worstelen en zelden bovenkomen.
Vanachter uit de rij van deze helden is de onschuldige burger aan een opmars
bezig.

Net als de hardwerkende Nederlander is de onschuldige burger het slachtoffer van
omstandigheden en systemen. Beiden zitten in de hoek waar de klappen vallen.
Terwijl anderen profiteren van hoogconjunctuur en aandelenbezit, ploetert de
hardwerkende Nederlander voort. Terwijl veiligheid en justitie stuivertje
wisselen en alle criminelen de hand boven het hoofd wordt gehouden, is de
onschuldige burger het kind van de rekening. Hoe ik dat weet? Doordat ik zelf
zo'n hardwerkende en onschuldige burger ben.

Af en toe duikt het personage van de onschuldige burger op in civiele
conflicten, zoals bij stakingen, die over zijn hoofd heen worden uitgevochten.
Het treinverkeer ligt stil en in de straten hoopt het vuilnis op, terwijl de
werkgevers onwrikbaar zijn, de stakingsleiders genadeloos. En wie moet hiervoor
boeten? Een paar weken geleden noemde een briefschrijver daarom staken zowaar
ethisch discutabel. „De werkgever moet onder druk gezet worden en niet over de
rug van de onschuldige burger."

Lijken de hardwerkende en de onschuldige hier nog samen te vallen, meestal
verschijnt de onschuldige in zijn rol tegenover de overheid, een ondergeschikte
en machteloze rol, zonder de bescherming die de schuldige burger wel toevalt. In
Maastricht wordt een antiquair beboet door bijzondere opsporingsambtenaren,
omdat hij in weerwil van de regels buiten op de stoep voor zijn zaak in de zon
zit. Het commentaar op Twitter ligt voor de hand. „Een tbs weigerende
zedendelinquent mag wel door de bosjes struinen als 'tweede kans' maar 'n
onschuldige burger mag niet buiten zitten?!"

Zo zie je dat het verschil tussen schuld en onschuld niet wordt gezocht in het
gedrag, de strafbare handeling, maar in het wezen van de betreffende burger.
Zijn ziel. Onschuldige burgers kunnen strafbare handelingen plegen, maar die
zijn hun op voorhand vergeven, omdat ze onschuldig zijn. Schuldige burgers
daarentegen zijn van nature schuldig, ook als ze niets doen. Voor de opsporing
is dit onderscheid tussen schuldige en onschuldige burgers van groot belang.

Maakt de wetgever een 'sleepnetwet' rondom opsporing en inzet van
opsporingsmethoden, dan is de kritiek vooral dat de overheid zo treedt in het
leven van degenen die van nature onschuldig zijn. 'Ook jij, onschuldige burger,
kan straks in die geheime DNA-databank staan. Liever niet? Teken dan ook ff.'
Overigens gaat die sleepnetwet helemaal niet over het opnemen van DNA in
databanken, maar dat doet er in alle opwinding niet toe.

Bits of Freedom, organisatie voor digitale burgerrechten, neemt het rondom de
sleepnetwet eveneens voor de onschuldigen op. Met de nieuwe wet krijgt de
overheid ruimere bevoegdheid om communicatie te onderscheppen en gegevens op te
vragen. Bits of Freedom schrijft op de site: „Een kernwaarde van onze vrije
samenleving, dat een burger die niets verkeerd doet niet in de gaten wordt
gehouden, wordt met deze wet overboord gegooid."

Eerlijk gezegd ben ik zelf bij Bits of Freedom betrokken: je zou dus kunnen
zeggen dat ik het zelf ben die hier de onschuldigen hun uitzonderingspositie
geeft. 'Een tegenstem is niet alleen een protest tegen de groeiende
surveillancemaatschappij, maar ook een oproep aan de politiek om de onschuldige
burger beter te beschermen. Dat gebeurt gewoon nog niet genoeg.'

Toch twijfel ik of ik wel weet wie die onschuldige burger eigenlijk is. Die
'burger die niets verkeerd doet'. En of er wel zo'n fundamenteel verschil
bestaat tussen schuldigen en onschuldigen dat het een verschil in benadering
rechtvaardigt. Ja, op Twitter kun je het verschil gemakkelijk aanwijzen. Maar
het evangelie van Johannes wees er terecht op dat in het echt weinig mensen
bestaan die 'zonder zonde' zijn. Daarom beschermt het recht van oudsher niet
alleen degenen die nooit iets verkeerd doen, maar juist ook degenen die wel iets
verkeerd doen. Die op de stoep voor hun winkel in de zon zitten terwijl dat niet
mag.

En die onschuldige burger? Die wordt steeds brutaler. Is ergens ter wereld
geschoten, dan heeft hij op Twitter zijn oordeel klaar. 'Laten we hopen dat als
het in NL gebeurt de verantwoordelijke politici het slachtoffer zijn. Niet de
onschuldige burger.' Als je het goed bekijkt is die onschuldige burger best een
eng type. Die mag wel wat liever worden.

is jurist en columnist

Ik vraag me af of het onderscheid tussen de schuldige en onschuldige burger wel
bestaat

LOAD-DATE: October 31, 2017

LANGUAGE: DUTCH; NEDERLANDS

NOTES: is jurist en columnist

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              53 of 185 DOCUMENTS



                                NRC Handelsblad

                                28 October 2017
                                  nh zaterdag

'De gewone man moet je niet per se zijn zin geven'

BYLINE: Lotfi El Hamidi

SECTION: Cultuur; Blz. 23

LENGTH: 1164 woorden

ABSTRACT

InterviewJos PalmHistoricus

Hij is niet weg te denken uit het publieke debat: de gewone man. Maar wie is
dat? Historicus Jos Palm zocht het uit. 'De gewone man kan ook niet-boos zijn.'

Daar was hij weer, bij de presentatie van het regeerakkoord van Rutte III: de
gewone man. Of, in de woorden van Rutte zelf: „De gewone, normale Nederlander".
Wie die Nederlandse average Joeprecies is, werd niet echt duidelijk. Ging het om
inkomen, culturele achtergrond, of allebei? In de Verenigde Staten kreeg de
gewone man een gezicht in 'Joe the Plumber', de man die presidentskandidaat
Obama in 2008 met zijn 'gewoonheid' confronteerde. Al bleek deze gewone
loodgieter achteraf helemaal niet zo gewoon, en bovendien ook geen gediplomeerde
loodgieter.

Om helderheid te verschaffen  schreef historicus Jos Palm het onlangs verschenen
boek De Gewone Man, waarin hij de lange geschiedenis beschrijft van gewone,
eenvoudige mannen. Want  wie de geschiedenis van de gewone man kent, snapt het
onbehagen en de onvrede van de gewone man van vandaag, volgens Palm.

Wie is de gewone man?

„In mijn boek gaat het in de eerste plaats om een sociale categorie. De gewone
man is in de geschiedenis het afvalputje geweest, hij knapte het vuile werk op,
soms iets minder vuil werk en soms helemaal geen werk omdat er geen werk was.
Hij is  de eeuwige schlemiel die zich soms opwerkt en ogenschijnlijk buiten die
schlemielpositie komt. We hebben daar in de recente geschiedenis verschillende
herkenbare types voor. Archie Bunker [uit de serie All in the family, red.] is
er één, de ontevreden boze man die vanuit zijn huiskamer de wereld
becommentarieert, met zijn vrouw als enige toehoorder. Dat is de gewone man op
z'n gelukkigst: ontevreden, maar met het gevoel dat hij ertoe doet.

„Een ander type is Franz Biberkopf uit de roman Berlin Alexanderplatzvan Alfred
Döblin uit 1929. Een eenvoudige man, een voormalige fabrieksarbeider die net uit
de gevangenis komt en zich heeft voorgenomen om wat van zijn leven te maken.
Maar het is eind jaren twintig in Duitsland en alles mislukt. Franz wordt  het
archetype van de boze, rancuneuze man die zich gepakt voelt en zich laat
gebruiken door de nazi's. Dí[#xfffd]e gewone man is nu weer veel te zien op
sociale media.

„En type drie zou ik mijn eigen vader willen noemen, een simpele loodgieter uit
een klein dorpje in de Achterhoek. Hij was katholiek, een trouw KVP-stemmer en
leefde in het vertrouwen dat de aardse ongelijkheid straks in de hemel zou
worden opgeheven. En dat maakt hem tot een burger die een zekere welwillendheid
had tegenover andere burgers en tegenover de samenleving. De gewone man kan dus
ook niet-boos zijn."

De gewone man is weer de halfmens geworden die hij eeuwenlang was, schreef u
onlangs in een essay in Trouw: „We moeten zijn verloren eer herstellen." Wat
bedoelt u daarmee?

„De gewone man heeft, net als iedereen, behoefte aan erkenning. Een  keerpunt in
de geschiedenis van de gewone man was dan ook de negentiende eeuw, toen de
paternalistische liberale heren iets wilden betekenen voor de arbeider, die
onder zware armoede en erbarmelijke werkomstandigheden leed. De elite keek neer
op de arbeidersklasse, zeker, maar tegelijkertijd begon er, ook onder druk van
de socialisten, een besef te ontstaan dat je de werkmens, de gewone man, moet
beschermen, rechten moet geven, en dat je zorgen die je over hem hebt moet
vertalen in politiek en cultureel beleid. Uiteindelijk lag die houding ten
grondslag aan de verzorgingsstaat in de vorige eeuw. Dat besef is weggeëbd, ik
zie geen elite meer die verantwoordelijkheid neemt voor de gewone man.

„Let wel: erkenning betekent niet de gewone man zijn zin geven. Dat is namelijk
geen erkennen maar verwennen. Erkenning betekent ook hem serieus nemen als
denkende persoon, die verantwoordelijkheid draagt voor de samenleving."

Is de gewone man misschien te veeleisend geworden?

„Ik weet niet of de gewone man veeleisend is, maar hij voelt zich vaak tekort
gedaan door wat hij om zich heen ziet - dat de nieuwkomer voorrang zou krijgen
bijvoorbeeld.

„Waar het om zou moeten gaan is het eerlijk verdelen van kennis, inkomen en
macht. Daarom was mijn vader zo gecharmeerd van Den Uyl [PvdA-leider, premier
van 1973 tot 1977 red.], omdat hij niet alleen schonk, maar ook wat durfde te
vragen van mensen, waardoor die zich serieus genomen voelden. Bij huidige
politici lijkt dat volledig te ontbreken."

U was toen u studeerde met een kleine groep medestudenten kaderlid van de
Socialistiese Partij. Alles draaide om de gewone man, al was er in jullie kring
helemaal geen gewone man te bekennen.

„Zelfbedrog is het mooiste wat er op aarde bestaat. We waren bijna allemaal
kinderen uit christelijke gezinnen die geen god meer hadden. Dat was een
pijnlijk proces geweest voor mij en veel kameraden. God verdween, maar we hadden
behoefte aan een plaatsvervangende godheid. Dat werd de arbeider, de man die
volgens Marx via de klassenstrijd de hemel op aarde zou brengen."

Ik kon me niet aan de indruk onttrekken dat de gewone man in het boek vooral de
westerse man is.

„Ik heb gekozen voor de westerse geschiedenis omdat het nou eenmaal mijn
geschiedenis is en waarschijnlijk ook van de meeste lezers van het boek. Maar er
is nog een reden, namelijk dat die westerse geschiedenis, met alle gebreken die
er zijn, de enige is tot op heden waarin de emancipatie van de gewone man zo
goed mogelijk is gerealiseerd. Dat in tegenstelling tot de feodale
samenlevingen, of die nou communistisch feodaal zijn of kapitalistisch
Aziatisch, waar de gewone man nog altijd niet meer is dan een gebruiksvoorwerp.
Het westerse emancipatiemodel is het eerste waarin de gewone man als mens erkend
wordt, als volwaardig onderdeel van de samenleving. En dat is wat mij betreft
een voorbeeld voor de wereld."

Geldt dat ook voor de migrant, de nieuwkomer die zich in het Westen heeft
gevestigd?

„Natuurlijk! En dat is wat ik bij de 'gewonemanpartij' de SP mis. Ze zwijgen
over de vluchtelingenproblematiek, houden zich in ieder geval opvallend stil,
uit angst om de gewone witte man-kiezer van zich te vervreemden, en laten
daarmee een kans liggen aan wat opvoeding te doen. Juist van een politicus als
Jan Marijnissen had ik gehoopt dat hij boven de kleinheid van zijn eigen partij
uit zou groeien en een beroep zou doen op  'zijn' gewone mensen om zich
ruimhartig en niet angstig op te stellen tegenover nieuwkomers."

Waar is de gewone vrouw gebleven?

„De geschiedenis is helaas zo onrechtvaardig dat bij de grote gebeurtenissen
vooral mannen waren betrokken. Mannen voerden oorlog, mannen gingen op
ontdekkingsreis, mannen schreven beleid. De bronnen gaan ook bijna alleen maar
over mannen.

„Dat betekent niet dat vrouwen geen rol van betekenis speelden. Dat laat ik ook
een aantal keren zien in mijn boek, bijvoorbeeld bij de deelname van vrouwen aan
de Parijse commune in 1871. Daar waar de vrouwen naar voren treden, geef ik hen
alle eer."

Jos Palm: De gewone man. Een kleine mensheidgeschiedenis. Uitg. Atlas/Contact,
Prijs €19,99

LOAD-DATE: October 27, 2017

LANGUAGE: DUTCH; NEDERLANDS

NOTES: Jos Palm: De gewone man. Een kleine mensheidgeschiedenis. Uitg.
Atlas/Contact, Prijs €19,99

GRAPHIC: Rotterdam in het jaar 2000. „De gewone man heeft, net als iedereen,
behoefte aan erkenning", zegt Jos Palm, auteur van De Gewone Man.
Foto Otto Snoek / HH

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              54 of 185 DOCUMENTS



                                NRC Handelsblad

                                28 October 2017
                                  nh zaterdag

Hij is geen slachtoffer maar zich juist bewust van zijn privileges

SECTION: Opinie; Blz. 8

LENGTH: 707 woorden

ABSTRACT

Lamyae Aharouay zoekt de Gewone Nederlander. In deel 4 gaat ze op pad met een
Amsterdamse tiener.

De Gewone Nederlander

 De Gewone Nederlander had me gemaild dat hij niet weet of hij gewoon genoeg is,
omdat hij moslim is en van Marokkaanse afkomst.

We spreken af dat ik hem ophaal bij zijn oma. Hij staat me buiten op te wachten
onder een ballonnenboog voor de deur, haar dochter is net getrouwd. De  Gewone
Nederlander draagt een spijkerbroek, sneakers, hoodie en bomberjack.

Hij stapt in en wijst me de weg naar het Osdorpplein in Amsterdam, daar komt hij
vaak. We belanden in het café van de Hema, zijn idee. De Gewone Nederlander is
daar vaker, hij vertelt me over de goedkope ontbijtjes. Ik kan me even niks
Nederlanders bedenken. Binnen is het druk. Oude vrouwtjes achter een taartje,
moeders met kinderen, giechelende tieners, een groepje mannen.

De Gewone Nederlander zit in de vijfde klas van het atheneum. Na school werkt
hij, is hij bij zijn oma of gaat hij voetballen of chillen met vrienden. Ik
vraag hem wat dat is, chillen. Gewoon, eten en praten met vrienden, discussiëren
over politiek en actualiteit. En dat gaat de hele dag door, ook via WhatsApp.
Hij legt me uit dat er twee app-groepen zijn met vrienden. Eentje heet 'rwina'
(chaos in het Marokkaans-Arabisch), waarin iedereen door elkaar praat over van
alles en nog wat. De andere groep heet 'speakers corner', waar alleen politiek
geëngageerde vrienden in zitten die wat betreft politieke voorkeur nogal ver van
elkaar af liggen. Ik mag er doorheen scrollen. Het gaat over Karl Marx, over
kapitalisme. De een verwijt een ander communist te zijn. Iemand is net de groep
uitgezet omdat hij op het punt stond een groepsgenoot te verklikken die hem had
gevraagd of croissantjes gebakken of gefrituurd moeten worden.

De Gewone Nederlander vertelt me over een discussie over loyaliteit. Een van de
groepsleden vraagt of degenen met een dubbele nationaliteit getrouw zijn aan het
geboorteland van hun ouders: Turkije, Marokko, Tunesië. Er ontstaat een
discussie, tot een van de jongens het beëindigt met een kort antwoord. Hij is
alleen loyaal aan zichzelf.

De Gewone Nederlander zegt dat hij niet denkt dat  Buma hem bedoelde toen hij
het had over de Gewone Nederlander. Ik vraag hem waarom hij zichzelf uitsluit.
Buma heeft immers geen groepen genoemd, is het niet voorbarig en makkelijk dat
hij de conclusie voor zichzelf trekt? De Gewone Nederlander vindt dat niet zo
gek. Het gaat om de context waarin Buma zijn uitspraak doet.  Je hoeft het niet
te benoemen om het te begrijpen. „Buma vertegenwoordigt mij niet. Hij heeft het
niet over mij. Hij paait anderen die niet op mij lijken." Politici dragen een
verantwoordelijkheid, vindt hij. Ze moeten hun woorden wegen, niet zomaar wat
lullen.

Hij benadrukt dat hij geen slachtoffer is. „Ik ben niet zielig." Hij is zich
bewust van zijn privileges. De Gewone Nederlander heeft onderdak, onderwijs,
voedsel, een fijne familie. Hij kan zich niet herinneren dat hij in zijn
zestienjarige bestaan racistisch bejegend is. Niet op straat, niet op school,
niet op zijn werk. Maar op de achtergrond sluimert het wel, hij kan er alleen
niet de vinger op leggen. Het is niet relevant, zegt hij, of het hem overkomt of
niet. Feit blijft dat Wilders in zetelaantal de op een na grootste partij is.
Toen terroristen in Parijs twee jaar geleden een bloedbad aanrichtten, was hij
met familie in een vakantiepark in het zuiden van ons land. Het gevoel bekroop
hem dat hij anders werd bekeken. Maar hij kan zich niet herinneren anders
behandeld te zijn geweest.

Zolang hij het niet concreet kan maken, is er toch niks aan de hand, er gebeurt
toch niks? De Gewone Nederlander blijft even stil, neemt een slokje van zijn
Fanta en zucht. „Ik wil niet wachten totdat het al gebeurd is." Hij zoekt nog
naar zijn rol.

Op weg naar de auto lopen we langs een pleintje omringd met halal eettenten.
Afghaans, Italiaans, Turks. Eigenlijk had de Gewone Nederlander me dit willen
laten zien, zegt hij. Hier zitten ook Gewone Nederlanders. Het is etenstijd, dus
de keuze is snel gemaakt. We bestellen halal burgers.

Politici moeten hun woorden wegen, niet zomaar wat lullen, vindt hij

Wie Nizar Azouzi (16)

Beroep Scholier en bezorger voor thuisbezorgd.nl

LOAD-DATE: October 27, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              55 of 185 DOCUMENTS



                                NRC Handelsblad

                                27 October 2017
                                   NH Vrijdag

Temper de strijd tegen 'privileges'

BYLINE: Eric C. Hendriks

SECTION: Opinie; Blz. 18

LENGTH: 1258 woorden

ABSTRACT

De gekte van de Franse Revolutie leeft door in het hedendaagse activisme tegen
'privileges', schrijft . Hij roept dwarse reactionairen op tot subtiel en
alledaags verzet.

Het is de nacht van 4 op 5 augustus, 1789. De revolutionaire Franse Nationale
Vergadering is in extase, want vannacht nog worden alle privileges afgeschaft.
Het voelt als een bevrijding, ook voor aanwezigen die hun privileges juist
moeten opgeven. Huilend van blijdschap zweren aristocraten, geestelijken en
regionale vertegenwoordigers hun privileges af. Als de zon opgaat, is alles en
iedereen gelijk. Vanaf die nacht werden in Frankrijk en daarna door heel Europa
in rap tempo alle middeleeuwse privileges afgeschaft. Het woord 'privilege'
stamt van het Latijnse privus en legum en betekent 'privérecht', oftewel
speciaal voorrecht. Naast belastingvrijstelling voor aristocraten en
geestelijken ging het om zelfbeschikkingsrechten voor universiteiten, kerkordes,
vrije steden en gildes.

Maar hoewel we de privileges dus al hebben afgeschaft, maakte het begrip de
laatste jaren vanuit de Verenigde Staten een grote comeback in activistische
kringen. 'Privilege' fungeert nu als het kernconcept van de linkse
identiteitspolitiek. 'Wittenprivilege' en 'mannenprivilege' zouden gekleurde en
vrouwelijke identiteiten onderdrukken. Het gaat niet letterlijk om privileges,
want dat zijn formele toekenningen van de staat. In het nieuwe discours zijn
'privileges' onbewuste onderdrukkingsstructuren.

Een andere erfenis van de Revolutie in onze taal is dat we regeringen die we
slecht vinden, 'regimes' noemen. Het 'Assad-regime', het 'Apartheidsregime'.
Zulke landen associëren we impliciet met het Ancien Régime, dat door de
Revolutie omvergeworpen werd. Onterecht, want dat Ancien Régime was zo slecht
nog niet. De vererfde privileges van aristocraten mochten weg, want gelijke
burgerrechten zijn een groot goed. Maar de institutionele privileges voorzagen
universiteiten, kerken en vrije steden van zelfbestuur en autonomie jegens de
staat.

Ach, de revolutionairen waren klaar met compromissen. Alle geestelijken werden
ambtenaren, kerkelijke bezittingen werden genationaliseerd,  universiteiten
overgenomen. De staat ging de maatschappij op 'rationele' en uniforme wijze
vormgeven. Dit ontaardde al snel in Robespierres schrikbewind waaronder telkens
meer vermeende vijanden van gelijkheid en vooruitgang naar de guillotine werden
afgevoerd. Zo'n escalerende klassenstrijd was toen een nieuw fenomeen, maar het
schiep een revolutionaire traditie die in de twintigste eeuw in communistische
landen, zoals Rusland, tot totalitaire tirannie leidde. Beijing, Pyongyang en
Phnom Penh volgden vervolgens weer het Moskouse voorbeeld. Nog nooit eerder
waren staten zo systematisch onderdrukkend. De twee unieke nieuwe eigenschappen
van de moderniteit - activistisch idealisme en totalitaire sturingsdrang -
bleken nauw met elkaar verweven te zijn. Sterker nog: het slechtste van de
moderniteit, haar totalitaire hang, kwam voort uit haar meest idealistische
gelijkheidsstreven.

Dat is ook de vloek die ons hedendaagse linkse identiteitsactivisme teistert.
Zijn gekte is die van de moderniteit als geheel. Critici maken  zich er te
makkelijk vanaf door zich op recente relletjes te richten, zoals genderneutrale
wc's. Zelfs de Amerikaanse ideeënhistoricus Mark Lilla, die de linkse
identiteitspolitiek aanvalt in zijn jongste boek, richt zijn pijlen op wat hij
ziet als recente en hoofdzakelijk Amerikaanse excessen. In een interview in
Trouw (15/10) licht hij zijn argument toe. De aanjagers van identiteitspolitiek
„zien het politieke speelveld niet als een vrij, open debat om anderen te
overtuigen en achter je te scharen om invloed uit te oefenen. Zij zien het als
een plek om zich te beklagen over persoonlijk onrecht en leed, en om anderen te
kapittelen en op te roepen hun zonden op te biechten en zich te bekeren".

Maar hierin schuilt een bekend sjabloon: de 'onderdrukten' moeten zich bewust
worden gemaakt van het historische systeem dat hen onderdrukt en in opstand
komen, terwijl de 'onderdrukkers' hun 'privileges' moeten opgeven en boete
moeten doen van hun historische zonde. Nu gaat het om vrouwen tegen mannen,
gekleurden tegen witten, minderheden tegen de meerderheid. Maar we zijn
ditzelfde verhaal in twee eerdere versies tegengekomen. Bij oud-marxistisch
links waren het de arbeiders en de boeren tegen de kapitalisten en de
landeigenaren. In de Franse Revolutie ging het om gewone burgers versus
geprivilegieerden.

En zoals aristocraten met tranen van blijdschap hun privileges afzwoeren, zo
bevrijden zich nu huilende blanke mannen van hun onbewuste privilegementaliteit
bij therapiesessies van Artikel 1. De paranoia over onbewuste
superioriteitscomplexen, die onze huidige activisten zoeken in mannen en blanken
en hun marxistische voorgangers in burgerlijke types, zat er bij de Franse
revolutionairen ook al in. Ze speurden overal naar tekenen van een
'aristocratisch complot', een complot waar mensen onbewust deel van konden
uitmaken.

De Revolutie brandt door in ons hedendaagse activisme, smeulend, maar met
hetzelfde schadepotentieel. Begrijp me niet verkeerd: het is goed dat het
gelijkheidsideaal op een breed scala domeinen wordt toegepast. Men begon met
gelijke juridische rechten, keek toen naar economische ongelijkheid en
uiteindelijk naar genderrelaties en culturele groepen. Dat is een democratisch
groeiproces.

De gekte slaat toe op het moment dat we die ongelijkheden benaderen vanuit een
fictieve tweedeling tussen onderdrukkers en onderdrukten. Die tweedelingsformule
is een voertuig voor politieke mobilisatie. Als je namelijk zou zeggen: 'Goh, er
zijn arme en rijke mensen en van alles ertussenin en het is moeilijk onderscheid
maken tussen daders en slachtoffers', dan zou dat waarheidsgetrouw zijn, maar
weinig opruiend.

Je moet eerst twee tegengestelde kampen schetsen, om vervolgens de 'economisch
onderdrukten' op te zetten tegen de 'economische onderdrukkers'. Hetzelfde geldt
voor etniciteit. Nergens in de lappendeken aan etniciteiten vind je een
duidelijke tweedeling. Je kunt etnische rancunes pas politiek mobiliseren als je
mensen in 'witten' en 'niet-witten' opdeelt, wat trouwens zowel biologisch als
cultureel een arbitraire indeling is.

Het effect van zulke manipulaties is polarisatie en politisering. Politieke
idealen en tegenstellingen worden te diep het alledaagse leven van gewone mensen
in geduwd; zoals dat voor het eerst in de geschiedenis, en veel agressiever dan
nu, gebeurde tijdens de Franse Revolutie.

Robespierres schrikbewind werd beëindigd door de matigende Thermidoriaanse
Reactie van 1794. Daar komt het woord 'reactionair' vandaan. Iets oudere
socialisten gebruiken 'reactionair' nog steeds als een negatief etiket voor
onrevolutionaire types, maar het verwijst naar een eigenlijk goede interventie.

We moeten het nog steeds hebben van dwarse reactionairen. Dat zijn mensen die
geen zin hebben in de verplichte diversiteitscursus op hun werk, quota's
oneerlijk vinden, bij het horen van nieuwe politieke termen vaak in de lach
schieten en ook vooral andere dingen aan hun hoofd hebben. Reactionairen hebben
geen groot 'tegenverhaal'. Het verzet is alledaags en subtiel. Alle beetjes
helpen. Verwerp de opruiende manipulaties van activisten; saboteer de oprukkende
politisering.

Dat Ancien Régime was zo slecht nog niet. Privileges voorzagen universiteiten en
kerken van autonomie

Eric C. Hendriks studeerde humaniora in Utrecht en Chicago en promoveerde in
Duitsland. Hij is socioloog aan Peking University.

LOAD-DATE: October 27, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              56 of 185 DOCUMENTS



                                NRC Handelsblad

                                25 October 2017
                                  NH Woensdag

discussie De Stelling van Nederland NPO 1, 20.30-21.30u.

SECTION: Media; Blz. 14

LENGTH: 87 woorden


Het live uitgezonden discussieprogramma De Stelling van Nederland is terug voor
een nieuwe reeks. Presentator Jort Kelder leidt op de vooravond van het
aantreden van het nieuwe kabinet  vanuit Oss  een discussie tussen „gewone
Nederlanders uit alle lagen van de samenleving" over de stelling „het kabinet
Rutte III is de beste regering voor Nederland". Is er vertrouwen in de nieuwe
ploeg bewindspersonen? Of juist niet?   Gijs Rademaker van het EenVandaag
Opiniepanel peilt  via allerlei stellingen de meningen in het land.

LOAD-DATE: October 25, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              57 of 185 DOCUMENTS



                                NRC Handelsblad

                                25 October 2017
                                  NH Woensdag

Mr. Frank Visser rukt uit voor bloemblaadjes

BYLINE: Arjen Fortuin

SECTION: Media; Blz. 12

LENGTH: 576 woorden

ABSTRACT

Zap

Het leek wel een thema-avond over dolende rechtspraak. Eerst had Brandpunt de op
het nippertje uitgestelde executie van de Amerikaan Clinton Young over wiens
schuld documentairemaakster Jessica Villerius in elk geval bij mij reasonable
doubt wist te zaaien. Bij RTL deed Peter van der Vorst iets gelijksoortigs in de
eerste aflevering van Onschuldig?! met de in 1984 tot twaalf jaar veroordeelde
Dick van Leeuwarden.

Is er dan geen rechter meer boven elke twijfel verheven? Toch wel, één man: De
rijdende rechter (KRO-NCRV). Of eigenlijk twee mannen, want de vorige rijdende
rechter tuft ook nog steeds door het land in  Mr. Frank Visser doet uitspraak
(SBS6). Wat zijn nu de dingen waar wij, gewone Nederlanders, niet meer uit
komen?

Bij Mr. Visser waren dat maandagavond Brabantse bloemblaadjes. Die werden door
Regina van drie hoog expres naar beneden gegooid op het balkon van Wil van één
hoog. En hij had raskatten (die konden we zien, ze snuffelden aan de negerzoenen
op tafel) die zouden kunnen sterven aan het gif in de bloemblaadjes. Hij op zijn
beurt zou haar hebben vastgepakt en uitgescholden. Een vulkaan aan wederzijds
gescheld kwam tot uitbarsting. Ik geloof niet dat ik de term „lelijke vuile
pothoer" (van bloempot?) zo vaak achter elkaar heb gehoord. Intussen bestudeerde
Mr. Frank Visser de vallijnen van de bloemblaadjes langs het balkon; hij wordt
trouwens wel een dagje ouder.

Rijdende rechter John Reid  trok dinsdagavond naar Twente waar twee burenparen
het na jaren van vriendelijkheid vreselijk met elkaar aan de stok hadden
gekregen. Er was een uitbouw, een te lage schutting, een genadeloos woekerende
laurierplant en een kat die vlees van de barbecue pakte. (Of van naast de
barbecue, dit was een twistpunt; deinst een verstandige kat niet terug voor een
hete barbecue?) Kortom, de zaken  die het leven tot een hel kunnen maken.

Er werd minder creatief gescholden dan bij de commerciëlen, maar het vermogen
van mensen om aan één stuk door gemene dingen over elkaar te zeggen („Ik geloof
niet dat ik de tuin hier in maanden zo leeg heb gezien als nu") was wel weer,
eh, leerzaam. Net als hoe de kern van het conflict werd gezocht in het feit dat
een buurpaar niet geboren Twents was, maar import uit het westen. Reid rukte uit
met een kadasterman en een groendeskundige en concludeerde dat de schutting zich
„slingerend een weg baande" door de tuin en zich daarbij steeds verder van de
erfgrens verwijderde.

Er moest  een nieuwe schutting komen. In Brabant won de onderbuur, want
plotseling bleken er getuigen van het bloemblaadjeswerpen te zijn. Voor de
zekerheid kregen beide buren een contactverbod.

Eerlijk gezegd interesseerden de uitspraken me amper. De boeiendste vraag in
deze mini-romans is  altijd: hoe is het begonnen? Door welk incident is men
elkaar naar het leven gaan staan? In Brabant was dat een ondeugdelijk slot dat
Wil jaren geleden bij Regina had gemonteerd. Ze had er flink voor moeten
betalen, maar het viel er hopsakee zo weer uit! De prutser!

In Twente was het nog klassieker. Daar zat de kiem van alle onmin in een
kerstetentje en de vraag wie er hoeveel flessen wijn van wie had gedronken. Een
hele geruststelling: ruzie in Nederland is een spel van buur tegen buur en na
veertig minuten blijkt dat het om geld ging.

Intussen noteerde ik opgelucht dat de rijdende rechter vindt dat je een kat niet
kunt verbieden een buurtuin te betreden. Je weet nooit wanneer die kennis van
pas komt.

Arjen Fortuin

LOAD-DATE: October 25, 2017

LANGUAGE: DUTCH; NEDERLANDS

GRAPHIC: De Rijdende Rechter beschouwt een schuttinggeschil.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              58 of 185 DOCUMENTS



                                NRC Handelsblad

                                24 October 2017
                                   NH Dinsdag

NPO en RTL samen voor meer diversiteit

BYLINE: Wilfred Takken

SECTION: Media; Blz. 2

LENGTH: 733 woorden

DATELINE: Amsterdam.

ABSTRACT

Vrouwen en kleur in de media

RTL, de publieke omroep  en Vice gaan samenwerken om de representatie op tv van
vrouwen en mensen met een migratie-achtergrond  te verbeteren.

De publieke omroep NPO, commerciële omroep RTL, en het mediabedrijf Vice Benelux
gaan samenwerken om de diversiteit op televisie te bevorderen. Het initiatief
gaat uit van Women Inc, een stichting die de positie van vrouwen wil verbeteren.
Dit project 'Beeldvorming in de media' is breder: het gaat ook om het bestrijden
van vooroordelen over kleur, leeftijd en sociale klasse door een betere
presentatie. Het ministerie van OCW ondersteunt het tweejarige project met een
startbedrag van 1,5 ton.

Vrouwen en mensen met een migratie-achtergrond zijn ondervertegenwoordigd op
televisie. Om dit aan te pakken stelt de NPO bij de beoordeling van nieuwe
programmavoorstellen diversiteit als een van de normen. Verder krijgen de
RTL-werknemers cursussen tegen onbewuste vooroordelen. Ook willen de omroepen
streven naar een betere representatie van vooral vrouwen en etniciteit op de
werkvloer en in het management. De partners beloven binnen twee jaar resultaat
te laten zien. Ze praten dinsdag met elkaar over concrete plannen.

Waarom is meer diversiteit op tv belangrijk? Afke van Rijn, directeur media van
OCW zegt in het persbericht van Women Inc.: „Media bereiken zo niet alleen een
groter publiek, ze doorbreken stereotypen en helpen mensen zich te ontwikkelen
tot wie en wat hij of zij wil zijn, niet geremd door heersende beeldvorming."

Kim Koppenol van RTL vult aan: „Wil je als mediabedrijf relevant zijn, dan moet
je ervoor zorgen dat je een afspiegeling van de samenleving bent. Het is
belangrijk dat alle Nederlanders zich herkennen in het aanbod. Met een diverser
aanbod kun je ook andere doelgroepen en adverteerders aantrekken." Volgens
Koppenol is RTL al langer bezig met diversiteit, sinds presentatrice Diana
Matroos in 2015 zei dat ze zich wel eens gediscrimineerd voelde bij RTL Nieuws.
Dat nieuwe beleid leidde vorig jaar tot afschaffing van Zwarte Piet en het
introduceren van de Schoorsteen Piet in de serieSint & Co.

In de Prestatie-overeenkomst 2017-2020 van de NPO en OCW belooft de publieke
omroep „een evenwichtiger vertegenwoordiging van vrouwen en mensen met een
niet-westerse migratieachtergrond" op tv en radio.  Tot nu toe is dat nog niet
gelukt. Shula Rijxman, bestuursvoorzitter van de NPO en oud-bestuurslid van
Women Inc.: „De publieke omroep is er voor iedereen. Onze verbindende taak
kunnen we alleen waarmaken als we alle Nederlanders aan het woord laten komen.
Het gaat ook om de boegbeeldfunctie. Als meisjes op televisie een vrouwelijke
minister zien, kunnen ze ervan dromen om later ook minister te worden. We moeten
ook iets veranderen achter de schermen. Zo gaan we kijken naar
salarisverschillen tussen mannen en vrouwen."

Jannet Vaessen van Women Inc. hoopt door een 'coalitie' te vormen sneller tot
resultaat te komen. „We willen in ieder geval dat het aandeel vrouwen op tv niet
daalt, maar toeneemt."  Women Inc. bracht begin dit jaar het rapport Beperkt
zicht uit, over achterstelling van vrouwen in de media. Daaruit bleek dat
vrouwen op tv vooral in verband worden gebracht met schoonheid, gevoel en
zorgzaamheid. Terwijl mannen meer worden neergezet als krachtig, rationeel en
goed presterend. Volgens Vaessen willen de kijkers dat niet meer: „Het succes
van Netflix kan verklaard worden uit de manier waarop dat platform vrouwen
neerzet: als heldinnen die de touwtjes in handen hebben."

In beeld Aandeel vrouwen en kleur op tv

35,4 %

van de mensen die op de publieke tv-zenders verschijnen is een vrouw. Zo blijkt
uit NPO-onderzoek over 2015. Dat aandeel daalt; in 2010 was 37,6 procent een
vrouw. Bij commerciële zenders is dat 40,2 procent. In tv-series en films is het
aandeel vrouwen 53 procent, in nieuwsprogramma's 30 procent. Vrouwen zijn op tv
vaker 'de gewone burger', mannen zijn vaker expert.

9,8 %

van de mensen die op de publieke zenders verschijnen, heeft een
migratie-achtergrond. Bij de commerciële zender is dat 9,3%. Ook hier een
verschil tussen series en films (18%) en nieuws en opinie (8%). Eenderde van de
mensen met een migratie-achtergrond komt op tv praten over een
migrantenonderwerp. Ondervraagde kijkers met een migratie-achtergrond vinden dat
hun bevolkingsgroep vaak problematiserend wordt behandeld.

Bronnen: NPO, Kennisinstituut Atria, Women Inc.

LOAD-DATE: October 24, 2017

LANGUAGE: DUTCH; NEDERLANDS

GRAPHIC: DWDD sprak dinsdag met vrouwen over seksueel geweld. Bij de talkshow is
slechts één op de vijf gasten een vrouw.Foto DWDD

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              59 of 185 DOCUMENTS



                                NRC Handelsblad

                                21 October 2017
                                  nh zaterdag

Antwoord aan wie bescherming zoekt

BYLINE: Caroline de Gruyter

SECTION: Cultuur; Blz. 14

LENGTH: 608 woorden

ABSTRACT

Caroline de Gruyter

In Europa

Dinsdagavond vroeg Jeremy Cliffe, correspondent van het blad The Economist in
Berlijn, op Twitter of mensen geïnteresseerd waren in de oprichting van een
„nieuwe anti-Brexit partij met een transformatief sociaal-liberaal focus". Als
je er wat in zag, kon je hem een e-mail sturen met de woorden „I'm in". Een dag
later had hij al duizenden e-mails binnen van mensen die interesse hadden en
tijd, middelen en expertise aanboden om deze nieuwe partij, de 'Radicals', op
poten te zetten. Ladbrokes gaf de Radicals diezelfde dag nog een kans van 100 op
1 voor een zetel in het parlement.

Het zou best kunnen dat dit initiatief snel verpietert en dat er verder niets
van komt. Cliffe wil journalist blijven en heeft de organisatie van de Radicals
alweer overgedaan aan wat supporters. En toch zegt  het iets: veel gewone
burgers staan  te popelen om politiek actief te worden. Ze menen dat het, zoals
in de jaren dertig, fout kan lopen als het politieke midden - bestaande uit
mensen als zij, die tot nog toe verschrikt hebben toegekeken maar hun mond
hebben gehouden - niet met alternatieven komt. Cliffe's initiatief is er een van
vele. In heel Europa nemen burgers politieke initiatieven om te voorkomen dat
politici met meer machtshonger dan visie of verantwoordelijkheidsgevoel de
bestaande orde naar de knoppen helpen.

Als 2016 het jaar was van de populisten, kan 2017 weleens het jaar worden waarin
antipopulisten proberen een antwoord te formuleren.

Die antipopulisten hebben meer potentieel dan pessimisten en cynici willen
toegeven. Sinds de Brexit en Trump vorig jaar veel Europeanen wakker schudden,
zijn er legio politici geweest die hun oren niet naar extreem-rechtse of -linkse
partijen lieten hangen en hen met een solide verhaal bij verkiezingen hebben
verslagen. Alexander van der Bellen werd president van Oostenrijk, niet Norbert
Hofer, een man met pangermanistische sympathieën die als jongeman in
neonazi-clubjes rondhing. Emmanuel Macron versloeg Marine Le Pen, door
gedecideerd met een toekomstgericht plan te komen. De Zwitserse studenten achter
Operation Libero wonnen dit voorjaar hun derde referendum op rij van de
extreem-rechtse SVP - over een moeilijk onderwerp als versnelde naturalisatie
van derdegeneratiemigranten, nog wel. Vorig weekend won de Duitse SPD de
verkiezingen in Nedersaksen, waarbij de AfD hopeloos onderuitging. De les lijkt
te zijn dat kiezers niet voor dedoomsday politics van populisten bezwijken als
hen een overtuigend, alternatief verhaal wordt aangeboden.

Veel mensen die op populistische partijen stemmen, zijn sociaal-nationalisten.
In een Europa dat permanent verandert en met bedreigingen en uitdagingen wordt
geconfronteerd die er vroeger niet waren, zoeken zij protectie. Ze vrezen voor
hun baan, het sociale weefsel in hun dorp en de kansen die hun kinderen straks
hebben. De populisten zeggen dat je sociale veiligheid alleen behoudt (of
terugkrijgt) in een gesloten maatschappij. Wat hun politieke tegenstrevers
moeten doen, is kiezers ervan overtuigen dat die hang naar protectie legitiem is
- maar dat ze die bescherming óók kunnen hebben in een open maatschappij. Zonder
hekken, buitensluiting of hetzerige politieke bokkesprongen. Als Europese landen
meer werk maken van veilige buitengrenzen, gezamenlijke terreurbestrijding en
een ferm maar fair asielbeleid, kunnen zij deze kiezers geruststellen.

Als al die duizenden e-mails aan Cliffe iets bewijzen, is het wel dat dit exact
is wat veel mensen willen horen.

Caroline de Gruyter schrijft wekelijks  over politiek en Europa

Antipopulisten hebben meer potentieel dan pessimisten en cynici willen toegeven

LOAD-DATE: October 20, 2017

LANGUAGE: DUTCH; NEDERLANDS

NOTES: Caroline de Gruyter schrijft wekelijks over politiek en Europa

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              60 of 185 DOCUMENTS



                                NRC Handelsblad

                                21 October 2017
                                  nh zaterdag

Rutte III, zet u schrap voor de klap

BYLINE: Marike Stellinga

SECTION: Economie; Blz. 2

LENGTH: 600 woorden

ABSTRACT

Marike Stellinga

Column

Ja, we hebben een ploeg! Nog een paar nachtjes slapen en ze staan op het bordes
naast de koning, na de langste formatie ooit: de zestien ministers van Rutte
III. In hun mooiste pak of jurk, glimmend, trots en met een bak extra geld in de
schatkist. Een ploeg die mag uitdelen. Er zijn vele kabinetten slechter
begonnen.

Ik ben geen somberaar, maar ik zou toch tegen die zestien vrolijke mannen en
vrouwen willen zeggen: zet u schrap voor de klap. Die volle Nederlandse
schatkisten (preciezer: begrotingsoverschotten) hebben de neiging razendsnel
leeg te raken (preciezer: om te slaan in begrotingstekorten). We weten uit het
recente verleden dat de Nederlandse overheidsfinanciën én de Nederlandse
economie uitzonderlijk grillig zijn. Noem het de nieuwe Hollandse ziekte: het is
hier of één groot zomernacht feest of een zeldzaam strenge winter. We zijn
supergevoelig voor economische problemen in andere westerse landen.

Laat die wereld om ons heen nou net op een verontrustende manier in de knoop
zitten met zichzelf. Wat is er aan de hand? Als ik het in één zin moet
samenvatten: groeiend ongemak. Of: een slecht voorgevoel. De beurzen stijgen en
stijgen, maar niemand is euforisch.

De beurzen staan in allerlei opzichten weer dichtbij de hoogtes die we kennen
van periodes van gekte in het verleden: de jaren twintig en negentig van de
vorige eeuw.  De jaren voor 2008. We weten allemaal wat er vervolgens gebeurde:
de zaak stortte nogal spectaculair in.

Het gekke is: toen stegen de beurzen vanuit een gevoel van euforie. Dit was een
nieuwe tijd, van nieuwe vindingen en ongekende voorspoed! Alles zou anders
worden.

Nu is er van euforie geen sprake. Sterker nog, er is al jaren een uitgesproken
zorgelijkheid. Ik heb de afgelopen jaren hier al een paar keer eerder beschreven
hoe somber economen, analisten, professionele beleggers waren. Dat ze bang waren
voor een harde klap. Het gevoel: dit kan niet goed blijven gaan. Maar bleef wel
goed gaan.

De afgelopen weken is de somberte opnieuw terug. Lees het financiële en het
economische nieuws en overal kom je sombermansen tegen. Analisten, economen,
professionele beleggers die wachten totdat de zeepbel wordt doorgeprikt en de
beurzen als een kaartenhuis inzakken. Het gevoel: dit kan niet goed blijven
gaan.

Ja, ze zien ook wel dat economieën groeien, dat de werkloosheid daalt, dat het
optimisme onder consumenten toeneemt. Maar het valt tegen, zeker als je weet dat
centrale banken ongekende hoeveelheden geld in de economie pompten, klinkt het.
Dat geld is te veel blijven plakken op beurzen en bij grote bedrijven die
lekker in de centen zitten. Het is precies dat uitzonderlijke monetaire beleid
dat het zicht belemmert op hoe we ervoor staan. Het kan allemaal meevallen
uiteindelijk, maar er kunnen ook weer absurde risico's zijn genomen. We weten
het niet.

Het kabinet-Rutte III treedt aan in een tijd van gebrekkig zicht en het trekt
royaal de portemonnee. Dat kan goed uitpakken, - doordat de overheid per ongeluk
stimuleert terwijl de economie dipt. Maar evengoed kan er druk op dit kabinet
komen te staan. Een voorbeeld: gaat de beperking van de hypotheekrenteaftrek
gewoon door als gewone burgers, aangestoken door paniek op de beurzen, weer in
de zorgen schieten?

Als ik minister was op dat bordes donderdag zou ik alvast bedenken wat te doen
als de zeldzaam strenge winter sneller dan gedacht aanbreekt.

Marike Stellinga is politiek verslaggever en econoom en schrijft elke zaterdag
op deze plek over politiek en economie.

Analisten, economen en  beleggers wachten totdat de zeepbel wordt doorgeprikt

LOAD-DATE: October 20, 2017

LANGUAGE: DUTCH; NEDERLANDS

NOTES: Marike Stellinga is politiek verslaggever en econoom en schrijft elke
zaterdag op deze plek over politiek en economie.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              61 of 185 DOCUMENTS



                                NRC Handelsblad

                                21 October 2017
                                  nh zaterdag

'Waar kom je écht vandaan' mogen haar kinderen niet langer horen

SECTION: Opinie; Blz. 8

LENGTH: 724 woorden

ABSTRACT

Lamyae Aharouay zoekt de Gewone Nederlander.  In Delft vindt ze een columniste.


de gewone nederlander

De Gewone Nederlander drinkt geen koffie en weet ook niet hoe ze koffie moet
zetten. Dat doet haar echtgenoot altijd. Ze rommelt in lades, giet bonen in een
maler. „Zoveel?" Er komt een percolator tevoorschijn. Ik vraag voor de zekerheid
of er wel water in zit.

De open keuken kijkt uit op de woonkamer die opgeruimd rommelig is. De Gewone
Nederlander geeft toe dat ze heeft opgeruimd. Haar dochter had haar nog gevraagd
of ze aan het dweilen was omdat ik langs zou komen.

De woonkamer kijkt uit op een dakterras, een waterig zonnetje schijnt naar
binnen. De Gewone Nederlander vraagt of ik iets wil eten. Ik hoef niks. De
koffie pruttelt. Op de tafel staat een open geklapte laptop. Ze heeft boven een
werkkamer, maar de Gewone Nederlander is hier het liefst aan het werk. Met op de
achtergrond het rumoer van haar kinderen, haar man die aan het koken is. Nu is
het nog rustig. De Gewone Nederlander dwingt me iets te eten. Ik pel dus maar
een mandarijntje.

Ik vertel de Gewone Nederlander dat ze door mijn omgeving al ongewoon is
verklaard, nog voordat ik haar heb gesproken. Columniste voor een landelijke
krant, een gevestigde naam, hoogopgeleid. Dat is het hele punt van gewoon,
iedereen beleeft het anders. Voor haar is het gewoon werk.

De Gewone Nederlander vertelt dat ze in 1986 vanuit Curaçao naar Amsterdam kwam
om te studeren. Ze viel op, door haar huidskleur, haar accent, haar zwarte
haren. Op straat en op school kreeg ze de vraag waar ze vandaan kwam. Ze vond
het maar ongemakkelijk, probeerde zich aan te passen, bijvoorbeeld in manier van
kleden. De Gewone Nederlander is geboren in Suriname, nog voor de
onafhankelijkheid. Later verhuisde het gezin naar Curaçao. Daar leerde ze alles
over de Nederlandse geschiedenis en cultuur. Ze heeft zich altijd Nederlander
gevoeld. De Gewone Nederlander ging er daarom vanuit dat dat gevoel wederzijds
zou zijn, dat Nederlanders hier ook alles zouden weten over andere delen van het
Koninkrijk. „We horen bij elkaar, dacht ik, we delen een geschiedenis." Dat
bleek niet zo te zijn. Na een tijd accepteerde de Gewone Nederlander dat ze
anders is dan anderen.

Wat zij meemaakte, wil ze haar dochters besparen. Zij voelen zich Nederlands,
Suriname is voor hen niet meer dan een land hier ver vandaan. Voor hen is het
Nederlanderschap vanzelfsprekend en gewoon, voor de buitenwereld niet altijd. De
Gewone Nederlander wil niet dat zij de vraag „maar waar kom je écht vandaan?"
nog moeten beantwoorden.

Het baart de Gewone Nederlander zorgen als ze premier Rutte migranten(kinderen)
hoort adviseren dat ze zich moeten „invechten" als ze gediscrimineerd worden op
de arbeidsmarkt. Ze wil dat haar kinderen onvoorwaardelijk Nederlander zijn, dat
ze daar niet alleen aanspraak op kunnen maken als ze het goed doen en succesvol
zijn. Niet alleen bij tienen, maar ook bij drieën.

Het is tijd om de kinderen op te halen. We wachten in de motregen op het
schoolplein. Natuurlijk hebben we geen paraplu mee. Een klasgenootje komt vragen
of hij binnenkort mag komen spelen. Een boom wordt omgezaagd, een juf die met
pensioen gaat komt een nieuwe boom planten. De oudste dochter komt naar buiten.
Roze jas, knotje. Ze vertelt over een leeswedstrijd waar ze aan meedoet. Het
duurt even voordat de jongste naar buiten komt, in alles een tegenpool van haar
zus. We gaan door naar het moestuintje van de oudste, dat leeggehaald moet
worden omdat het seizoen is geëindigd. Naambordjes moeten weg, planten en
onkruid verdeeld over kruiwagens, bloembollen uit de grond gehaald. Een licht
hysterische vrijwilligster valt af en toe uit tegen de kinderen en maakt dan
weer excuses. De regen maakt het er niet makkelijker op. Vieze handen, vieze
schoenen. Wie klaar is, krijgt pastinaakchips. Alles wordt gerund door
vrijwilligers. Terug naar huis. Warme tomatensoep uit een zak, de echtgenoot
komt binnen met boodschappen. Hij kookt, altijd. De kinderen zitten voor de tv,
met een koptelefoon op. De middagkrant valt door de bus. Een huiselijk tafereel,
zoals dat in veel huizen op maandagmiddag zal gaan. Eigenlijk heel gewoon.

We horen bij elkaar, we delen een geschiedenis. Dat bleek niet zo te zijn

Wie Sheila Sitalsing (49)

Beroep Columnist (Volkskrant, Opzij, Buitenhof) en presentator (Oog op morgen)

LOAD-DATE: October 20, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              62 of 185 DOCUMENTS



                                NRC Handelsblad

                                21 October 2017
                                  nh zaterdag

Heldendom

BYLINE: Bas Heijne

SECTION: Binnenland; Blz. 2

LENGTH: 813 woorden

ABSTRACT

Bas Heijne

Column

Zeg het, meneer de president: „Ik geloof heel erg dat het moderne politieke
leven die symbolische dimensie moet herontdekken. We moeten een soort politiek
heldendom ontwikkelen. Dat betekent niet dat ik de held wil uithangen, maar dat
we weer ontvankelijk zouden moeten zijn voor het grote verhaal, dat we
geschiedenis willen schrijven.''

Aldus de Franse president Emmanuel Macron, vorige week in Der Spiegel. Een
vertaling van het interview stond in Trouw.

Ik moest meteen aan Rutte III denken. De ministersploeg is nagenoeg compleet. Nu
is het afwachten - er zit naast politiek brandhout ook nieuw talent tussen. Maar
grootse symboliek? Geschiedenis schrijven? Een nieuw elan om Nederlanders met
elkaar en met Europa te verbinden?

Macron spreekt over heldendom. Wij knielen voor de gewone Nederlander.

Wacht even, Nederland is een ander land dan Frankrijk. Wij hebben onze politieke
symboliek uitbesteed aan het koningshuis. Onze politici zijn pragmatisch.
Frankrijk is van oudsher een katholiek land dat een sterk geloof koestert in de
kracht van symbolen en rituelen, terwijl het kleine Nederland een protestante
cultuur heeft (vergeet het geklets over joods-christelijke wortels), waarin je
op eigen kracht tot het hogere moet zien te geraken. Vandaar de schampere
commentaren hier toen Macron vanuit Versailles het Franse parlement toesprak.
Hij denkt zeker dat hij de Zonnekoning is!

Toch heeft Macron iets wezenlijks begrepen. Onze hedendaagse cultuur is
doordrongen van het verlangen naar heroïek, meeslepende verhalen, betekenisvolle
symboliek - tien minuten Game of Thrones of een Marvel-film is genoeg om dat te
beseffen. Maar in het politieke centrum is alles zakelijk en pragmatisch
geworden.

Vandaar dat het elan zich zo gemakkelijk naar de flanken heeft verplaatst. Ver
op rechts heb je heroïek in overvloed, op het middeleeuwse af. Daar is een
eindstrijd om de beschaving aan de gang, moet onze cultuur verdedigd worden
tegen 'omvolking', afgerekend met de verraderlijke, feminiserende elite,
enzovoort. Juist omdat het om kwalijke heroïek gaat, die tot vreselijke
ontsporingen kan leiden, begrijp je de neiging wel om ver te blijven van
mythische verhalen. Haat is een onweerstaanbaar bindmiddel.

Zie ook Trump, Erdogan, Poetin. En het islamisme.

Maar het is naïef om te veronderstellen dat je het dan wel zonder tegenverhalen
afkunt. Dat is waar Macron op doelt (een van zijn favoriete auteurs is de
Algerijn Kamel Daoud, die juist een tegenverhaal schreef tegen Camus' De
vreemdeling).

Wanneer ik hier de afgelopen jaren opperde dat de gevestigde politiek,  zeker op
links, met een stevig verhaal moest komen voor een moderne, pluriforme en
inclusieve samenleving, waarin lokale identiteiten met wereldburgerschap zouden
kunnen samengaan, reageerden politici en ook commentatoren vaak als door een
adder gebeten: politiek was de edele kunst van het compromis! Je kon wel een
mooi verhaal bedenken over waar het naartoe moest met Nederland, maar daar bleef
in dit coalitieland vrijwel niks van over!

Dus, was de implicatie, bespaar je de moeite.

Die denktrant heeft de PvdA aan de rand van de afgrond gebracht.

GroenLinks wist in maart wel een grote groep jongeren in beweging te brengen.
Daarom was dat pronken met de lege documentaire Jesse daarna zo'n koude douche.
Klaver onderkent het verlangen naar een meeslepend verhaal, maar ineens bleek
dat hij gewoon zelf de held wilde uithangen.

Dat is precies wat Macron niet bedoelt.

Hij wijt het afbreken van het vergezicht aan het postmodernisme. Dat was „het
ergste dat onze democratieën ooit kon overkomen. Het is geen goed idee geweest
om alle grote verhalen te deconstrueren, kapot te maken. Hierdoor is het
vertrouwen in alles en iedereen verdampt.''

Macron heeft hier een punt - hoewel het de smetvrees van de verstokte
neoliberaal Rutte voor het politieke verhaal niet verklaart. Maar vooral in
progressieve kringen zijn verhalen er om te ontmantelen, te deconstrueren, zodat
de machtsstructuren eronder bloot komen te liggen. Dat is mooi werk, een beetje
verslavend ook, maar het is ook een valkuil: voor je het weet ben je alleen nog
maar bezig anderen te ontmaskeren. Je kunt wel fijn schelden op het benauwde
nationalisme van Buma in zijn H.J. Schoo-lezing, maar enkel schande roepen is
een armzalig soort elan. Zet er iets tegenover. Vertel je eigen verhaal.

De vraag is nu welk verhaal dit bijeengesprokkelde kabinet de komende jaren gaat
vertellen - over de Nederlandse samenleving, over Europa, over onze plek in de
wereld. Het hoeft geen megalomaan verhaal te zijn, het politieke heldendom hoeft
niet groots en meeslepend te zijn. Maar geen verhaal, dát begrijpt Macron goed,
is in deze tijd geen optie. Anders wordt de geschiedenis voor ons geschreven.

Bas Heijne  schrijft elke week een column op deze plaats

Ver op rechts heb je heroïek in overvloed, op het middeleeuwse af

LOAD-DATE: October 20, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              63 of 185 DOCUMENTS



                                NRC Handelsblad

                                20 October 2017
                                   NH-vrijdag

Vlotte impressies uit een chaotisch dagelijks bestaan

BYLINE: Floris van Straaten

SECTION: Boeken; Blz. 4

LENGTH: 490 woorden


In Hipsters, baarden, martelaren schetst journaliste Anna Krijger (1984) de
Israëlisch-Palestijnse samenleving in vele facetten. Krijger zat met haar man,
oud-NRC-correspondent Derk Walters, drie jaar in Tel Aviv en Oost-Jeruzalem. Tot
ze dit jaar moesten vertrekken, omdat Israël het visum van Walters niet wilde
verlengen. Zijn stukken bevielen de autoriteiten kennelijk niet.

De met een vlotte pen geschreven impressies, deels uit het ontspannen Tel Aviv,
deels uit het meer nerveuze Jeruzalem en de Palestijnse gebieden, lopen uiteen:
van de Palestijns-Israëlische architect en homo George, de ultranationalistische
Jood Eytan, die tendentieuze filmpjes helpt produceren, tot de Soedanese
asielzoeker Walyaldin Suliman en Hanan Hillo, een Palestijns-Israëlische actrice
in de succesvolle tv-serie Fauda.

Fascinerend is een tweeluikje over de ultra-nationalistische Joodse kolonist
Yehuda Glick, op wie in 2014 een aanslag werd gepleegd door de jonge Palestijn
Mu'ataz Hijazi. Glick raakte zwaar gewond, maar overleefde. De volgende dag werd
Mu'ataz door een Israëlisch arrestatieteam doodgeschoten bij zijn huis.

Krijger bezoekt het huis van de treurende familie een paar keer en ontdekt bij
het tweede bezoek dat de slaapkamer van Mu'ataz van vloer tot plafond met beton
is dichtgegooid, bij wijze van straf. Gewoonlijk zou het huis van de familie van
de dader met de grond gelijk zijn gemaakt, maar omdat de familie er niet van
wist en Glick overleefde, beperkten de Israëliërs zich tot deze sanctie.

Aan het eind van haar boek spreekt Krijger ook Glick, inmiddels parlementariër.
Ze krijgt geen hand van hem, maar hij is vriendelijk en zeer geïnteresseerd
wanneer blijkt dat Krijger ook bij de Hijazi's thuis is geweest. Vierden ze
feest, waren ze trots, wil hij weten. Nee, zegt Krijger een beetje ongemakkelijk
op de ene vraag; ja, op  de andere. Meer kan ze hem niet vertellen.

Het boek zit vol aardige weetjes, zoals het feit dat Israël naar verhouding het
grootste aantal veganisten ter wereld telt, zo'n 5 procent van de bevolking. Of
het feit dat 12 procent van de Israëlische bevolking tot de zogeheten haredim
horen, een snel uitdijende sekte van extreem orthodoxe joden die zijn
vrijgesteld van de dienstplicht en  al hun tijd wijden aan religieuze studie.

Wat wel opvalt in het boek is dat de Israëlische Jan Modaal er bekaaid vanaf
komt. Krijger heeft duidelijk meer interesse in allerlei minderheden, van welke
religieuze denominatie dan ook, en in de Palestijnen en zelfs in huisdieren, die
wel uitvoerig aan bod komen. Dat doet wat onevenwichtig aan.

Een ander kritiekpuntje is dat ze nogal wat mensen opvoert, vaak pagina's
achtereen, met alleen een voornaam. Helemaal aan het eind onthult ze bovendien
nog dat sommige namen gefingeerd zijn. Dan voel je je als lezer toch een beetje
genomen.

Floris van Straaten

Anna Krijger: Hipsters, baarden, martelaren.Ontmoetingen in Israël en Palestina.

Querido,  256 blz.  €18,99

3

LOAD-DATE: October 20, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              64 of 185 DOCUMENTS



                                NRC Handelsblad

                                19 October 2017
                                  NH-donderda

Alleen witte mannen objectief over racisme?

BYLINE: Clarice Gargard

SECTION: Opinie; Blz. 18

LENGTH: 640 woorden

ABSTRACT

Clarice Gargard

column

'Van de racisten, bedoel je?", antwoordde ik op de vraag of ik ook naar de
„andere kant van racisme" kijk. Het publiek lachte ongemakkelijk en de
interviewster liep rood aan. „Aan andere kleuren bedoel ik... omdat je zelf...",
stamelde ze. Ik zat - als enige zwarte journalist - in een panel om over
objectiviteit te praten. Bij mij lag de focus op racisme, hoewel dat niet het
enige is waar ik over schrijf. Er werd gevraagd of ik wel wederhoor pleegde,
alsof ik vanwege mijn kleur niet beschouwend zou kunnen kijken. Objectiviteit
bestaat niet en toch wordt er binnen de journalistiek van uitgegaan dat alleen
witte mannen erover beschikken.

De Gouden Freelancer Award werd georganiseerd om freelancers in het zonnetje te
zetten. Ik werd uitgenodigd om 'pleitjournalistiek' te bespreken. De structurele
verandering in het medialandschap met media zoals Teen Vogue en haar kritische
Trump-artikelen en The New Yorker - waarvan de voorpagina na de Vegas-shooting
rood kleurde met daarop 58 kogels met de namen van slachtoffers - doen vragen
rijzen over pleitjournalistiek: journalisten die misstanden aankaarten en hun
eigen aversie daartegen niet verbergen. De afschuw.

Tijdens mijn studie journalistiek - waar ik met een rugzak vol idealisme aan
begon - kwam ik subiet van een koude kermis thuis. In het Basishandboek
Journalistiek werd gesuggereerd dat 'allochtonen' niet de beste journalisten
maken. En dat hoofdredacteuren „graag op zeker" spelen door journalisten aan te
nemen van wie zij denken dat het „de beste mensen" zijn. Dat waren „in veruit de
meeste gevallen blanke journalisten". Als ik van de objectiviteit van die
stelling was uitgegaan, had ik niet voor meerdere omroepen gewerkt of in deze
krant gestaan.

Wie je bent, waar je vandaan komt, wie je ouders zijn, wat je leert - dit alles
heeft invloed op hoe je naar de wereld kijkt en dus ook op hoe je er verslag van
doet. Journalisten zijn - hoewel het ze soms ontgaat - net mensen. Je kunt als
journalist niet objectief maar wel rechtvaardig zijn en dat kan alleen als je je
bewust bent van je eigen blinde vlek. De hardnekkige mythe van objectiviteit die
in journalistieke kringen dwaalt, doet me denken aan Sinterklaas: iedereen doet
alsof ze erin geloven, ook al weten we dat het niet bestaat.

Tijdens het Gouden Freelancer-panel vertelde hoogleraar mediastudies Mark Deuze
dat er niet één manier is om journalistiek te bedrijven en dat die er ook nooit
is geweest. Journalistiek is, mijns inziens, de macht bevragen en niet enkel
feiten kopiëren zonder te vertellen wat ze betekenen. Dat is als het alfabet
doceren zonder de leerling te leren lezen.

De gerenommeerde journalist Christiane Amanpour - bekend vanwege haar kritische
oorlogsverslaggeving - stelt dat journalisten bij onrecht de
verantwoordelijkheid hebben de daders aansprakelijk te houden.
Pleitjournalistiek is - in tijden van nepnieuws, discriminatie en repressieve
regeringen - geen overbodige luxe.

Journalisten zoals Jesse Frederik (De Correspondent) met zijn manifest voor
verbetering van de aanpak van schuldenproblematiek en Hasna El Maroudi (Joop en
Huffington Post), Floortje Smit (Parool) en Alma Mathijsen (NRC) die bij DWDD
niet vragen naar 'de andere kant' van seksueel geweld, maar aantonen waarom het
systematisch en onaanvaardbaar is, zijn essentieel voor verandering.

Het ernstigste waar je pleitjournalistiek van kunt beschuldigen, is dat ze op
onverholen wijze voor minderbedeelden opkomt. Met het oog op het nieuwe
regeerakkoord lijkt het me - als je niet een multinational of 'gewone
Nederlander' bent - niet het ergste wat je als journalist kunt doen. Maar
waarschijnlijk ben ik dan weer niet objectief genoeg.

Clarice Gargard is programmamaker bij BNNVARA en publicist.

De mythe van journalistieke objectiviteit   doet me denken aan het geloof in
Sinterklaas

LOAD-DATE: October 19, 2017

LANGUAGE: DUTCH; NEDERLANDS

NOTES: Clarice Gargard is programmamaker bij BNNVARA en publicist.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              65 of 185 DOCUMENTS



                                NRC Handelsblad

                                19 October 2017
                                  NH-donderda

De heel enge ziekte waaraan Rutte III lijdt

BYLINE: Tom-Jan Meeus

SECTION: Binnenland; Blz. 2

LENGTH: 452 woorden

ABSTRACT

Tom-Jan Meeus

Column

Ik weet niet of het u is opgevallen. Zelf had ik er even overheen gekeken. Maar
het nieuwe kabinet blijkt te lijden aan hele een enge ziekte. Bestuursobesitas
heet dat. Bestuursobesitas: een zwaarlijvig openbaar bestuur, rijp voor
afslanking. Een overaanbod van ministers die ons, gewone burgers, maar in de weg
zitten.

Ik kwam erop toen ik de laatste dagen geamuseerd namen van nieuwe ministers
hoorde passeren. De Jonge, Hoekstra, Schouten. Boeiend dat zo'n
kabinetsformatie, na al die omwegen, eindigt bij ministersnamen met de allure
van een dorpsslootje. Doe normaal man.

Bij al die rondzoemende namen, ook voor posten die nog niet zijn vervuld, viel
me op hoevéél nieuwe ministers er komen.

En je hoort daar niemand meer over, maar vooral voor Rutte is dit een
interessante oefening in nederigheid.

Vlak voordat hij premier werd, in 2010, voerde hij nog campagne op een
verkiezingsprogramma dat „halvering van de ministerraad" bepleitte. Destijds had
het land zestien ministers.

In de formatie van 2010 bracht Rutte het aantal ministers terug naar twaalf -
want Nederland had 'bestuursobesitas', zei hij in de regeringsverklaring: „We
beginnen de kleine overheid letterlijk bij onszelf."

Twee jaar later, in de campagne van 2012, wilde de VVD in haar programma „dat
het aantal bewindslieden verder wordt teruggebracht". In het regeerakkoord lukte
dit niet helemaal: Rutte II ging van twaalf naar dertien ministers, maar het
beloofde het Rijk „goedkoper, flexibeler en efficiënter" te maken.

In de laatste campagne hoorden we Rutte niet meer over bestuursobesitas of een
enige andere aandoening, en zie: aan het slot van de formatie keert zijn derde
kabinet terug bij de enge ziekte waarmee hij zijn premierschap begon: zestien
ministers.

Je kunt hier lacherig over doen, maar dit gevalletje laat vooral hoe lastig
veranderingen in Den Haag zijn, zeker rigoureuze veranderingen. Kleine stapjes
zijn doorgaans de effectiefste manieren om Haagse omwentelingen te bereiken - nu
maar hopen dat de nieuwe bewindslieden dit ook weten.

Overigens had je eerder een politiek columnist die graag schetste hoe Rutte zijn
aandoeningen besprak met zijn dokter. De arts schreef de premier pillen voor om
zijn neiging tot tegenstrijdigheden te bestrijden, maar 8 april 2014 stopte
Rutte de medicatie: hij werd er toch niet meer op aangesproken. „Wat ik ook zeg,
er is niemand [...] die er een punt van maakt", zei Rutte.

Die columnist was Kees Berghuis, destijds bij RTL Nieuws, nu VVD-woordvoerder in
de Tweede Kamer.

Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

Ooit wilde Rutte de helft minder ministers. Nu komt hij uit op een inkrimping
van nul

LOAD-DATE: October 19, 2017

LANGUAGE: DUTCH; NEDERLANDS

NOTES: Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              66 of 185 DOCUMENTS



                                NRC Handelsblad

                                14 October 2017
                                  NH-zaterdag

film Im Labyrinth des Schweigens NPO 2, 22.40-0.35u.

SECTION: Media; Blz. 20

LENGTH: 117 woorden

uitgelicht zaterdag

(Giulio Ricciarelli, 2014). Het is vandaag de dag bijna niet meer voor te
stellen: dat een hele generatie nog nooit van Auschwitz heeft gehoord, omdat de
generaties voor hen het er simpelweg niet meer over (willen) hebben. Dat was de
situatie in Duitsland eind jaren vijftig. Volgens bondskanselier Adenauer was
het wel mooi geweest. Tot de Frankfurter procureur-generaal Fritz Bauer
documenten in handen kreeg die het mogelijk maakten om ook 'gewone burgers' voor
hun oorlogsmisdaden te vervolgen. In deze film werd Bauer de fictieve Johann
Radmann, die in het Duitse, en daarmee zijn eigen, verleden duikt: een
coming-of-ageverhaal waarin een jongeman symbool staat voor een heel land.

LOAD-DATE: October 13, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              67 of 185 DOCUMENTS



                                NRC Handelsblad

                                14 October 2017
                                  NH-zaterdag

Er staan weer meer brieven in de krant - hoe kan dat?

BYLINE: Sjoerd de Jong; Walter Huisman

SECTION: Opinie; Blz. 10

LENGTH: 1151 woorden

ABSTRACT

Sjoerd de Jong

De ombudsman

Een kabinet voor alle „gewone" Nederlanders is het geworden, begrijp ik.  Dat is
mooi, want een ombudsman is natuurlijk ook een heel gewone Nederlander  en wil
ondanks zijn onafhankelijke positie niet graag vergeten worden.

Erg attent dus, dat in het regeerakkoord na de belofte van extra geld voor
onderzoeksjournalistiek ook even staat dat het kabinet „daarbij de interne
ombudsfunctie"  bij media „van groot belang" acht. Ik bedoel maar.

Nu was de journalistenvakbond NVJ er snel bij om het kabinet te kapittelen, want
wat deed die passage daar? „Het is goed als media hun ethiek op orde hebben,
maar de NVJ ziet daar geen rol voor de overheid bij weggelegd om dit te
controleren", luidde de wat gereformeerde reactie van de vakbond.

Je kunt best vermoeden dat het kabinet wil, als er nu toch extra geld naar
onderzoeksjournalistiek gaat, dat ombudslieden 'daarbij' een extra oogje in het
zeil houden - maar goed, dat hoort nu ook al bij de functie. Van staatscontrole
of overheidstoezicht lijkt me, voor zover ik die ene regel heen en weer en
achterstevoren heb gelezen, in elk geval geen sprake. Mij lijkt de opmerking van
dit zeer Hollandse kabinet „Grijs I" (Bas Heijne) in elk geval verstandiger dan
het zinspelen van eerdere politici op een landelijke 'mediacode'.

Maar omdat de overheid mij toch niet controleert, zal de ombudsman het weer zelf
moeten doen.  Want de vraag ligt voor de hand; wat het werk van een ombudsman nu
eigenlijk uitmaakt.

Waar blijft bijvoorbeeld de uitgebreide terugblik op de afloop van de
zaak-Demmink, waar na oud-wethouder Geert Dales onlangs ook oud-minister van
Justitie Korthals Altes bij mij op aandrong? Nu ja, een ombudsman kan adviseren
en bekritiseren, maar niet verplichten. Dit advies is niet van tafel, maar het
of en hoe is aan de redactie. Zoals ze op tv zeggen: we gaan het zien, het jaar
is nog niet uit.

Aan het eind van het jaar zal ik ook, zoals gebruikelijk, de balans van mijn
werk als ombudsman opmaken en een overzicht geven van hits and misses.

Met de hete adem van Rutte III in de nek wil ik daar wel een voorschot op nemen
en twee kwesties met u delen die lezers bezighielden, respectievelijk een
overwinning en een nederlaag.

Ruim een jaar geleden signaleerde ik op deze plek een verontrustende daling van
het aantal geplaatste  lezersbrieven (Er staan minder brieven in de krant - hoe
komt dat? 19/3/2016). Ruim beneden de honderd per maand: in februari van dat
jaar haalden zelfs maar 49 brieven de krant, meer dan een halvering vergeleken
met een jaar eerder.

Ik betreurde dat, want de brievenrubriek is bij uitstek de plek die niet wordt
volgeschreven door journalisten of publicisten, maar waar lezers in eigen
woorden hun zegje kunnen doen. In hun strijd om klantenbinding doen media graag
een beroep op lezers om hun kennis en ervaringen te delen, maar daar hoort dan
ook bij dat ze de ruimte krijgen als zí[#xfffd]j iets willen zeggen.

Dan nu het goede nieuws. De trend is gekeerd, er staan weer méér brieven in de
krant. In september 105, in de eerste twee weken van oktober al 51, meer dan
vorig jaar in een hele maand. Bovendien is de brievenrubriek opgefrist:
dagelijks wordt één brief uitgelicht met foto, wat de rubriek een meer verzorgd
uiterlijk geeft en grotere urgentie.

Hoe kan dit? Simpel: sinds februari heeft Opinie, op herhaald verzoek van de
redactie en mede na aandringen van de ombudsman, op weekdagen een vaste derde
pagina gekregen, gereserveerd voor het Commentaar en lezersbrieven. Met twee
pagina's sneuvelden juist die brieven geregeld, om plek te maken voor een
opiniestuk of een advertentie.

„Het 'opofferen' van de brievenrubriek ligt bij ons eigenlijk niet meer op
tafel", zegt brievenredacteur Rik Wassens. „Het is de afgelopen maanden geloof
ik één keer gebeurd. Het is de enige plek van de lezer en daar spring je
voorzichtig mee om."

Uiteraard blijft het een kwestie van selectie, want de redactie krijgt veel meer
brieven binnen dan ze plaatst (ongeveer 15 tot 20 procent haalt de krant) en
lang niet alle zijn geschikt. Kiezen, aldus Wassens, gaat op basis van
argumentatie, actualiteit, originaliteit en taalgebruik. Ook streeft de redactie
naar variatie  en niet te veel gelijkluidende brieven over hetzelfde onderwerp
(waardoor soms ook goede brieven buiten de boot vallen).

Intussen betaalt de grotere ruimte en zorg voor de brieven zich wel uit, vind
ik. Voorbeelden van recente kwesties in de rubriek zijn de brieven over de
bio-industrie en een ongelukkige vergelijking met de Holocaust en de discussie
over het alom gelanceerde, ideologische begrip 'cultuurmarxisme'.

Dan de nederlaag. Althans, een voorgerecht of amuse, de hoofdschotel krijgt u
aan het eind van het jaar. Dat mini-Waterloo betreft, hoe kan het ook anders,
het weerbericht.

Enkele lezers van de middagkrant klaagden dat zij er sinds het gelijktrekken van
NRC Handelsblad en nrc.next op achteruitgegaan zijn.  Om lezers van de
ochtendkrant (die geen weerkaartjes had) van dienst te zijn, werd aan het
dagelijkse bericht de verwachting voor 'vanmiddag' toegevoegd - waar lezers van
de avondkrant natuurlijk niets aan hebben. Om plek te maken verdween de
verwachting voor 'morgenmiddag'.

Maar ja, de trouwe Handelsblad-lezer die er morgenmiddag op uit wil, wil toch
weten of hij zijn paraplu en kaplaarzen mee moet nemen. De Buienradar is geen
substituut voor dat clubgevoel. Ik schreef er een blog over.

Dat heeft niet geleid tot aanpassing, de ruimte voor weerkaartjes is beperkt. De
redactie probeert wel  de verwachting voor de volgende middag nu in de
begeleidende tekst op te nemen.

Maar wie weet blijft het onder Grijs I ook wel vier jaar hetzelfde weer.

Reacties: ombudsman@nrc.nl

Het blijft kiezen, zo'n 15 tot 20 procent van de brieven  haalt de krant

De lezer schrijft... Moest dat, die foto van boven?

Het is toch niet zo dat u die foto op de voorpagina van het bos waar Anne Faber
is gevonden, middels een drone heeft gemaakt ?

De politie plaatst afzettingen om ongestoord haar werk te kunnen doen en wil
geen pottenkijkers of sensatiezoekers. Dat zijn expliciete maatregelen,
impliciet wil men uiteraard rust en respect en dat heeft eigenlijk geen enkele
uitleg nodig.

De foto is stuitend en volstrekt onnodig.

Walter Huisman

Den Bosch

De krant antwoordt... Het was genoeg op afstand..

De foto is niet met een drone gemaakt, en ook niet van NRC. Hij komt uit het
ANP-aanbod, waarop NRC is geabonneerd en is gemaakt vanuit een helikopter.

Op de redactie is de foto besproken. De conclusie was dat deze foto 'kon' bij
het verhaal, omdat die op grote afstand is gemaakt en geen onnodige details liet
zien. Trouw bracht dezelfde foto; De Telegraaf zoemde meer in.

De verontwaardiging van de lezer is wel begrijpelijk, gezien de collectieve,
indringende aandacht voor deze zaak van de media. NRC heeft, aldus de chef
Binnenland, met dit verhaal gewacht tot verband was gelegd tussen de verdachte
en de vindplaats.

LOAD-DATE: October 13, 2017

LANGUAGE: DUTCH; NEDERLANDS

NOTES: Reacties: ombudsman@nrc.nl

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              68 of 185 DOCUMENTS



                                NRC Handelsblad

                                14 October 2017
                                  NH-zaterdag

Bezuinigingen defensie Investeren in Defensie moet: we leven niet in utopia

BYLINE: Pierre van Hemert; Jan Erik Grunveld; Gijs Zwartsenberg; L.J. Duynkerke;
Aysso Reudink; Dr. R.S. Kuipers

SECTION: Opinie; Blz. 10

LENGTH: 1078 woorden


Ik ben het met majoor Roelen eens dat alleen de poppetjes vervangen niet tot
oplossingen binnen Defensie leidt (We blijven loyaal, ook als we de risico's
kennen, 7/10).   Ik herken me in zijn artikel: mijn  zoon is vijf keer op missie
geweest en heeft daaraan een posttraumatisch stress-syndroom overgehouden. Toch
is hij nog steeds soldaat in hart en nieren.

Kabinet op kabinet heeft dramatisch bezuinigd op defensie en dat laat zijn
sporen na. Minister Hennis was dan wel eindverantwoordelijk, maar de hoogste
ambtenaren die haar hadden moeten adviseren hebben ook geen open kaart gespeeld
en haar niet altijd van de juiste adviezen voorzien. Zij zijn daardoor
medeschuldig aan de doden die zijn gevallen in Mali, maar ook elders op andere
missies.

Ik ben 78 jaar en heb de Tweede Wereldoorlog  als kind meegemaakt. Daarna is
mijn leven lang een aaneenschakeling van oorlogen en conflicten in de wereld
geweest en dat zal écht niet veranderen. Dat klinkt cynisch, maar het is een
utopie om te geloven dat de wereld er ooit anders uit zal zien. De politiek zal
écht moeten besluiten vele extra miljarden aan defensie te besteden en de
hoogste top moet meer openheid betrachten naar haar soldaten en de politiek. Pas
dan zal er wezenlijk iets gaan veranderen.

Pierre van Hemert


De Gewone Nederlander

Lesmateriaal al gevonden

Het nieuwe kabinet wil dat iedere Nederlander op 18-jarige leeftijd een boekje
over de Nederlandse geschiedenis en identiteit krijgt.

Een uitstekend plan, dat op zeer korte termijn gerealiseerd kan worden. Immers,
dit boekje wordt momenteel al in NRC in afleveringen - de echte Gewone
Nederlander - gepubliceerd. Het wordt in dit katern geschreven door Lamyae
Aharouay.

Er hoeft dus geen schrijver meer gezocht te worden en ik vermoed dat koningin
Máxima bereid zal zijn het voorwoord te schrijven. Resteren de drukkosten.

Jan Erik Grunveld

Kernenergie - Jodiumpillen

Vluchten onverstandig

Het is hoogst opmerkelijk dat bij artikelen over kernenergie steevast de mening
wordt gegeven van WISE, een organisatie die strijdt tegen kernenergie. Nu weer
over het uitdelen van jodiumpillen (Is het eng bij een kerncentrale?, 8/10).

Volgens WISE-woordvoerder De Rijk is het eerste dat je in geval van een
kernincident moet doen: wegwezen. Dat is nou precies wat je niet moet doen. Dat
is één van de belangrijkste lessen van Fukushima. Maar WISE heeft geen boodschap
aan wetenschappers zoals die van de United Nations Scientific Committee on the
Effects of Radiation.

Want wat schrijven die in 2013 over de effecten van Fukushima? Dat er als gevolg
van straling bij dat incident geen slachtoffers gevallen zijn, noch te
verwachten zijn. De slachtoffers zijn gevallen als gevolg van de gedwongen
evacuatie in combinatie met slechte informatievoorziening, en de staat van
algehele desinformatie over de gevaren van kernenergie.

Minstens 1.600 doden dus, als gevolg van angstboodschappen in de lijn van WISE.

Clubs als WISE zijn medeverantwoordelijk voor het creëren en in stand houden van
een angstcultuur die in geval van een incident tot echte doden leidt. Het zal
wel goed bedoeld zijn, maar het effect kan desastreus uitpakken, zoals we in
Fukushima hebben gezien.

Gijs Zwartsenberg

Reactie Ian Buruma

Troefkaart behouden

Ian Buruma denkt dat Kim Jong-un een raket zal afschieten omdat hij Trumps
woorden opvat als bluf (Voor Kim Jong-un is vernietiging beter dan overgave,
7/10). Hier ben ik het absoluut niet mee eens. Kim Jong-un zal zeker geen raket
afschieten zolang hij deze ook kan gebruiken als pressiemiddel.

Hij weet immers dat de westerse landen en met name Amerika hem niet zullen
aanvallen zolang hij ICBM's met kernkoppen heeft, want als dit wel gebeurt
zullen miljoenen mensen in Zuid-Korea en Japan, maar ook in Amerika gedood
worden. Hij ziet echter ook in dat China hem niet zal helpen als hij begint met
het afschieten van raketten en realiseert zich ongetwijfeld dat dit gelijk staat
aan zelfmoord.

Zolang Trump dus blijft bluffen en Kim blijft dreigen, zal het tamelijk rustig
blijven. Ze houden zich wel gedeisd.

L.J. Duynkerke


Referendum

Advies afwachten

Een van de besluiten in het regeerakkoord van kabinet-Rutte III is het
afschaffen van het raadgevend referendum.

Dat is uiterst merkwaardig, omdat daar tot nu toe slechts één keer gebruik van
is gemaakt, namelijk over het Oekraïne-verdrag.

Het referendum behoorde ooit tot de kroonjuwelen van coalitiepartner D66.
Notoire tegenstanders van het referendum zijn de VVD, maar vooral het CDA.

Dat er op grond van één gehouden raadgevend referendum nu al een streep
getrokken wordt door de referendumwet is verontrustend en prematuur.

Immers op 13 februari 2017 is er door het kabinet-Rutte II een staatscommissie
parlementair stelsel ingesteld onder leiding van Johan Remkes, commissaris van
de Koning in Noord-Holland.

Eén van de punten die door de staatscommissie onderzocht zou moeten worden was
„de wens van de Nederlandse burger om meer betrokken te worden bij beleid en
politiek". De afspraak was dat de commissie vóór 31 december 2018 advies zou
uitbrengen.

Los van het feit dat we over de commissie nog maar weinig horen is het
verbazingwekkend dat het advies van de commissie door Rutte III niet is
afgewacht alvorens een beslissing over de referendumwet te nemen.

Aysso Reudink

Column Martijn Katan

Ongelijk halen hoort erbij

Katan maakt in zijn column meer kapot dan de wetenschap lief is (Wetenschap
maakt meer kapot dan je lief is, 6/10). Op de van hem inmiddels bekende cynische
wijze degradeert Katan weer eens een kruidengeneesmiddel tot placebo. Ditmaal
krijgt kurkuma de wind van voren, want van „de geneeskrachtige werking bleek
weinig tot niets bewezen, tenminste niet in dubbelblinde vergelijkingen met
placebo's." Los van de discussie of de werking van kurkuma al dan niet via
zogenaamde zulke proeven bewezen is, en óók daarop valt al heel wat af te
dingen, stoort mij vooral (eens te meer) de toon die door Katan wordt
aangeslagen.

Het feit dat hij de weinig bescheiden zinnen als „bewijzen van mijn
superioriteit" en „dankbaar dat ik het beter weet" als wetenschapper deelt met
zijn lezerspubliek diskwalificeert Katan volledig als objectieve wetenschapper.

Een goede wetenschapper is nieuwsgierig, onderzoekend en heeft ook vrede met het
halen van zijn ongelijk, zolang dit strookt met de wetenschappelijke consensus.
Wetenschappelijke vooruitgang komt met vallen en opstaan, dus daar hoort ook je
ongelijk krijgen bij.

Dr. R.S. Kuipers

Farmacoloog, cardioloog i.o

LOAD-DATE: October 13, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              69 of 185 DOCUMENTS



                                NRC Handelsblad

                                14 October 2017
                                  NH-zaterdag

Ze weigert te oordelen. Weet zij veel wat hen drijft

BYLINE: Lamyae Aharouay

SECTION: Opinie; Blz. 4

LENGTH: 728 woorden

ABSTRACT

Lamyae Aharouay zoekt de Gewone Nederlander. In deel 2 vindt ze in Arnhem een
zzp'er.

De Gewone Nederlander

De Gewone Nederlander staat me al op te wachten in de voortuin van haar gewone
rijtjeshuis in Arnhem. Ze heeft een ongewone bos roodoranje krullen. Daar had ze
me al voor gewaarschuwd in haar mail. Daarin schreef ze dat ze na lang nadenken
tot de conclusie was gekomen dat ze een ECHTE Gewone Nederlander is. Ze heeft
een man en twee kinderen, een jongen en een meisje, heel gewoon. Ze woont in een
doorzonwoning met een hypotheek van 250.000 euro. De gemiddelde hypotheek in
Nederland bedraagt 281.000 euro, dus dat is heel gewoon. Achter het huis een
tuintje en een schuurtje voor de fietsen. Een gezinsauto, een gewone Toyota. In
de zomer gaat de Gewone Nederlander kamperen in Frankrijk. Zij is ontslagen
tijdens de crisis en nu zzp'er, maar ook aan het solliciteren naar een vaste
baan. In deze tijden ook heel gewoon. Haar man werkt gewoon fulltime bij een
non-gouvernementele organisatie.

We lopen naar binnen. Halletje door, woonkamer in. Een gewoon interieur,
eethoek, open keuken, groot bankstel vol kussens. Op de bank zitten de ouders
van de Gewone Nederlander. In fietskleding, want ze zijn komen fietsen vanuit
hun vakantiehuisje. Zoals vaker als onbekenden elkaar treffen is het even
ongemakkelijk stil. Haar ouders vertellen dat ze heel veel fietsen, of ze reizen
met het openbaar vervoer. Ze bezitten namelijk geen auto, al niet sinds pa ma
ontmoette. Een auto is slecht voor het milieu en alle kleine beetjes helpen. Ik
hoop vurig dat ze mijn stinkende, lekkende diesel niet hebben zien staan. Ma
heeft last van haar knie. Pa begint over de indeling van steden, en dat
fietspaden het verliezen van autowegen. De Gewone Nederlander rolt op de
achtergrond met haar ogen.

Dan is het tijd om naar de dansles van de dochter te gaan. Ze zit op streetdance
in het buurthuis dat best nieuw en vooral erg groot is. De Gewone Nederlander en
haar kinderen gaan op de fiets, want de kinderen zijn autoziek. Ik overweeg
ongezien naar mijn auto te tijgeren na het milieuverhaal van haar ouders.

Het buurthuis heet Rozet en huisvest ook een bibliotheek, een café en
studieruimtes. Terwijl de dochter aan het dansen is, zit ik in het café met de
Gewone Nederlander en haar echtgenoot, die we tegen zijn gekomen in het
buurthuis waar hij achter zijn laptop zat te werken. De zoon speelt een
spelletje op de telefoon van zijn vader en heeft trek.

De Gewone Nederlander zegt dat ze zich bevoorrecht voelt. Ze heeft een sociaal
en financieel vangnet. Toen ze een burn-out kreeg na de geboorte van haar zoon
lag ze er even uit. Er kwam geen geld binnen, er ging wel geld uit om behandeld
te worden.  Ze kon de zorg van de kinderen even niet aan. Haar ouders en
schoonouders stonden klaar. De Gewone Nederlander beseft dat niet iedereen dat
heeft.

Toen het aantal vluchtelingen in Nederland in rap tempo toenam en een aantal
geplaatst werd in de koepelgevangenis in Arnhem, was ze er meteen bij om te
helpen. Ze heeft nog steeds contact met een van de Syrische gezinnen, daar gaat
ze maandelijks langs. De zoon heeft nog steeds trek. De Gewone Nederlander
tovert een banaan uit haar tas.

De Gewone Nederlander en haar Gewone Echtgenoot weten ook niet wat de criteria
zijn om Gewoon te zijn. Ik vraag of het een materialistische checklist is,
gezien de opsomming die ze mailde. Of is het juist een combinatie van
eigenschappen? Doorzettingsvermogen, kansen grijpen, optimisme. We komen er niet
uit.

De Gewone Nederlander is gewoon heel aardig en empatisch. Zo aardig en empatisch
dat ik haar probeer uit te lokken. Wat vindt ze van mensen die onnodig thuis
zitten en een uitkering trekken? Wat vindt ze van jeugd die op straat hangt en
anderen lastig valt? De Gewone Nederlander weigert te oordelen. Weten wij veel
wat die mensen daartoe drijft. Chocolademelk, latte macchiato's en water. Haar
echtgenoot rekent af. Als ik Arnhem weer uitrijd in mijn stinkende, lekkende
auto moet ik even nadenken of de Gewone Nederlander eigenlijk niet gewoon veel
te naïef is. Ik denk het niet. We mogen in onze handen knijpen als deze Gewone
Nederlander, die niet boos is maar probeert te begrijpen, definieert wie wij
zijn.

Zij heeft een sociaal en financieel vangnet. Dat heeft niet iedereen, weet ze

Wie Marieke van der Geyn

Beroep zzp'er in de kunst- en cultuursector, Arnhem

LOAD-DATE: October 13, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              70 of 185 DOCUMENTS



                                NRC Handelsblad

                                14 October 2017
                                  NH-zaterdag

Dit land stroomt over van zoveel liefde

BYLINE: Arjen van Veelen

SECTION: Cultuur; Blz. 25

LENGTH: 739 woorden

ABSTRACT

De zoektocht naar Anne Faber liet zien dat Nederland snakt naar saamhorigheid.

Beeld van de week

De speelfilm Loveless draait momenteel in de bioscoop. Het gaat over een vermist
kind. De hoofdpersonen, een man en vrouw uit St. Petersburg, zijn zo met
zichzelf en hun mobieltjes bezig dat ze niet eens merken dat hun zoon zoekraakt.
De politie is niet geïnteresseerd. Het stel gaat ruziënd zoeken.

De film werd bejubeld en bekroond -- maar wat een akelige film over een ijskoude
samenleving. Cinematografisch is het prachtig: grijze luchten, zwijgende bossen,
wapperend afzetlint. Maar de mensen zijn zo liefdeloos, tot op het eind.

De film gaat over de menselijke ziel en over de moderne wereld, aldus de
Russische regissseur Zvjagintsev in deze krant. Ik kwam boos naar buiten. Want
het is niet waar - althans, het zal best zo zijn dat onze tijd, met zijn
steriele technologie en zijn calculerende politiek, soms kil voelt, maar het is
gewoon niet waar dat de mens alléén maar liefdeloos is. Niet thuis, maar ook
niet in de wereld.

Anne Faber liet afgelopen weken zien dat Nederland eerder overstroomt van
liefde. 'Het land treurt' - ik heb het niet gefactcheckt, maar soms klopt een
overdrijving: miljoenen waren niet met zichzelf bezig, maar juist met iemand die
ze niet kenden, de hoogste vorm van meeleven. Onze mobieltjes lichtten niet op
van narcisme, de schermpjes waren warm van waxinelichtjes.

De mens kan inktzwart zijn, dat bleek evengoed. Maar dat is de helft van het
verhaal. Wie alleen dat vertelt, liegt. Tienduizenden tranende emoji's zijn niet
betekenisloos. En wie hier cynisch over wil zijn, moet zich in bochten wringen.

In de sociologie praat men van het Missing white woman syndrome. Een vermiste
blonde vrouw krijgt relatief veel mediabereik, dat is wetenschappelijk
onderzocht. Het verklaart ongetwijfeld een deel van de inderdaad massale
aandacht. Die was op de grens van het perverse: zelfs het dreggen naar haar
lichaam was live te volgen.

Maar het verklaart niet langer de hardnekkige tendens van de laatste jaren: dat
Nederlanders geven om mensen die anders zijn dan zijzelf. Kijk naar het brede
applaus voor burgemeester Eberhard van der Laan, toch lid van een impopulaire
politieke partij. En onlangs was er de massale steun voor de
Marokkaans-Nederlandse voetballer Nouri. Ook volkse Feyenoorders zongen toen
#StayStrongAppie.

Dit land zit vol opgekropte liefde die naar buiten komt als er iets ergs
gebeurt. Het snakt bijna naar zulke momenten. Anne gaf even saamhorigheid, zoals
eerder Eberhard en Appie. En inderdaad, ze leek echt een gewone Nederlander die
door de regen fietste op een Old Dutch Batavus. De verregende selfie die ze
appte was zo herkenbaar.

Houdt dit gevoel vast, zou je willen smeken, wacht niet tot er weer iemand weg
is.

En liefde kan zo omslaan in woede - de woede is er al, zie de petitie die nu
massaal gedeeld wordt. „Wij, het Nederlandse volk, eisen een onderzoek naar het
falend rechtsysteem in de zaak van Michael P. ... Het volk is boos en zit vol
afschuw!" Maar woede leek dit keer ook wel gepast. Het lukt me zelf in elk geval
niet te snappen waarom die man vrij rondliep.

Ik kreeg eerder weer vertrouwen in een volk, dat boos was en rouwde, dit keer om
dezelfde dingen. Van GeenStijl tot Ismail Ilgun, van De Telegraaf tot de Dichter
des Vaderlands. En hoeveel steunbetuigingen de politie Utrecht op Facebook kreeg
- ook geen vanzelfsprekendheid.

Veelzeggend was ook het onbeholpen maar gemeende gedichtje dat steeds geretweet
werd. Iets over dat wij allemaal hadden willen meefietsen om haar veilig thuis
te brengen. En dat 'wij', de samenleving dus, gefaald hebben.

Zo leek het afgelopen weken even of zeventien miljoen Nederlanders hand in hand
de bossen doorkamden. Samen met leger, politie. Ze zochten Anne, maar als ze
haar dan niet vonden, dan hadden ze toch even elkaars hand vastgehouden, hadden
ze even Nederland vastgehouden. Nederland in linie. Een tijdelijk, fragiel,
dapper volksakkoord.

Enfin, veel dichter bij een 'wij' kun je voorlopig geloof ik niet komen.

Toen die vier mannen deze week naar buiten kwamen om te vertellen dat ze er na
maanden onderhandelen uit waren - hier een procentje, daar een symbooltje, en
voortaan trouwens liever geen volksraadplegingen meer, want het volk is eng  -
hoeveel Nederlanders zal het nog een worst hebben geïnteresseerd?

Arjen van Veelen

Houdt dit gevoel vast, zou je willen smeken, wacht niet tot er weer iemand  weg
is

LOAD-DATE: October 13, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              71 of 185 DOCUMENTS



                                NRC Handelsblad

                                13 October 2017
                                   NH-vrijdag

Pleidooi voor het radicale universalisme

BYLINE: Maarten Zwiers

SECTION: Boeken; Blz. 12

LENGTH: 764 woorden

ABSTRACT

Bas Heijne

De idealen van Martin Luther King Jr., Mahatma Gandhi en Nelson Mandela lijken
bij vervlogen tijden te horen. Wie hoor je nu nog over het erkennen van het
gezamenlijke? Toch toont Bas Heijne aan dat het mogelijk is   onze eigen
maatschappij in te richten op basis van deze waarden.

De I Have a Dream-speech van Martin Luther King Jr. wordt vaak als het
hoogtepunt van de Amerikaanse burgerrechtenstrijd gezien. In deze toespraak,
gehouden op de trappen van het Lincoln Memorial in de zomer van 1963, gaf King
een duidelijke beschrijving van de Beloved Community waar hij voor vocht. Een
samenleving die de grondbeginselen van de Verenigde Staten - gelijkheid en
vrijheid - respecteerde, ongeacht huidskleur. Een solidaire samenleving
bovendien, waarin broederschap tussen bevolkingsgroepen voorop stond.

In de jaren daarna boekten King en zijn bondgenoten belangrijke overwinningen op
het gebied van federale wetgeving. De Civil Rights Act van 1964 schafte de
segregatie in het Zuiden af en de Voting Rights Act van 1965 beschermde het
stemrecht van minderheden.

Daarna was het echter snel gedaan met de sympathie van blanke Amerikanen voor de
burgerrechtenbeweging. Zodra activisten structurele (economische) ongelijkheid
in het Noorden aan de kaak gingen stellen, nam het enthousiasme voor hun zaak
zienderogen af. Op 4 april 1968 werd King vermoord. Ruim een half jaar later won
Richard Nixon de verkiezingen als de kandidaat van de Silent Majority - de
Amerikaanse Henk en Ingrid.

Is de filosofie van Martin Luther King  nog relevant? Bas Heijne vindt van wel.
In zijn essay Wereldverbeteraars bespreekt hij de ideeën en acties van King,
Nelson Mandela en Mahatma Gandhi en de betekenis daarvan voor onze tijd. 'Juist
omdat er geen grote, inclusieve bewegingen meer zijn, vallen steeds meer mensen
terug op hun eigen groep, of bubble, van waaruit ze de wereld wensen te zien en
beoordelen.'

Radicale ideeën

Gandhi, King en Mandela streden tegen ongelijkheid en onderdrukking op basis van
universele waarden. Door middel van geweldloos verzet wilden Gandhi en King de
onmenselijkheid van racisme en koloniale (lees: blanke) overheersing aantonen.
Tezamen met Mandela geloofden zij dat een pluriforme maatschappij alleen
mogelijk was door het gezamenlijke te erkennen: het mens-zijn. Als hindoe
verdiepte Gandhi zich in de andere grote religies van India. King vocht voor een
geïntegreerde maatschappij op basis van liefde. Mandela geloofde in de
haalbaarheid van Zuid-Afrika als Rainbow Nation. Dit waren radicale ideeën in
een tijd waarin ongelijkheid geïnstitutionaliseerd was.

Heijne betoogt overtuigend dat dit gedachtegoed ook nu nog niets aan radicalisme
heeft ingeboet. De strijd van Gandhi, King en Mandela duurt voort, zij het op
een ander niveau. India is immers geen Britse kolonie meer, de segregatie is
afgeschaft in de VS en de apartheid is opgeheven in Zuid-Afrika. Desondanks
worstelen wij nog steeds met de erfenis van deze systemen van onderdrukking en
ligt de daarmee verbonden sociale fragmentatie op de loer.

Het probleem blijft  hoe er concreet invulling gegeven moet worden aan de
idealen van de drie wereldverbeteraars. Gelijkheid voor de wet betekent namelijk
niet automatisch maatschappelijke gelijkheid; hier is ook een eerlijkere
verdeling van de welvaart voor nodig.

King sprak zich aan het eind van zijn leven krachtiger uit voor dit soort
structurele verandering, maar al in 1963 benoemde hij politiegeweld, armoede en
gettovorming als problemen die onlosmakelijk verbonden zijn met discriminatie.
Wat nog wel eens vergeten wordt, is dat Kings I Have a Dream-toespraak onderdeel
was van de March on Washington for jobs and freedom. Het ging de organisatoren
van de mars niet alleen om wettelijke, maar ook om economische vrijheid.

Hier ligt de uitdaging voor de huidige politiek. Hoe kunnen we structurele
ongelijkheid én maatschappelijke fragmentatie tegengaan? De oplossing is niet de
eigenheid van de dominante cultuur  te benadrukken, zoals CDA-voorman Buma
onlangs voorstelde in de H.J. Schoolezing en wat  vervat wordt in het verplicht
leren van het Wilhelmus op school. In plaats daarvan kan men beter te rade gaan
bij het universalisme van Gandhi, King en Mandela.

Voor maatschappelijke gelijkheid is behalve de wet ook een eerlijkere verdeling
van de welvaart nodig

Bas Heijne: Wereldverbeteraars. Gandhi, King, Mandela - hun erfenis. Prometheus,
96 blz. €15,99

4

Bas Heijne betoogt op overtuigende wijze dat het gedachtegoed van Mahatma
Gandhi, Martin Luther King Jr. en Nelson Mandela ook nu nog niets aan
radicalisme heeft ingeboet.

LOAD-DATE: October 13, 2017

LANGUAGE: DUTCH; NEDERLANDS

NOTES: Bas Heijne: Wereldverbeteraars. Gandhi, King, Mandela - hun erfenis.
Prometheus, 96 blz. €15,99

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              72 of 185 DOCUMENTS



                                NRC Handelsblad

                                07 October 2017
                                  NH Zaterdag

SECTION: Binnenland; Blz. 2

LENGTH: 15 woorden


Inhoud Opinie & Debat

Lamyae Aharouay zoekt de gewone Nederlander

Ian Buruma over Noord-Korea

LOAD-DATE: October 6, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              73 of 185 DOCUMENTS



                                NRC Handelsblad

                                07 October 2017
                                  NH Zaterdag

Soms stort een gewone wereld in

BYLINE: Lamyae Aharouay

SECTION: Opinie; Blz. 8

LENGTH: 571 woorden

ABSTRACT

Lamyae Aharouay zoekt de Gewone Nederlander. In deel 1 vindt ze in Nieuwegein
een internist.

De Gewone Nederlander

De Gewone Nederlander vraagt me op hem te wachten voor de centrale balie in de
hal. In de tussentijd observeer ik de mensen die langslopen. Een oma schuift
voorbij achter een rollator. Een kind jengelt, haar handje verstrengeld in die
van haar moeder. De Gewone Nederlander komt met uitgestoken hand op me af. Hij
draagt een witte jas.

De Gewone Nederlander vertelt me over helden die werken op zijn afdeling. Artsen
hebben soms Freudiaanse beweegredenen om voor hun beroep te kiezen, vertelt hij.
Pas aan het eind van de dag begrijp ik wat hij daarmee bedoelt. Als ik hem vraag
naar zijn eigen reden om arts te worden, vertelt hij dat hij zijn kind verloor
aan leukemie.

Trappenhuis, gangendoolhof. In mijn zak een opschrijfboekje met wat vragen die
ik heb voorbereid. Ik zal er niet aan toekomen.

Een kleine kantoorruimte. Computers, nog meer witte jassen, een whiteboard met
namen van patiënten. Oud, jong. De een zieker dan de ander. Ziek zijn is per
definitie ongewoon. Maar sommige patiënten zijn ongewoner dan andere.

De Gewone Nederlander vertelt me over patiënt X, wiens voorouders  lang geleden
uit West-Europa naar Nederland, tolerant en vrij land, vluchtten. Generaties
later ligt hij in een ziekenhuisbed, zijn   overlevingskans is dertig procent.
Een stamceldonor zou die kans met dertig procent doen stijgen. Maar zijn genen
maken die zoektocht lastig.

Patiënt Y is veel ouder, maar heeft de genen van een Hollandse boerenjongen. Dat
maakt zijn overlevingskans groter. Gewoon en ongewoon zijn in deze context
factoren waar je geen invloed op hebt.

Een van de helden van de Gewone Nederlander is een assistent-arts. Ze is jong,
misschien net zo oud als ik, eind twintig. Op vijfjarige leeftijd kreeg ze
leukemie. Daarna was ze vastbesloten om zelf arts te worden. Zij heeft net
ontslag genomen, want ze gaat haar promotieonderzoek doen op Harvard. Iets over
de omgeving van een kankercel. Haar naam  klinkt voor sommige mensen wat
ongewoon. Ze heeft een Marokkaanse achtergrond. Meneer X vroeg haar eens naar
haar afkomst. Hij vertelde haar over een Marokkaanse trompettist. Een paar dagen
later moest ze hem slecht nieuws brengen over zijn toestand. Ze eindigde dat
gesprek met een opmerking over de trompettist. Praten over iets gewoons kan een
ongewone situatie draaglijker maken.

Ik moet een witte jas aan en neem plaats achter de Gewone Nederlander in zijn
spreekkamer. Een voor een schuiven mensen naar binnen. Hoopvol, angstig. Goed
nieuws, geen nieuws, een nieuw onderzoek. Een sprankje hoop, ongeloof.

Nog een keer een trappenhuis, nog een keer door een gangendoolhof. We lopen de
kamer van een patiënt in. Haar ouders zijn erbij, en een vriendin. De Gewone
Nederlander heeft slecht nieuws. Een wereld stort in elkaar. Tranen. De vriendin
heeft een boekje en pen mee, die blijven lang onaangeroerd. De Gewone
Nederlander bespreekt scenario's en legt uit waarom ik erbij ben. Ik kan wel
door de grond zakken met mijn domme opschrijfboekje en mijn verontwaardiging
over gewoon of ongewoon. Die etiketten lijken hier pervers.

Zo zie je maar, zegt de patiënt, soms denk je een heel gewoon leven te leiden en
dan kan alles in een klap ongewoon worden.

Ik kan wel door de grond zakken met mijn domme opschrijfboekje

Wie Okke de Weerdt

Beroep Internist-hematoloog St. Antonius Ziekenhuis, Nieuwegein

LOAD-DATE: October 6, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              74 of 185 DOCUMENTS



                                NRC Handelsblad

                                07 October 2017
                                  NH Zaterdag

Wil de echte Gewone Nederlander opstaan?

BYLINE: Lamyae Aharouay

SECTION: Opinie; Blz. 8

LENGTH: 496 woorden

ABSTRACT

NRC-columnist  is op zoek naar de Gewone Nederlander. Ruim honderdzestig lezers
reageerden op haar oproep.

Ruim drie weken geleden riep ik gewone Nederlanders op zich te melden.
Aanleiding was de H. J. Schoo-lezing, waarin CDA-fractievoorzitter Sybrand van
Haersma Buma een lans brak voor de Gewone Nederlander, zonder concreet te maken
wie dat precies is. Ruim honderdzestig lezers reageerden. Sommigen wisten zeker
dat zij tot de categorie Gewone Nederlanders behoorden, anderen vroegen om mijn
oordeel.

In de reacties valt een aantal zaken op. Veel lezers sommen een checklist op van
eigenschappen of bezittingen („Ik rij een Opel Astra" Of: „Ons huis heeft een
hypotheekwaarde van 250.000 euro"). Een lezer schrijft: „Kom uit een gewone
familie, betaal netjes mijn belasting, zorgverzekering. Ben verzekerd voor
alles. De overheid weet alles van mij. Heb klantenkaarten van Kruidvat, Ikea,
Gamma, Karwei en veel meer. Ik ben al meer dan 25 jaar lid van de vakbond, koop
gewoon cd's en dvd's en ik mag een keer in de vier jaar mijn stem uitbrengen,
waarna ik weer vergeten word. Ik werk al 36 jaar in een volledig wit bedrijf
waar vrouwen, buiten de telefoon opnemen, niet in een andere functie kunnen
overleven. Ik word nooit uitgenodigd voor een of andere zogenaamd intellectuele
late night-show, sterker nog, dat kan ook niet, want ik moet de andere morgen om
zes uur opstaan om weer 'hardwerkend Nederland' te zijn."

Anderen wezen mij erop dat de Gewone Nederlander waarschijnlijk helemaal geen
NRC leest, en dat ik mijn oproep beter in het AD kon plaatsen. De
verscheidenheid aan reacties die ik kreeg, laat zien dat dat niet helemaal waar
is. Er is gereageerd door een arts, maar ook door een verpleegster.

Ik heb hartverwarmende e-mails gekregen, onder meer van mensen die in uithoeken
van Nederland wonen en mij aanboden te blijven overnachten.

Anderen zagen hun wijk de afgelopen jaren veranderen, waarbij wat zij altijd
gewoon vonden steeds ongewoner voor hen werd.

Een van de Gewone Nederlanders merkte op dat je pas kunt zien hoe Nederlands je
bent, als andere mensen uit andere landen je daarop wijzen. „Prostitutie een
legaal beroep? Kan niet in Zweden. Door de staat gefinancierde scholen op
geloofsgrondslag? Echt niet in Frankrijk. Gewoon 'jij' zeggen tegen iemand die
je niet kent? Niet in België."

Er waren uiteraard ook mensen die mijn vraag beantwoordden met een persoonlijk
oordeel: over mijn religie, over mijn hoofddoek. Er waren mensen die absoluut
niet wilden dat iemand zoals ik op bezoek zou komen.

De komende weken bezoek ik een aantal Gewone Nederlanders: een werkende moeder
uit Delft, een middelbare scholier uit Amsterdam, een zzp'er uit Arnhem (die
liever in dienst wil) en een bejaard echtpaar uit Boxtel. Op deze pagina leest u
daar acht weken lang, iedere zaterdag een verslag van. Vandaag op deze pagina de
eerste. Laat u niet misleiden door zijn beroep. Als er iemand in contact komt
met gewone Nederlanders, dan is het deze man.

LOAD-DATE: October 6, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              75 of 185 DOCUMENTS



                                NRC Handelsblad

                                04 October 2017
                                  NH Woensdag

De privacyregels worden strenger

BYLINE: Liza van Lonkhuyzen

SECTION: Binnenland; Blz. 10

LENGTH: 1090 woorden

DATELINE: Amsterdam.

ABSTRACT

Persoonsgegevens  Inzage in eigen data wordt makkelijker, schending van privacy
een stuk duurder. Maar wie is al klaar voor de nieuwe privacywet?

Hij moest vorige week op één dag op drie verschillende plekken in het gebouw
werken, vertelt Aleid Wolfsen, voorzitter van de Autoriteit Persoonsgegevens
(AP). „We hebben een flexwerkconcept en het was gewoon te krap."

De toezichthouder breidt deze week zijn kantoor in Den Haag uit:   twee keer zo
veel ruimte en werkplekken. Het takenpakket wordt namelijk aanzienlijk groter op
25 mei 2018, de dag dat een nieuwe privacywet in werking treedt.

De regels over wat wel en niet mag  met persoonsgegevens - voortvloeiend uit een
Europese verordening -  zetten veel organisaties flink op z'n kop. Vooral de
nieuwe boetes springen in het oog. De AP mag organisaties straffen opleggen tot
20 miljoen euro of - als dat hoger uitkomt - 4 procent van de wereldwijde omzet,
als ze te slordig omspringen met persoonlijke gegevens. Het wordt daarnaast
makkelijker voor een individu om aan bedrijven of instanties te vragen welke
persoonsgegevens ze over hem of haar hebben, en die vervolgens te laten
corrigeren. Als het nodig blijkt gegevens aan te passen, kan de betrokken
organisatie ook worden verplicht om instanties waaraan ze diezelfde data hebben
doorgegeven correcties te laten doorvoeren.

Veel organisaties die met gevoelige gegevens werken, worden daarnaast wettelijk
verplicht een 'functionaris gegevensbescherming' aan te wijzen. De
internationale privacyorganisatie IAPP schatte eerder dat wereldwijd minstens
75.000 van deze mensen moeten worden aangesteld, van wie 28.000 in  Europa en de
Verenigde Staten.

Kleine speler

 In een tijd waarin persoonlijke data als het nieuwe zwarte goud worden
bestempeld, past naast regelgeving ook een privacytoezichthouder met armslag. De
Autoriteit Persoonsgegevens kreeg afgelopen tijd juist vaak de kritiek dat ze te
weinig optrad. In liefst vier rechtszaken bepaalden rechters de afgelopen
maanden dat de autoriteit had moeten optreden of onderzoek had moeten doen naar
mogelijke privacyschending. De Raad van State oordeelde eind vorige maand nog
dat de AP eerder onderzoek had moeten doen naar prijsdiscriminatie van mensen
die met een anonieme OV-chipkaart reizen.

Andere toezichthouders kunnen jaloers zijn op het groeitempo van de AP. Had ze
vorig jaar nog zeventig arbeidsplaatsen, nu zijn het er meer dan negentig en het
streven is  honderdveertig in mei volgend jaar. Het blijft desondanks een
relatief kleine speler:  de toezichthouder op de financiële markten, de AFM,
heeft bijvoorbeeld  zo'n zeshonderd mensen in dienst  en de Autoriteit Consument
en Markt  vijfhonderd.

De  nieuwe regels vragen een hoop van de AP. Ze moet bijvoorbeeld officieel
toezicht gaan houden op het interne toezicht bij overheden en bedrijven. En
binnenkort vallen ook alle bedrijven met een hoofdkantoor in Nederland onder
haar gezag. Als een Spanjaard een probleem heeft met bijvoorbeeld Philips, Akzo
Nobel of Aegon, komt dat op het bordje van de Nederlandse toezichthouder.

„Als wij straks één klacht krijgen en zeggen: 'dit is fout', dan kan het zijn
dat zo'n bedrijf systemen voor miljoenen klanten in heel Europa moet aanpassen",
zegt Wolfsen. De toezichthouder kan nu ook al boetes uitdelen, maar de drempel
vervalt. Nu moet nog altijd sprake zijn van ernstig verwijtbare nalatigheid of
opzet, legt de voorzitter uit.

 Alle telefoontjes

Ook nieuw aan de privacyverordening is dat de AP straks álle klachten van
individuen over privacy in behandeling moet nemen. Dat gebeurt nu meestal niet,
door onderbezetting. „Wat allemaal blijft liggen, zijn telefoontjes van
individuele burgers die problemen aankaarten over hun privacy", zegt Wolfsen.
„Wij pakken zaken op die om grote groepen mensen gaan, of gevoelige gegevens
zoals seksuele voorkeur. Theoretisch kunnen we ook met de rest aan de slag, maar
we hebben  er gewoon niet de mensen voor. Dat is af en toe best pijnlijk. Want
wat moet je als gewone burger tegen een grote overheid of een groot bedrijf?"

Wolfsen, oud-rechter en oud-Kamerlid (PvdA), schreef dit voorjaar aan
staatssecretaris Klaas Dijkhoff (Veiligheid en Justitie, VVD) dat hij het
„realistisch" acht dat zijn waakhond in de nabije toekomst 24 miljoen euro per
jaar nodig heeft. Wolfsen baseert zich op een rapport van het Utrechtse
adviesbureau Andersson Elffers Felix, waarvoor hij samen met het ministerie van
Dijkhoff opdracht heeft gegeven. In de begroting van Veiligheid en Justitie is
slechts 12 miljoen voor volgend jaar gereserveerd voor de toezichthouder, wat
later oploopt tot 14 miljoen.

„Dat dit te weinig zal blijken, is evident", zegt Wolfsen. „Toch vind ik het in
beginsel positief dat ons budget, nu ruim 7 miljoen, wordt verdubbeld. Ik
verwacht dat meer geld wordt vrijgemaakt wanneer de uitvoeringswet van deze
verordening eind dit jaar wordt besproken in de Tweede Kamer."

Meer administratie

Volgens Jurriaan Jansen, specailist in privacyrecht bij advocatenkantoor Norton
Rose Fulbright in Amsterdam, lijken de nieuwe privacyregels „best  wel" op de
oude. Maar er is één groot verschil: Bedrijven moeten goed kunnen aantonen dat
ze zich eraan houden. Meer administratie dus. „Je hebt onder de nieuwe wet een
verplichting om precies bij te houden wat voor soort persoonsgegevens je van
iemand gebruikt, voor welk doel, en wat de wettelijke grondslag is. Dat in kaart
brengen en bijhouden  is ontzettend veel werk."

Onder organisaties is sprake van een 'compliancekoorts' om te voldoen aan de
nieuwe regels. Veel adviseurs, accountants en andere bedrijven spinnen garen bij
de  privacywet. „Je ziet bureaus wel even een tweedaagse stoomcurus geven over
de nieuwe regels, met een wel  erg hoog prijskaartje", zegt Wolfsen.

Zijn organisaties klaar voor de nieuwe regels? Niet echt. Accountants- en
adviesbureau PwC publiceerde in juni een onderzoek waaruit bleek dat slechts
zo'n 12 procent van de organisaties helemaal is voorbereid op de nieuwe regels.

Jansen: „Je ziet vooral dat privacy ook op de agenda is komen te staan bij veel
bedrijven waarvan de corebusiness niet de verwerking van persoonsgegevens is,
zoals bouwbedrijven." De advocaat maakt zich vooral zorgen om kleinere
bedrijven, met weinig juridische kennis in huis, zoals webshops.

Ook bij grote ondernemingen is niet alles in orde, weet Wolfsen. „Sommige
bedrijven met duizenden werknemers hebben nog geen functionaris
gegevensbescherming  aangesteld. Daar ben ik echt bezorgd over."

In twee jaar tijd verdubbelt de staf van de Autoriteit Persoonsgegevens

LOAD-DATE: October 4, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              76 of 185 DOCUMENTS



                                NRC Handelsblad

                                02 October 2017
                                   NH Maandag

In Rotterdam komen ze voor Baudet

BYLINE: Mark Lievisse Adriaanse

SECTION: Binnenland; Blz. 10

LENGTH: 723 woorden

DATELINE: Rotterdam.

ABSTRACT

Raadsverkiezingen

In Rotterdam gaan Leefbaar en Forum voor Democratie samen de raadsverkiezing in.
Maar op hun feestje blijkt Leefbaar de figurant.

Bij de ingang van Club Villa Thalia, een hippe disco in het centrum van
Rotterdam, staan vier vlaggen. Drie van het Forum voor Democratie, één van
Leefbaar Rotterdam. De partijen vieren deze zaterdag hun samenwerking voor de
gemeenteraadsverkiezingen volgend jaar maart, maar vooral de groeiende
populariteit van het Forum.

In de zaal wordt het logo van Forum groot geprojecteerd op de muren, met op de
achtergrond de Erasmusbrug. Vrijwilligers van de partij scannen toegangskaarten
en wijzen mensen hun plaats toe in de zaal. Een campagnefilmpje voor de Tweede
Kamerverkiezingen van afgelopen maart opent de middag. In eigen stad is Leefbaar
vooral figurant op het feestje van het Forum voor Democratie en voorman Thierry
Baudet.

Leefbaar-aanvoerder Joost Eerdmans mag wel als eerste spreken. Tegen de ongeveer
vierhonderd aanwezigen hekelt hij Turkse winkels en bejubelt hij 'Hollandse
groenteboeren'. De Rotterdamse wethouder haalt oude uitspraken van Pim Fortuyn
aan, ageert tegen de 'elite in Den Haag'.

Echt aanslaan doet het niet. Er wordt geklapt, maar mat. De meeste mensen lijken
op deze druilerige middag niet voor Eerdmans te zijn gekomen. Ze zijn er wel, de
diehard Leefbaar-stemmers, maar als minderheid in eigen stad. Her en der is
Rotterdams te horen. Leefbaar-kopstukken van het eerste uur Ronald Sørensen en
Marco Pastors zitten in de zaal, net als huidig raadslid Dries Mosch.

Verontwaardiging en woede

Vrijwel iedereen is vooral voor Thierry Baudet en zijn Forum voor Democratie
gekomen. Daarvoor reden ze bijvoorbeeld vanochtend weg vanuit Venlo voor het
bijwonen van de eerste politieke bijeenkomst van hun leven, zoals een
zelfstandig ondernemer (64) in een jasje met geruit hemd. Nee, met zijn naam wil
hij niet in de krant. Dat wil niemand. „Want de media verdraaien toch alles."

Of mensen zijn boos om als 'racist' aangemerkt te worden, zegt een gepensioneerd
medicus (kaal, met ronde bril) „uit de buurt van Rotterdam". Dat gevoel, een
diepe verontwaardiging vermengd met opborrelende woede tegen 'de Ander' (vooral
vermeende elites en immigranten) giert door de zaal. Mensen zijn hier, zo hoor
je vaak, omdat ze „het zat zijn hoe onze cultuur wordt aangevallen".

Door wie? Door moslims, zegt Willem, een 65-jarige verpleegkundige, z'n hele
leven links geweest. Door de gevestigde partijen, zegt de medicus, die nooit
politiek geëngageerd is geweest maar „het nu beu" is. Door iedereen die géén '
gewone Nederlander' is, zegt de man uit Venlo. Wie dat wel zijn? „Authentieke
Nederlanders, die zich als een Nederlander gedragen. Zoals de mensen hier", zegt
hij.

Vooral mannen, vooral wit

De mensen hier - dat zijn vooral mannen, vrijwel uitsluitend wit. Vrouwen zijn
er ook, maar niet veel. Er zijn jongeren, maar toch meer mensen met grijze
haren. Er zijn veel zelfstandig ondernemers en mensen die zichzelf „onderdeel
van de middengroep" noemen. Voor veel van hen is het de eerste politieke
bijeenkomst die ze bezoeken. Lid van het Forum werden ze veelal na de Tweede
Kamerverkiezingen van maart, toen de partij twee zetels won.

In zijn speech gaat Baudet vooral in op het thema dat veel mensen hierheen
bracht: wat hij „de aanval op onze cultuur door een groep met een internationale
agenda van zelfhaat" noemt. Hij hekelt verder de media, die zijn uitspraken
steeds zouden verdraaien, en de gevestigde partijen, die alleen maar aan
zichzelf zouden denken.

Als Baudet pleit voor het herwinnen „van ons zelfvertrouwen" wordt er geklapt in
de zaal. Dat zelfvertrouwen is volgens hem nodig om de bedreigde cultuur te
beschermen. De man uit Venlo knikt. „Nederland voor de Nederlanders, daar moet
het weer om gaan", zegt hij.

Af en toe laat Baudet 'Rotterdam' vallen, maar dit is vooral een speech voor
Nederland die toevallig in Rotterdam uitgesproken wordt. Zoals deze bijeenkomst
voor zijn Forum voor Democratie vooral de zoveelste met een volle zaal ergens in
het land is. Want de ambities van de partij reiken verder dan de stad van
Eerdmans.

Baudet: „Bij de Provinciale Statenverkiezingen van 2019 willen we zo veel zetels
halen dat de coalitie haar meerderheid in de Eerste Kamer verliest."

Mensen zijn hier omdat ze het zat zijn 'hoe onze cultuur wordt aangevallen'

LOAD-DATE: October 2, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              77 of 185 DOCUMENTS



                                NRC Handelsblad

                               28 September 2017
                                  NH-donderda

Heus, het was echt niet omdat ik allochtoon was

BYLINE: Lamyae Aharouay; Lamyae Aharouay

SECTION: Opinie; Blz. 18

LENGTH: 650 woorden

ABSTRACT

Lamyae Aharouay

column

 Een kleine maand geleden werd ik gebeld door een chef bij een programma van een
van de grootste nieuwsorganisaties die ons land kent. Of ik wilde komen praten
over een presentatieklus. Ik twijfelde of het iets voor mij was, maar het zou
dom zijn om bij voorbaat al nee te zeggen. Een dag voor het gesprek deed ik wat
research over wie het programma tot nu toe presenteerden. Binnen tien seconden
viel het kwartje. Met uitzondering van een of twee presentatoren, waren het stuk
voor stuk allochtonen. Volgens mij is de correcte benaming tegenwoordig
'Nederlander met een migratie-achtergrond', maar in deze context is correct het
ondergeschoven kindje.

Ik wist nu zeker dat ik de functie niet wilde. Dat is een heel persoonlijke
afweging. Diversiteit is belangrijk, maar er moet wel over nagedacht worden. Het
is geen hokje dat even ingevuld moet worden voor een goed gevoel. Een functie
speciaal voor allochtonen creëren is hetzelfde als allochtonen weigeren voor een
functie. Het is misbruik maken van afkomst, een factor waar je geen invloed op
hebt. Toch besloot ik wel naar het gesprek te gaan. In mij schuilt nog altijd
een idealist, een cynische weliswaar, maar toch. Als ik zou afbellen met een
smoesje, zouden de chef in kwestie en de adjunct-hoofdredacteur van de omroep
die er ook bij zou zitten zich wellicht nooit bewust worden van de fout die ze
(onbewust) begingen.

In de auto op weg naar het gesprek repeteerde ik mijn tekst. Maar toen ik
eenmaal handen had geschud en een beker water voor me had staan, floepte ik het
er gewoon uit. „Ik denk dat het goed is om te vertellen dat ik deze functie
helemaal niet wil hebben."

Hun reactie had ik vooraf kunnen uitschrijven. Het was toch geen functie waarbij
ik het alleen over allochtonen hoefde te hebben? En er was toch ook een
autochtone presentator geweest? Als je niet goed was, dan was je natuurlijk niet
uitgenodigd. Het was echt geen allochtonenfunctie. Een kwartier later kreeg ik
juist te horen dat het 'natuurlijk geen toeval was' dat het overwegend mensen
met een andere achtergrond waren. Enfin, gedraai om de brij heen. Toen kwam de
aap uit de mouw. Er was een diversiteitsafdeling, en die had het idee om... De
rest van de zin ben ik alweer vergeten.

Een diversiteitsafdeling die verzint dat er een speciale functie moet komen voor
journalisten van wie de ouders duizenden kilometers verderop zijn geboren.
Schiet mij maar lek. Zeg ik ook tegen de twee tegenover me. Ja, zegt de
adjunct-hoofdredacteur. Van hem hoeft het allemaal ook niet zo nodig. Ik val
stil. Als er iemand aan tafel zit om iets te veranderen, dan is hij het wel.

Shula Rijxman, de baas van de publieke omroep waar deze zender deel van
uitmaakt, roept al zolang ik me kan herinneren dat diversiteit van groot belang
is. Het is onduidelijk wat zij concreet heeft gedaan om dat waar te maken, los
van het tikken van wat opiniestukken. Het is 2017 en bij de publieke omroep
werken ze nog steeds met diversiteitsafdelingen en speciale functies voor
allochtonen. Ik weet waar ik het over heb, want een paar jaar geleden
presenteerde ik (helaas) ook even voor de moslimomroep. Door deze column zet ik
misschien wel alle deuren op slot om ooit nog uitgenodigd te worden bij de
zender in kwestie. Dat moet dan maar.

Zo'n diversiteitsafdeling is vast uit goede bedoelingen geboren. De diversiteit
op redacties is ook om te huilen. Daar moet wat aan veranderen, en dat begint in
het aannamebeleid. Maar diversiteit is geen hokje dat je inkleurt door
krampachtig speciale functies te creëren en verder je ogen te sluiten voor je
verantwoordelijkheid op dat gebied als nieuwsorganisatie. Diversiteit kun je
niet forceren.

werkt bij BNR en presenteert de NRC-podcast Haagse Zaken. Vanaf volgende week
schrijft ze in NRC  over haar zoektocht naar de Gewone Nederlander.

Diversiteit is geen hokje dat even ingevuld moet worden voor een goed gevoel

LOAD-DATE: September 28, 2017

LANGUAGE: DUTCH; NEDERLANDS

NOTES: werkt bij BNR en presenteert de NRC-podcast Haagse Zaken. Vanaf volgende
week schrijft ze in NRC over haar zoektocht naar de Gewone Nederlander.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              78 of 185 DOCUMENTS



                                NRC Handelsblad

                               26 September 2017
                                   NH-dinsdag

En zo schrijft de pers over 'de' Nederlander

BYLINE: Reinier Kist

SECTION: Media; Blz. 4

LENGTH: 1248 woorden

ABSTRACT

Stereotypen in de media

Herhaald negatief nieuws voedt vooroordelen en kan leiden tot discriminatie,
stellen media-onderzoekers.

Door onze redacteur

Deze woorden worden het meest gebruikt als media over moslims schrijven

De media zoomen  in op terreuraanslagen, raken niet uitgepraat over identiteit
en integratieproblemen, brengen verhaal na verhaal over de vluchtelingencrisis,
doen bijna dagelijks verslag van de verwoestingen in Syrië. Die stortvloed aan
negatieve verhalen geeft moslims  een slechte naam, stellen nieuwsonderzoeker
Nel Ruigrok en framingspecialist Sarah Gagestein.  Zij deden samen met  de Vrije
Universiteit in Amsterdam (VU) onderzoek naar stereotypes van moslims en
Nederlanders in de geschreven pers.

De verschillen zijn enorm. Het bijvoeglijk naamwoord waarmee de grote kranten en
weblogs  moslims het meest omschrijven is 'radicaal'.   'Extremistisch' en
'terroristisch' komen ook  vaak voor. Komen Nederlanders in het nieuws dan zijn
ze  meestal 'bekend', 'gemiddeld' en   'mooi'. Ook blijken Nederlanders veel te
'winnen', 'scoren' en 'verbeteren' in de pers, terwijl moslims vooral
'beledigen', 'bekeren' en 'verkrachten'.

Het gevolg? Blikvernauwing. Herhaald negatief nieuws voedt vooroordelen en kan
leiden tot discriminatie, stellen de onderzoekers.

Wat zijn  stereotypes precies, en hoe verspreiden journalisten ze?

Gagestein: „Stereotypes zijn een belangrijk onderdeel van taal. Iedereen
gebruikt ze, journalisten dus ook. We proberen de wereld te begrijpen door
dingen en mensen in hokjes te stoppen. Hoe vaker je het één met het ander in
verband brengt, hoe sterker het  stereotype wordt en hoe meer  een individu
wordt geassocieerd met dat hokje. En daarin kan je doorschieten. Op het moment
dat je Amsterdammers alleen nog maar als arrogant gaat zien, gaat dat ten koste
van de sympathieke,  bescheiden  Amsterdammers."

Ruigrok: „Onze respondenten blijken moslims vaker dan autochtone Nederlanders te
associëren met de negatieve kenmerken die veel in het nieuws aan moslims worden
toegekend. Zo krijg je de situatie dat een strafblad er minder toe doet bij een
sollicitatie dan een achternaam. Daar hebben de media  geen schuld aan, want
aanslagen zijn nu eenmaal veel in het nieuws. Maar ze dragen er wel aan bij."

Hoe spoorde u de stereotypes op?

Ruigrok: „Onze VU-collega Antske Fokkens heeft software ontwikkeld om zogeheten
microportretten te traceren. Deze bevatten alle eigenschappen en activiteiten
die in een tekst worden toegeschreven aan een persoon of organisatie.
Bijvoorbeeld in de zin 'Een extremistische moslim heeft een aanslag gepleegd'.
Staat er vervolgens  'Hij komt uit Marokko', dan weet de computer  dat 'hij'
terugslaat op de moslim. Zo hebben we uit tienduizenden artikelen de woorden
kunnen filteren die het vaakst met moslims en het vaakst met Nederlanders worden
geassocieerd."

Laat u niet gewoon zien dat journalisten hun werk doen? Aanslagen, de oorlog in
Syrië en het inreisverbod van Trump domineerden  het nieuws in de
onderzoeksperiode. Dat zijn toch gewoon nieuwsfeiten die de media moeten
verslaan?

Gagestein: „Absoluut. Maar  journalisten werken altijd op twee niveaus. Ze
schrijven niet alleen op wat er is gebeurd, maar bepalen ook hoe ze het nieuws
brengen. We hebben gezien dat de behoorlijk stevige taal van   Wilders
opvallend veel wordt overgenomen in politieke berichtgeving over moslims. Het
probleem is dat hoe vaker termen als 'kopvodden' in combinatie met moslims
worden genoemd, hoe sterker die concepten zich in ons hoofd nestelen. Wilders
heeft daarbij een duidelijke politieke agenda, maar het is de vraag of je als
journalist daarin moet meegaan.

„Het heeft ook weinig zin om kritische artikelen te schrijven over de laatste
grensoverschijdende uitspraak van Wilders. Die bevestigen het stereotype  net zo
goed. Iets ontkrachten, of zeggen wat iets niet is, heeft  in ons brein  het
tegenovergestelde effect. Op het moment dat dingen samen geactiveerd worden in
een zin, worden ze mentaal versterkt, ongeacht het woordje 'niet' ertussen.
Probeer maar eens niet aan een roze olifant te denken."

Wat kunnen media dan doen om  stereotypering tegen te gaan? Minder over
aanslagen schrijven?

Gagestein: „In ieder geval oppassen met generalisaties. De moslim is een bekend
hokje, maar niemand past er helemaal in."

Ruigrok: „Je zou ook kunnen schrijven dat een extremist een aanslag heeft
gepleegd, zonder zijn geloof te noemen."

Maar hij doet dat in naam van zijn geloof, dat is toch relevante informatie?

Gagestein: „Natuurlijk is iemands geloof in sommige gevallen relevant. De
ellende is dat er een grote groep mensen is die zich niet thuis voelt in het
hokje maar wel zo wordt gezien."

Ruigrok: „Als je nu kijkt naar  Buma's opmerkingen over de gewone Nederlander.
Terecht vroeg NRC wie dat dan is, die gewone Nederlander. Want daar wordt
natuurlijk ook een stereotype gecreëerd. Die gewone Nederlander zou hardwerkend
zijn, maar een hardwerkende Marokkaan hebben we nog nooit gezien in het nieuws.
En waarom niet? Breng eens wat vaker verhalen over moslims die het goed doen."

Gagestein: „Er is een interessant verschil tussen hoe moslims en Nederlanders
aan het woord komen in de media. Moslims worden meestal als  leek opgevoerd, in
straatinterviews,  terwijl autochtone Nederlanders    veel vaker als expert aan
het woord komen.  Als nieuwsprogramma's vooroordelen  willen ontkrachten zouden
ze  vaker  experts met een moslimachtergrond kunnen uitnodigen.

„Uiteindelijk gaat het om het ontwikkelen van een  journalistieke gevoeligheid,
over hoe feiten worden gepresenteerd en wat voor verhaal dat tussen de regels
oplevert. Daar word je denk ik een betere journalist van. Eén die kritisch kijkt
naar het  residu  dat achter blijft nadat hij zijn verhaal heeft gebracht."



Over dit onderzoek

Wat vinden moslims zelf van de beeldvorming in de media? Zeker Marokkaans-
Nederlandse jongeren hebben last van hoe zij in de media worden geportretteerd,
zegt criminoloog  Abdessamad Bouabid (Erasmus Universiteit). Hij promoveert
begin 2018 op de beeldvorming rond die groep.  „Mijn respondenten vragen zich
bijna dagelijks af of ze een andere behandeling krijgen vanwege de negatieve
beeldvorming. Zo hebben ze het gevoel vaker  in de gaten te worden gehouden door
winkelpersoneel."

Aybala Carlak, net afgestudeerd en moslim, merkt dat moslims veel negatief in
het nieuws komen. Maar ze vindt het  „net zo vervelend als media geforceerd
positief over moslims doen". „Waarom worden moslims niet vaker los van hun
achtergrond gezien?"



Beeldvorming Té positief is ook niet goed

Hoe schrijft de pers over moslims en Nederlanders? Berichten  over Nederlanders
gaan vaak over sport, 'bekende' en  'hardwerkende' Nederlanders. De
berichtgeving  over moslims gaat vaak  over aanslagen en  religie. Een voorbeeld
uit de Volkskrant: „De Marokkaanse samenleving is diep-conservatief en religie
heeft steeds meer overwicht gekregen in de loop der jaren".

Over Nederlanders schrijft De Telegraaf: „[Het wordt] voor hardwerkende
Nederlanders   schier onmogelijk onderdak te vinden."

Het onderzoek put uit ruim600.000 berichten (5 september 2016 tot  16 maart
2017) uit de papieren edities en websites van het AD, De Telegraaf, NRC
Handelsblad, Trouw en de Volkskranten weblogs Joop.nl en GeenStijl.

Het gaat in de grafieken hiernaastom eigenschappen en activiteiten die relatief
vaker worden gebruikt in beschrijvingen van een van de groepen. Algemeen
voorkomende woorden als 'hebben' of 'zijn' komen daardoor niet voor.

LOAD-DATE: September 26, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              79 of 185 DOCUMENTS



                                NRC Handelsblad

                               23 September 2017
                                  NH-Zaterdag

Lekker eten van de vijand

BYLINE: Casper van der Veen

SECTION: Lux; Blz. 12

LENGTH: 1105 woorden

ABSTRACT

Ooit had ook het dictatoriale Noord-Korea een culinaire traditie. Restaurants in
de Zuid-Koreaanse hoofdstad Seoul koken nog wel uit de Noord-Koreaanse cuisine.

Wie aan Noord-Korea denkt, denkt aan kernraketten en oorlogsdreiging,  niet aan
de Noord-Koreaanse keuken. En al helemaal niet aan eigenzinnige noedel- en
kimchi-gerechten.

Sinds het land in de jaren negentig werd geplaagd  door een verwoestende
hongersnood, die honderdduizenden mensen het leven kostte, kennen we het
Noord-Koreaanse dieet vooral uit verhalen van vluchtelingen. Veel
Noord-Koreaanse burgers zagen zich genoodzaakt boomschors, uitwerpselen of
rattenvlees te eten.

Toch was er ooit een levendige culinaire traditie in het noorden van het
Koreaanse schiereiland. Die wordt voortgezet door een handjevol restaurants in
de Zuid-Koreaanse hoofdstad Seoul, voornamelijk gerund door Noord-Koreaanse
vluchtelingen. Zij verlieten hun vaderland vanwege honger of repressie door het
regime van Kim Jong-un. Dat bewind liet afgelopen maanden flink van zich horen,
met kernproeven, rakettests en dreigementen.

De restauranthouders serveren niet alleen gerechten uit de hedendaagse
'Democratische Volksrepubliek Korea', zoals het communistische land officieel
heet, maar ook lokale specialiteiten uit de noordelijke regio's voordat Korea in
1945 in twee vijandige delen werd opgesplitst.

In restaurant Neungra Bapsang worden vooral gerechten geserveerd die hun
oorsprong hebben in de Joseon-dynastie (1392-1897), die met moderne ingrediënten
en bereidingsmethoden wel op smaak gebracht zijn voor een 21ste-eeuwse
Zuid-Koreaanse clientèle. Het is even zoeken naar het bescheiden eettentje, dat
huist op de eerste verdieping boven avondwinkel 7/11 in de centraal gelegen wijk
Jung-gu in het Zuid-Koreaanse Seoul. Bij binnenkomst worden gasten verwelkomd
door een donatiebak waar geld wordt ingezameld „voor het liquideren van Kim
Jong-un". Nadat ik er een foto van heb gemaakt, legt een serveerster gauw een
tijdschrift over de tekst.

De enige ruimte in het restaurant is versierd met een typisch
landschapsschilderij van de Kumgangsan, een van de bekendste Noord-Koreaanse
bergen. Verder zien we vooral een kaart van herenigd Korea en foto's van
eigenares Lee Ae-ran (53), onder meer met Hillary Clinton en Michelle Obama. Lee
vluchtte in 1997 uit Noord-Korea en neemt uitsluitend vrouwelijke
Noord-Koreaanse vluchtelingen aan als serveersters en koks.

Ik kies een vegetarisch warm noedelgerecht uit de noordoostelijke provincie
Hamgyong, een alledaagse schotel in Noord-Korea. Het enige bijzondere aan het
redelijk smakeloze eten is dat het geen vlees bevat, wat ongebruikelijk is in de
Koreaanse keuken. Op een handjevol groenten na is het weinig meer dan noedels in
water. Wel extra lange noedels, die in Noord-Korea symbool staan voor een lang
leven en huwelijk.

De banchan (bijgerechten) bestaan onder meer uit gestoomde varkenspoot, het
smaakvolste eten deze avond. Dit is vooral typisch Noord-Koreaans omdat het daar
volgens de menukaart „veelvuldig genuttigd wordt door hoge partijkaders". Ook is
er de witte kimchi, die tevens in Zuid-Korea wordt geserveerd. Wat deze kimchi
typisch 'Noord-Koreaans' maakt, is dat hij minder pittig is dan de zuidelijke
variant, zoals overigens vrijwel de gehele menukaart van Neungra Bapsang minder
pittig is dan die van het gemiddelde Zuid-Koreaanse restaurant.

Het is voor Noord-Koreanen niet alleen verboden om het land te verlaten, ook
voor   reizen van de ene naar de andere provincie zijn vaak zo veel speciale
vergunningen nodig dat gewone burgers aan hun regio zijn gebonden. Dit heeft het
ontstaan van sterk regiogebonden gerechten in de hand gewerkt, zegt  een
serveerster.

Een dag later bezoek  ik het aanzienlijk kleinere Dongmu Bapsang,  in een
uitgestorven straatje in de hippe wijk Hapjeong. De chefkok kent  alle ins en
outs  van de Noord-Koreaanse cuisine:  Yu Jong-cheol werkte  elf jaar in de
keuken van Okryu-gwan, hét eliterestaurant van de Noord-Koreaanse hoofdstad dat
volgens Korea-kenner Andrei Lankov sinds de jaren 80  „het culinaire leven van
Pyongyang bepaalt."

Hier eet ik het beroemdste gerecht van Noord-Korea: (wederom lange)
boekweitnoedels (Pyongyang-naengmyeon) die worden opgediend in een koude
bouillon met verschillende groenten en bovenop een gekookt ei. Dit recept heeft
zijn oorsprong in de noordelijke steden Pyongyang en Hamhung ten tijde van de
Joseon-dynastie. De koele metalen kom waarin het gerecht wordt geserveerd houdt
het gerecht op de goede temperatuur. Hoewel ook dit gerecht niet een heel
spectaculair feest voor de smaakpapillen is, maakt de combinatie van groenten en
bouillon veel goed en  het authentieke gevoel van het restaurantje voegt wat
toe aan de beleving. Het ei en de groenten, in combinatie met de bijgerechten,
geven de Pyongyang-naengmyeon wat meer body dan het noedelgerecht in Neungra
Bapsang.

De banchan, die op losse bordjes om het hoofdgerecht heen liggen, bestaan uit
stukjes rundvlees en komkommer die allebei in azijn zijn ingemaakt. Deze kleine
bijgerechten voorzien in het pittige element en de bite die het hoofdgerecht
ontbeert. Een portie machtige vleesdumplings zorgt voor een goede bodem, maar
hebben verder weinig Noord-Koreaans in zich.

Uit Noord-Korea geïmporteerde ingrediënten zijn er niet bij in de restaurants.
Dergelijke invoer is in veel gevallen verboden in Zuid-Korea. Dat is jammer voor
wie een goed biertje bij het diner wil. Behalve langeafstandsraketten is pils
het enige product dat in Noord-Korea van betere kwaliteit is dan in Zuid-Korea.
Hoewel dat goeddeels aan de smakeloosheid van het Zuid-Koreaanse pilsener te
wijten is.

Voor wie niet naar Seoul wil afreizen voor een kennismaking met de
Noord-Koreaanse keuken zijn er nog enkele andere opties, al zijn die minder
aantrekkelijk. Men kan naar een van de vele Pyongyang-restaurants in Azië gaan,
een keten gerund door de Noord-Koreaanse overheid. Daar worden Noord-Koreaanse
gerechten geserveerd onder het genot van dansende en propagandaliederen zingende
Noord-Koreaanse vrouwen. Ook is het mogelijk om naar Noord-Korea zelf  te
reizen, waar toeristen de meest extravagante maaltijden krijgen voorgeschoteld -
doorgaans met een flinke scheut wijn.

Probleem daarbij is dat het geld dat daar wordt uitgegeven verdwijnt in de
zakken van Kantoor 39, een  overheidstak gericht op het binnenhalen van zoveel
mogelijk buitenlandse valuta om daarmee het Kim-regime te financieren. Dan is
Noord-Koreaans eten in een Zuid-Koreaans restaurant  toch de beste optie.

Pyongyang-naengmyeon: lange boekweitnoedels in koude bouillon met verschillende
groenten en bovenop een gekookt ei

LOAD-DATE: September 22, 2017

LANGUAGE: DUTCH; NEDERLANDS

GRAPHIC: Foto's istock, montage NRC

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              80 of 185 DOCUMENTS



                                NRC Handelsblad

                               23 September 2017
                                  NH-Zaterdag

Er is meer rechtspraak nodig, niet minder

BYLINE: Folkert Jensma

SECTION: Opinie; Blz. 4

LENGTH: 727 woorden

ABSTRACT

Folkert Jensma

Rechtsstaat

In het zomerreces mocht ik collega's bijpraten over het recht. Dan worden er
opeens simpele vragen gesteld, die vrij moeilijk zijn. Hoeveel conflicten zijn
er eigenlijk? Wat is nou precies de relevantie van rechtspraak? Is rechtspraak
wel de aandacht waard die we er aan geven? Waar kun je 'recht in actie' nog meer
zien, behalve in de rechtbank?  Bij de rechtspraak belanden namelijk veel minder
conflicten dan je geneigd bent te denken. Volgens het vijfjaarlijkse
Geschilbeslechtingsdeltaonderzoek (echt, zo heet het) spannen burgers en
bedrijven maar in vier procent van alle rechtsproblemen een rechtszaak aan.
Procederen is dus impopulair en de belangstelling ervoor neemt ook nog af. Is
dat nu een goed teken, of juist niet?

Vrijwel alles wordt kennelijk anders afgedaan - door klachtencommissies,
ombudslieden, verzekeraars, mediators, advocaten etc. Veel blijft ook
onopgelost. Het wordt ingeslikt, afgeschreven of blijft smeulen. Mensen die hun
recht niet krijgen worden bitter - het is bij de 'rijdende rechters' op tv te
zien. De bijdrage van de overheidsrechter aan de conflictoplossing is vooral
symbolisch. Denk aan een ijsberg en daar het puntje van. Wat de rechter daar
doet is publieke normen scherp stellen, die de samenleving dan toepast. Dat
wordt de 'schaduwwerking' van het recht genoemd.

De rechtspraak vraagt zich intussen ook af of ze relevant is. Of ze de juiste
zaken krijgen en of  bereik, openbaarheid, betrouwbaarheid, snelheid en toegang
voldoende zijn. Eind juni hield Ruth de Bock als nieuwe hoogleraar aan de UvA
een oratie met een paar niet malse observaties. Ze  constateert dat de civiele
rechtspraak, waarin ze lang werkzaam was, 'grote tekortkomingen' heeft. Het is
te duur en het duurt te lang. Procederen over vooral kleinere claims is te
moeilijk geworden, zegt zij.

Dat idee leeft breder. Althans bij die rechters die tijd en animo hebben om uit
hun dossiers op te kijken - de werkdruk is er hoog en geen rechter kan op eigen
houtje de wet of de procedures veranderen. Wat de neiging om de andere kant op
te kijken versterkt. Frits Bakker, voorzitter van de Raad voor de Rechtspraak,
noemde de civiele rechtspraak al eerder „geen redelijk alternatief voor de
gewone burger". Ook hij constateerde dat het te duur en te moeilijk is, of door
de burger „gewoon te eng" wordt gevonden.

Volgens Bakker zit de malaise behalve in een gebrek aan moderne wetgeving ook in
afnemende relevantie. De civiele rechter is te veel eindstation voor
maatschappelijke problemen geworden waar met vonnissen in individuele gevallen
toch niks aan verandert. Intussen stellen burgers aan de rechtspraak eisen die
elders in de maatschappij al gemeengoed zijn, maar waar de rechtspraak moeite
mee blijft houden. Leesbare teksten, begrijpelijke, toegankelijke procedures,
snelle uitspraken. De rechtspraak moet het debacle van V&D zien te vermijden -
dat uitgewoonde warenhuis dat stilviel omdat de klant aan iets anders gewend was
geraakt.

De Bock constateert dat de civiele rechter al jaren marktaandeel verliest, met
als recent voorbeeld de Groningse gascrisis. Vrijwel alle schadezaken worden
daar opgelost door de nieuwe gratis Arbiter Bodembeweging. De rechtspraak miste
de boot - er bestaat geen laagdrempelige geschilbeslechting bij de rechter meer.
De rechter wordt door de wetgever ook steeds vaker buiten spel gezet. Geschillen
over zorg, auteursrecht, hoger onderwijs, aanbestedingen - Kabinet en Kamer
kiezen liever voor geschillencommissies, bestuursorganen, of mediators. Wellicht
omdat ze daar ook minder last van hebben. Ook 'investment arbitration' in
verdragen neemt een hoge vlucht, waarin particuliere arbiters de
overheidsrechters verdrongen. Veel van die private geschilbeslechting is
intussen vertrouwelijk, waardoor het lerende of disciplinerende effect ervan in
de samenleving ontbreekt. Het leidt bij De Bock tot een pleidooi voor een
renaissance van de rechter als bewaker van het publieke domein. Als enige die
aan het publieke gesprek over  'normaal doen' of 'je fatsoen houden' echte
juridisch  inhoud en gezag kan geven - rechtspraak als essentiële democratische
praktijk. Er is dus méér rechtspraak nodig, niet minder, zegt zij. En minder
wordt het al jaren.

De auteur is juridisch commentator. Facebook: nrcrecht

Er bestaat geen laagdrempelige geschilbeslechting bij de rechter meer

LOAD-DATE: September 22, 2017

LANGUAGE: DUTCH; NEDERLANDS

NOTES: De auteur is juridisch commentator. Facebook: nrcrecht

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              81 of 185 DOCUMENTS



                                NRC Handelsblad

                               23 September 2017
                                  NH-Zaterdag

Wie sleept zijn baas nou voor de rechter?

BYLINE: Klara Boonstra

SECTION: Opinie; Blz. 2

LENGTH: 746 woorden

ABSTRACT

Zodra een flexwerker zijn rechten claimt, is de kans groot dat hij zijn werk
verliest, schrijft hoogleraar arbeidsrecht .

Onzeker werk is volop in het nieuws. Maandagavond in Nieuwsuur: oproepkrachten
hebben eigenlijk veel meer rechten dan ze denken. Vorige week in de kranten:
maaltijdbezorgers op de fiets die eerst werknemers waren worden door Deliveroo
omgekat tot zelfstandigen.

Het zijn maar een paar van de talloze constructies die worden gebruikt om
ondernemersrisico's af te wentelen op werkenden. Het recht mag ingewikkeld zijn,
maar het valt op dat die complexiteit aan de onderkant van de arbeidsmarkt
altijd leidt tot nadeel voor de werkende, nooit voor de werk- of opdrachtgever.
Dat is echt geen toeval, maar het gevolg van de zeer ongelijke machtsverhouding
tussen de werkgever en degene die het werk uitvoert.

Aan de arbeidswetgeving ligt het niet, die biedt inderdaad tal van mogelijkheden
om deze flexwerkers te beschermen. In de afgelopen kabinetsperiode is die
bescherming ook nog eens flink uitgebreid. Zo mag een 0-urencontract niet langer
dan een half jaar worden toegepast en moet de werkende bij elke oproep voor
minstens drie uur worden betaald. Een werkgever kan met koeienletters
'opdrachtovereenkomst' boven een contract zetten, maar als het contract aan de
wettelijke omschrijving voldoet is het toch een arbeidsovereenkomst met alle
bescherming van dien.

Waarom doen al die benadeelde werkenden daar geen beroep op? Het antwoord is dat
door de machtsongelijkheid tussen de partijen, recht hebben en recht krijgen
twee heel verschillende zaken zijn. Op het moment dat de werkende zijn rechten
claimt is de kans dat hij zijn werk verliest namelijk veel groter dan dat hij
zijn claim ingewilligd ziet. Zelfs als hij de zaak zou winnen zijn de dagen op
die werkplek waarschijnlijk geteld. Wij arbeidsjuristen noemen dat victimisatie.
Benadeeld worden juist omdat je een beroep op een recht doet.

Dat geldt vaak ook als iemand bij het indienen van die claim geholpen wordt door
een rechtshulpverlener van de vakbond of een sociaal advocatenkantoor. Het is
ook nogal wat om een ander, van wie je in economische zin afhankelijk bent, voor
de rechter te dagen. Had je nog geen conflict, dan heb je het daarna wel. Het
kost beide partijen veel geld, gaat met veel stress gepaard en een goede
uitkomst is niet gegarandeerd. Een rechtsgang is eerder leed toevoegend, dan
leed oplossend.

Voor de samenleving levert zo'n rechtsgang ook niet veel op. Het is
onwaarschijnlijk dat er een preventieve werking richting andere werkgevers van
uitgaat, het recht ontwijken is erg profijtelijk. Een zaak winnen  betekent niet
dat de maatschappij is veranderd, maar dat er nog tientallen duizenden zaken te
gaan zijn. Elke zaak inclusief risico van victimisatie.

Kortom, het recht levert in theorie bescherming, maar de rechtsgang die naleving
van dat recht zou moeten opleveren is niet begaanbaar of effectief. Tot die
conclusie kwam dit voorjaar ook het HIIL (Hague Institute voor Innovation of
Law). Niet alleen voor het arbeidsrecht maar voor meer gebieden waar gewone
burgers dagelijks mee te maken kunnen krijgen. Ze pleiten voor de ontwikkeling
van alternatieve procedures, die de kans op rechtsherstel groter maken.
Laagdrempelige, snelle en goedkope adviescolleges die goede kennis hebben van
het recht, waar elk van de partijen, als ze dat willen ook gezamenlijk hun
probleem kunnen voorleggen. De uitkomst hoeft niet bindend te zijn en als een
van de partijen ontevreden is kan die altijd nog naar de rechter.

In verschillende landen is met dat soort semi-rechtspraak al ruime ervaring
opgedaan. Sterker, wij kennen in Nederland ook al heel lang zo'n instantie. Het
College voor de Rechten van de Mens, waarin de Commissie Gelijke Behandeling is
opgegaan, oordeelt over geschillen die betrekking hebben op discriminatie, maar
kan ook adviezen geven en zaken in hun bredere context behandelen.

Als we rechtvaardigheid willen bevorderen aan de onderkant van de arbeidsmarkt,
dan moeten we niet het arbeidsrecht veranderen maar een betere rechtsgang
ontwikkelen. Dat is een opdracht voor de politiek, de sociale partners, de
rechtswetenschap en zo mogelijk ook de burgers zelf. Zodat recht hebben ook
recht krijgen wordt.

'Recht hebben' en 'recht krijgen' zijn in de praktijk  twee heel verschillende
zaken

Klara Boonstra is directeur van de Wiardi Beckman Stichting, het aan de PvdA
gelieerde wetenschappelijk bureau en  hoogleraar internationaal arbeidsrecht
(VU).

LOAD-DATE: September 22, 2017

LANGUAGE: DUTCH; NEDERLANDS

GRAPHIC: Bezorgers van Deliveroo protesteerden deze week in Pakhuis De Zwijger
in Amsterdam
Foto Remco Koers

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              82 of 185 DOCUMENTS



                                NRC Handelsblad

                               23 September 2017
                                  NH-Zaterdag

Onderhuidse onvrede over het 'veel te rechtse' CDA

BYLINE: Hugo Logtenberg; Thijs Niemantsverdriet

SECTION: Den Haag; Blz. 6

LENGTH: 1548 woorden

DATELINE: Den Haag.

ABSTRACT

AchtergrondChristendemocratie

CDA-leider Sybrand Buma is een volbloed conservatief. Zijn koers roept weerstand
op. Toch krijgt hij amper tegenspraak uit eigen kring.

De zaal moest hartelijk lachen, een week geleden in de Haagse sociëteit De
Witte. Bij het jaarlijkse Prinsjesdagontbijt, „een moment van bezinning,
inspiratie en gebed aan het begin van het parlementaire jaar", sprak theoloog
Jacobine Geel. Ze had zojuist uitgelegd wat christelijke politiek volgens haar
inhoudt: je niet blindstaren op de eigen cultuur en geschiedenis, maar beseffen
„dat we in een steeds grenzelozer wereld, allemaal van elkaar afhankelijk zijn".

CDA-leider Sybrand Buma zat in het publiek, maar verliet - vanwege de
onderhandelingen voor het nieuwe  kabinet - de zaal na Geels betoog.  „Dat was
niet omdat ik nu ga spreken", grapte cabaretier Freek de Jonge, toen hij na
Geel het woord kreeg, „maar omdat Jacobine net gesproken heeft." De Jonge: „Hij
realiseert zich dat hij nog wat moet aanpassen aan zijn verhaal."

De cabaretier raakte met zijn grap aan een beladen onderwerp binnen het CDA: de
koers van de partij. In het aanstaande kabinet-Rutte III  keert het CDA na vijf
jaar oppositie terug in het centrum van de macht. Maar het is een ander CDA dan
vóór 2012. Onder leiding van Sybrand Buma zijn de christendemocraten een
cultureel-conservatieve partij geworden, die zich met name richt op thema's als
nationale identiteit en de schaduwkanten van immigratie en een open economie.

Die nieuwe koers was al deels zichtbaar in de achterliggende oppositiejaren.
Tijdens de verkiezingscampagne kleurde  Buma die verder in door te pleiten  voor
een maatschappelijke dienstplicht en staand het Wilhelmus zingen op school. Maar
dat het hem ernst is, werd in één klap duidelijk toen hij twee weken geleden
de H.J. Schoolezing uitsprak.

Hierin schetste Buma een somber beeld van een verweesd en van zijn ankers
losgeraakt Nederland. Hij keerde zich tegen het individualisme en het
vooruitgangsdenken, sprak stevige woorden over de islam en „de elite". Buma
pleitte voor het beschermen van Nederlandse tradities en waarden en de
joods-christelijke cultuur. Concrete plannen lanceerde hij  niet - de formatie
is immers nog aan de gang - maar voor de toehoorders was duidelijk: hier spreekt
een volbloed conservatief.

In  zijn lezing nam Buma  het ook op voor de 'boze burger'. Die is volgens hem
eigenlijk „de gewone Nederlander" en „loopt steeds tegen een muur op". Zijn baan
„is vergeven aan een immigrant of een Oost-Europeaan, de opleiding voor de
kinderen is te theoretisch geworden en de verruwing van de samenleving komt met
grof geweld via de televisie in de huiskamer."

Het trauma van 2010

In het CDA bleef het stil na de lezing. De Arnhemse oud-burgemeester Herman
Kaiser schreef een kritisch opiniestuk in De Gelderlander: „Zorgen en angsten
neem je niet weg door het in een verdacht licht zetten van immigranten."  Wil
van der Kruijs, voormalig CDA-voorzitter in Brabant, deed hetzelfde in het
Brabants Dagblad. Verder  roerde geen CDA'er zich. Althans, niet openlijk.
Verontruste leden belden en mailden wel de partijvoorzitter, maar veel waren het
er niet.

Een teken dat Buma's koers onomstreden is? In eerste instantie zou je zeggen van
wel. Maar uit een rondgang van NRC langs  twintig prominente of goed ingevoerde
CDA'ers rijst  een ander beeld. Er zijn volop  mensen in de partij die  niet
gelukkig zijn met Buma's conservatieve  wereldbeeld - óók  CDA'ers die in 2010
voorstander waren van samenwerking met de PVV. Alleen: bijna niemand wil het
hardop zeggen.

Duidelijk is dat het 'trauma van 2010' nog  altijd een grote rol speelt. Slechts
een enkeling begint er ní[#xfffd]ét   over.  De onderlinge ruzies over de PVV
sloegen zulke diepe wonden dat eendracht  in de partij sindsdien boven alles
gaat. Het bewaren van de eenheid, zeggen CDA'ers,  is  na die vreselijke jaren
met de PVV zó belangrijk dat  Buma amper tegenspraak krijgt.  Oud-minister Cees
Veerman zegt het desgevraagd zo: „Je moet geen publiek debat voeren over de
koers, daar hebben we een te hoge prijs voor betaald."

Daar komt nog iets bij: de tegenstemmers uit 2010 hebben geen zin om  wéér als
'mastodont' of 'scheurmaker' te worden weggezet. Ab Klink, Ernst Hirsch Ballin,
Ad Koppejan - allemaal doen ze  er op dit moment liever het zwijgen toe. Klink:
„Ik denk dat ik er maar niets over moet zeggen."

Anderen willen wel praten, maar alleen op basis van anonimiteit. Ze zeggen: er
is precies gebeurd waar we in 2010 bang voor waren. De keuze voor de PVV  was
geen eenmalige tactische faux pas, maar het begin van een  verlegging van de
koers. De cultureel-conservatieven in de partij hebben  gewonnen - en wat er nog
resteert van de christelijk-sociale  vleugel, houdt zich koest  „Het CDA is weer
opgestaan", zegt een partijlid. „Maar het is wel een ander CDA."

CDA'ers van christelijk-sociale snit  typeren de koers van Buma als „veel te
rechts", „nationalistisch" en „meebuigen met populistische sentimenten". Ze zijn
het op zich  eens met zijn pleidooi voor christelijke waarden, maar vinden dat
hij te veel naar het verleden kijkt en te weinig naar de toekomst. Waar is het
optimisme en de openheid gebleven die  ook bij de christendemocratie horen? „Dit
is een protestantse jaren vijftig-visie", zegt oud-senator en oud-vicevoorzitter
Rob van de Beeten. „En met zo'n opmerking dat veel Nederlanders een reden hebben
om boos te zijn, zit Buma dicht tegen de PVV aan."

Van de Beeten zegde enkele jaren geleden zijn CDA-lidmaatschap op. Dat geldt ook
voor oud-minister Bert de Vries („op een gegeven moment moet je kiezen tussen
loyaliteit en principes"). Anderen zijn wel lid gebleven omdat ze zich verbonden
voelen met de christendemocratie, maar stemmen niet (altijd)  meer op de partij.

Ook theologe Jacobine Geel is kritisch  over Buma's ideologische  keuzes. Ze is
geen lid van het CDA, maar gaf vijf jaar geleden  op verzoek van de partij wel
een nieuwe invulling aan de vier kernwaarden van de christen-democratie, zoals
'rentmeesterschap'. In de Schoo-lezing, zegt Geel, klinkt naar haar smaak te
veel „een negatieve toonzetting tegenover het nieuwe"  door.  Over Buma's
gelijkstelling van de 'boze burger' aan de 'gewone Nederlander' zegt ze:
„Daardoor wekt hij de indruk dat we allemáál een beetje chagrijnig zijn. Ik ben
ook een gewone Nederlander, maar voel me daar niet door aangesproken."

 Wiebelig in het midden

Er is nog een andere categorie critici:   conservatieve CDA'ers die Buma's
waardenverhaal  toejuichen, maar  zijn agenda „te smal"  vinden. Waar is de
CDA-visie op innovatie? Wat is er gebeurd met de pro-Europese gezindheid van de
partij?  Ze verwijzen naar de CSU, de christendemocratische zusterpartij uit
Beieren. Een cultureel-conservatieve beweging, die tegelijkertijd  pleit voor
een open economie. 'Laptop und Lederhosen',  luidde ooit een  campagneslogan van
de CSU. „Bij Buma zijn het vooral de Lederhosen", zegt een „teleurgestelde"
CDA'er.

De partij heeft 'het midden verlaten' is een klacht die je vaak hoort.
Decennialang domineerde de christendemocratie de Nederlandse politiek  vanuit
het centrum: soms boog de partij naar links, dan weer rechts - of allebei
tegelijk, zoals in de beste dagen van Ruud Lubbers. Met Buma's verhaal heeft de
partij de ambitie van brede volkspartij losgelaten, zeggen kritische CDA'ers.

Onzin, vinden Buma's medestanders. Die middenpositie  bekleedt het CDA al jaren
niet meer - daar was  de partij de afgelopen jaren simpelweg te klein voor
geworden. En is het tijdperk van de brede volkspartijen niet sowieso  ten einde?
Door de huidige versnippering   komen de  54 zetels van  Lubbers   nooit meer
terug. Het nieuwe electorale plafond is hooguit 35 zetels, hoor je in de
CDA-top. Dan kan de partij toch beter   solide op rechts zitten dan wiebelig in
het midden?

Electoraal kloppen Buma's politieke keuzes volkomen, zeggen zijn medestanders.
De kiezers van het CDA wonen nu eenmaal op het platteland, hebben een
christelijke achtergrond en weinig op met de islam. En is het conservatisme niet
ook juist sociaal? Kijk maar naar de plannen van het CDA  om de doorgeschoten
flexibilisering op  de arbeidsmarkt aan te pakken.

Weinig CDA'ers, ook de kritische,  twijfelen aan de oprechtheid van Buma's
politieke overtuiging. Zoals verschillende prominente CDA'ers zeggen: „Deze
koers is diep verankerd in Sybrand."  Toch is er wel degelijk  ook een
strategische component in het spel. Aan het einde van het aanstaande kabinet, in
2021 of eerder, houdt VVD-leider Mark Rutte er vermoedelijk mee op.  Met Buma's
conservatieve   koers en zijn betrouwbare imago zou het CDA in  het
post-Rutte-vacuüm   zomaar  de grootste partij   kunnen worden, is de gedachte.
De reden, ook volgens ingewijden, dat Buma zich in deze formatie zo afzijdig
houdt in de pers. „Zijn tijd komt nog."

De conservatieve koers van het CDA  is 'diep verankerd' in partijleider Buma

Wilhelmus Christelijke scholen tegen verplichting

De koepelorganisatie van christelijke scholen ziet niets in het plan van Sybrand
Buma om scholen te verplichten hun leerlingen te onderwijzen over het Wilhelmus,
al gaat het ze niet om de inhoud van Buma's voorstel. Voorzitter Wim Kuiper
vrijdag in dagblad Trouw: „De politiek moet zich niet gaan bemoeien met de
inhoud van het onderwijs."

LOAD-DATE: September 22, 2017

LANGUAGE: DUTCH; NEDERLANDS

GRAPHIC: CDA-leider Sybrand Buma, met zijn secondant Pieter Heerma, deze week na
een overleg bij informateur Gerrit Zalm.
Foto ROBIN UTRECHT/ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              83 of 185 DOCUMENTS



                                NRC Handelsblad

                               23 September 2017
                                  NH-Zaterdag

Koninkrijksaangelegenheden Tijd om Sint Maarten echt serieus te nemen

SECTION: Opinie; Blz. 2

LENGTH: 785 woorden

Commentaar

Aan de vooravond van de zogeheten Toekomstconferentie, die in 1993 de nieuwe
verhoudingen binnen het Koninkrijk moest regelen, noemde de Leidse historicus
Cees Fasseur de toestand tussen Den Haag en het toenmalige land Nederlandse
Antillen „hopeloos maar niet verontrustend". En nu Nederland zich buigt over de
wederopbouw van het door de orkaan Irma getroffen, inmiddels autonome land, Sint
Maarten is aan die toestand niet veel veranderd. Nog altijd schuren de
verhoudingen.

Zie  afgelopen week het meningsverschil tussen de premier van Sint Maarten,
William Marlin, en generaal Rob Verkerk, de scheidende chef van de
Zeestrijdkrachten.

Marlin zei tegen NRC  dat de mariniers die naar zijn eiland gestuurd zijn om de
openbare orde en veiligheid te bewaren, passief zouden zijn gebleven tijdens de
plunderingen na de orkaan. Verkerk riposteerde met een  - binnen de
gezagsverhoudingen - ongebruikelijke tweet waarin hij Marlin betichtte van
„klinkklare onzin". Demissionair minister Ronald Plasterk (Koninkrijkszaken,
PvdA) kon vervolgens op de radio niets anders doen dan deze woorden witwassen
door ze over te nemen. Immers, formeel vallen ook topmilitairen gewoon onder het
bevoegde gezag en zijn zij niet gemachtigd op eigen houtje premiers van andere
landen de Levieten te lezen.

Vandaar dat ook premier Mark Rutte (VVD) in het voorbijgaan tegen gereedstaande
microfoons riep, dat hij de mening deelde van de generaal. Maar nergens werd op
papier gezet dat de premier van Sint Maarten onzin had gedebiteerd. De
verhoudingen met het land liggen al zo gevoelig.

De vraag is echter wie er eigenlijk gebaat is bij dat op kousenvoeten heen lopen
om die hopeloze verhoudingen tussen Den Haag en de resterende overzeese
gebiedsdelen. De veertigduizend inwoners van het weggevaagde land Sint Maarten
hebben geen boodschap aan lange post-koloniale tenen maar hebben snel hulp
nodig.

En zo stond het tot 2010 ook in artikel 36 van de Statuut van het Koninkrijk dat
die verhoudingen regelt: „Nederland, Aruba, Curaçao en Sint Maarten verlenen
elkander hulp en bijstand". De regel is weg, maar de facto is het Nederland dat
de eilanden financieel ondersteunt, zeker bij calamiteiten van deze omvang.

Plasterk kondigde donderdag dan ook aan dat er een noodfonds komt voor de
wederopbouw van het eiland. Het fonds zal, volgens de minister, de plannen en
projecten voor de wederopbouw van Sint-Maarten toetsen  en op de financiering en
uitvoering ervan toezien. Hij zei ook  dat de Nederlandse regering de heropbouw
niet overlaat aan de regering van Sint-Maarten onder het motto: „Wij krijgen de
rekening wel".

Dat was klare taal, binnen het gegeven dat het hier gaat om hulpverlening aan
een autonoom land. Maar tegelijkertijd is deze houding van het Nederlandse
kabinet in tijden van wederbouw terecht.

In verleden is te vaak gebleken hoezeer de lokale overheden in het Caraïbisch
gebied onder druk staan van georganiseerde, internationale misdaad. Met het oog
op de bescherming van de gewone burgers in dat deel van het koninkrijk past
daarbij geen naïviteit. Bij de wederopbouw van een gebiedsdeel dat door een ramp
van deze omvang is getroffen gaat het om grote bedragen, die even grote
aantrekkingskracht uitoefenen op spelers met verkeerde bedoelingen.

Plasterk, die  zijn allerlaatste overleg met de Tweede Kamer voerde, was
terughoudend met details over kosten en concrete uitvoering. Begrijpelijk, maar
de aanpak van de wederopbouw van Sint Maarten en van de problemen van de
getroffen mensen daar kunnen niet wachten tot er in Nederland eindelijk een
kabinet op het bordes staat. Die duidelijkheid moet er dus sneller komen.

Daarbij  valt het te overwegen om niet alleen de fysieke infrastructuur van het
eiland te vernieuwen. Er zou ook met een verse blik gekeken kunnen worden naar
de manier waarop de verhoudingen geregeld zijn. Immers, even los van alle
gevoeligheden, is het Statuut uit 1954 een stuk post-koloniale regelgeving dat
oorspronkelijk bedoeld was om de Verenigde Staten van Indonesië, tezamen met
Suriname, en Curaçao en onderhorigheden in een Unie met het Koninkrijk te
behouden.

Vandaar, bijvoorbeeld, die nevenschikking van de verschillende onderdelen van
het koninkrijk, die wat schaal en omvang betreft volstrekt incongruent zijn. Het
op schaal brengen van de verhoudingen, naar gemeenten overzee, bijvoorbeeld
zoals ook het geval is met andere eilanden, is al eerder bepleit. Dat is echter
geen reden het niet nog eens te doen. Natuurlijk rekening houdend met de wens
van de bevolking. Nederland heeft een morele plicht ook de burgers overzee te
beschermen.

Bij de wederopbouw  gaat het om grote bedragen, die grote aantrekkingskracht
hebben op spelers met verkeerde bedoelingen

LOAD-DATE: September 22, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              84 of 185 DOCUMENTS



                                NRC Handelsblad

                               23 September 2017
                                  NH-Zaterdag

'Schaamte is mijn kompas, daar vaar ik op'

BYLINE: Bas Blokker Foto Roger Cremers

SECTION: Binnenland; Blz. 16

LENGTH: 2914 woorden

ABSTRACT

Martine Gosselink

Als hoofd geschiedenis van het Rijksmuseum streeft Martine Gosselink naar een
stem voor iedereen die geen stem heeft. 'We hebben geen idee hoeveel woede er
nog heerst, over Nederland.'

Rijksmuseum Geschiedenis is ook rauw en vies, ze stinkt

'Dit gebouw blaakt van trots", zegt Martine Gosselink. We zitten in de villa van
het Rijksmuseum in Amsterdam. In haar kamer met uitzicht op de tuin en de
fontein, zet het hoofd geschiedenis van het museum uiteen wat zij als haar
opdracht ziet. „Wij tonen hier de pronkstukken van de elite in Nederland. Dat is
geweldig, daar trekken we miljoenen bezoekers mee. Maar geschiedenis is ook rauw
en vies, ze stinkt. Ik wil niet alleen de geschiedenis van de overwinnaars
schrijven."

In het brisante debat over de Nederlandse identiteit speelt de afdeling
geschiedenis van het Rijksmuseum een eigenzinnige rol. Eind 2015 werd besloten
uit de tekstbordjes ouderwetse aanduidingen als neger, nikker, spleetoog, kaffer
en Hottentot te verwijderen, maar ook aanduidingen die verwezen naar huidskleur
- tenzij ze functioneel waren of in de door de kunstenaar gegeven titel van het
schilderij stonden. Ook is een reeks boeken gemaakt over koloniale betrekkingen
van Nederland met landen overzee. Dit jaar werd de tentoonstelling 'Goede Hoop'
georganiseerd over de relatie met Zuid-Afrika door de eeuwen heen. Voor 2020
staat een tentoonstelling over slavernij op stapel en in 2021 de dekolonisatie
van Indonesië. Ja, er worden ook tentoonstellingen gemaakt over de Tachtigjarige
Oorlog of de Tocht naar Chatham, maar onder aanvoering van Martine Gosselink is
het Rijksmuseum ook consequent bezig zich rekenschap te geven van het koloniale
verleden.

Vrijdag presenteerde het Openluchtmuseum in Arnhem de Canon van Nederland, een
tentoonstelling over de geschiedenis 'van hunebed tot heden'. Gosselink ging
donderdag kijken en reed vrolijk terug. Het Openluchtmuseum heeft samen met haar
afdeling „het concept ontwikkeld", zegt ze. Er hangen en liggen zestig
bruiklenen van het Rijksmuseum. De erfenis van de koloniale tijd is subtiel
verwerkt, vindt Gosselink. In plaats van het logo van de West Indische Compagnie
wordt bijvoorbeeld de foto van een handboei uit de slaventijd gebruikt.

Het gewone volk

Gosselink (48) solliciteerde in 2009 bij het nog in renovatie verkerende
Rijksmuseum en sprak met de huidige algemeen directeur Taco Dibbits, destijds
directeur collecties. Zij wilde, zei ze hem, het beeld van de elite met alle
portretten en schuttersstukken in evenwicht brengen met dat van het gewone volk,
de soldaten, de gevangenen, de tot slaaf gemaakten - iedereen die in de
geschiedenis geen stem heeft. Ze werd aangenomen, waarbij volgens haar „wel hier
en daar wenkbrauwen zijn gefronst, want: én vrouw én jong én niet gepromoveerd".

Op haar computer haalt ze het ene na het andere voorbeeld tevoorschijn. Een
portret van Margaretha van Raephorst met een jonge, zwarte page. „Dit is
handtasjeswerk", zegt Gosselink. „Pages waren mode. Hij is een accessoire, het
equivalent van een schoothondje. Als deze jongen te oud werd, vonden ze hem niet
meer zo schattig en zie je hem nooit meer op een schilderij terug. Hij is
verdwenen in de geschiedenis, net als alle andere pages en kindslaven."

Ze toont een schuttersstuk van Bartholomeus van der Helst, met tussen de
breedgekraagde mannen een zwart jongetje. Van alle schutters zijn naam en
toenaam bekend, zelfs van het witte jongetje links op het doek. Niet van het
zwarte. „Dit zijn de stemmen die je niet meer hoort. Ik zie het als mijn
opdracht ook die op de een of andere manier onder de aandacht van het publiek te
brengen."

Juist het Rijksmuseum kan dat aansnijden, zegt Gosselink. Na de heropening in
2014 stond het  „binnen no timeweer in de internationale toptien. Vanuit die
kracht moeten we  de hiaten in onze collectie tonen - namelijk wat we niet
kunnen laten zien. Dat is ingewikkeld. Per tekstbordje hebben we  zestig woorden
- bezoekers lezen liever niet méér  - en in die beknopte ruimte kun je nooit de
meerstemmigheid van de geschiedenis laten klinken. Daar moeten we dus andere
manieren voor bedenken. Onderzoek, boeken, een multimediatour, rondleiders,
debatten."

Ze vertelt wat ze hoorde van Jennifer Tosh, een van oorsprong Amerikaanse vrouw
die in Amsterdam regelmatig Black Heritage Tours organiseert. Gosselink heeft
schilderijen en voorwerpen laten zoeken die voor deze tour interessant kunnen
zijn. Het schuttersstuk van Van der Helst is daar één van. „Tosh zei me dat alle
zwarte bezoekers die ze rondleidt, het zwarte jongetje op het schilderij meteen
opmerken. En dat de witte bezoekers hem pas zien als ze erop gewezen worden."

Schrijver Adriaan van Dis, die meewerkte aan 'Goede Hoop', roemt Gosselinks
„soepele geest en grote incasseringsvermogen". Die heeft ze nodig ook, want bij
elke stap wordt van alle kanten meegekeken. Een collega vroeg bij de aanloop
naar 'Goede Hoop' waar een tentoonstelling over zwarte mensen nou voor nodig
was. Hij was gelukkig óm toen hij de opstelling had gezien en haar rede had
gehoord. Maar toch: „Wij zijn hier in het Rijksmuseum ook niet eenstemmig over
alles."

De kritiek van buiten is rauwer. Toen het museum de aanpassing van de
tekstbordjes aankondigde, hoonden sommigen meteen: hè, wat politiek correct.
„Dan denk ik: het Rijksmuseum is bij uitstek de plek waar je politiek correct
moet zijn. Niet dat je zaken verfraait of verdoezelt, maar dat je je bij de
feiten houdt." Over twintig jaar, denkt ze, vinden we het heel normaal dat
niemand nog het woord 'neger' gebruikt, zoals nu niemand meer verwacht dat je
rookt in een vliegtuig.

Dat het Rijksmuseum school maakt met de tekstzuivering, merkt ze als ze in het
buitenland lezingen geeft. „In Portugal schrokken ze zich wild: wat lopen wij
achter, dachten ze. In Kopenhagen en elders zijn ze ons voorbeeld al gaan
volgen." Het Tropenmuseum in Amsterdam was er trouwens al langer mee bezig.

Het gaat zelfs zover dat de directeur van een internationale koepelorganisatie
voor musea vroeg of er niet een internationale taalgids moest komen. „Nee, nee",
zegt Gosselink. „Elk land is anders. Elk land heeft zijn eigen politieke of
koloniale gevoeligheden."

Op de derde dag dat 'Goede Hoop' open was, leidde Gosselink een groep kritische
zwarte en witte activisten rond. „Ik vertelde over de Basters, een etnisch
gemengde groep inwoners van Zuid-Afrika die halverwege de 19de eeuw uitweek naar
Namibië. Een van de activisten zei: 'Basters? How dare you say Basters?' Die man
kon mijn bloed wel drinken. Pardon, zei ik. Die naam heb ikniet bedacht. Ja, het
komt van 'bastaards' en het heeft die negatieve bijklank. Maar die mensen
noemden en noemen zichzelf nog altijd zo. Ken je geschiedenis en ga mij niet de
les lezen als je die niet kent."

Een andere man vond de hele tentoonstelling 'erg wit, erg elitair en erg
makkelijk gedacht vanuit de luie conservatorsstoel'. Had hij een punt? „Hij
voelde zich niet vertegenwoordigd. Hij zei: 'Dit gaat allemaal weer over de
witte Nederlanders.' Ja, maar wat zeg ik nou door kralen of schoenen van de Khoi
of de San neer te leggen? Elk stuk op die tentoonstelling moest de bezoeker iets
duidelijk maken over de geschiedenis van de relatie tussen Nederland en
Zuid-Afrika."

Op de muren van de zalen stonden zinnen in witte kalkletters die op
protestslogans leken. Een van die zinnen was opgetekend uit de mond van een
Khoi. „Daar werd de activist ook boos over. 'So now you're using my history.
Does that make you feel better?' Hij wilde niet dat ik de woorden van de Khoi
citeerde. Cultural appropriation. Hou eens op! We wilden laten zien hoe de
verschillende bevolkingsgroepen op elkaar reageerden,  dat de Khoi zich van meet
af aan hebben verzet tegen de Nederlanders. Als ik die quotes daarvoor niet eens
mag inzetten, hoe moet ik het dan doen?"

Bernard Wientjes, voorzitter van het Rijksmuseum Fonds, zei tegen Gosselink:
'Als je van allebei de extreme kanten kritiek krijgt, zul je het ergens wel goed
hebben gedaan.'

„We zitten in een emancipatieproces. Men roept op tot het veranderen van namen
en het omdopen of weghalen van standbeelden. Er is een herschikking van de
geschiedenis aan de gang. Dat is moeilijk en pijnlijk. De stem die nooit gehoord
is, eist nu ruimte op en die ruimte komt er. Ja, er is ook een reactie, daar
moet je niet van schrikken. Het gaat ook nog heel lang door en we zijn nog lang
niet klaar. Het proces naar de discussie toe is veel belangrijker dan de
uitkomst. We hebben de wind mee. Kijk hoe de directie van ons museum meegaat.
Hoe we collega's kunnen overtuigen. Van New York tot Praag vragen ze ons over de
tekstbordjes. Ik geloof in dit emancipatieproces en dat het nodig is - zonder
door te schieten."

Met de bajonet vooruit

Kritiek maakt Gosselink schuw noch verbeten. Ze is ontspannen, vrolijk,
optimistisch. Wil ze wat langer over een antwoord nadenken, dan trekt ze de
strengen van haar halsketting strak.

Ze heeft een beproefd recept voor kritiek: ga met je critici praten, luister
naar ze, neem hen serieus. De discussie rond het Rotterdamse kunstencentrum
Witte de With vindt ze „een ingewikkeld voorbeeld" waar ze lang over heeft
nagedacht. Ze weet niet hoe men daar tot de beslissing is gekomen om de naam van
de zeeheld dan wel misdadig wrede kapitein volgend jaar van de gevel te halen.
Zelf zou ze alle betrokkenen, mensen die aanstoot nemen aan de naam,
buurtbewoners, historici bij elkaar aan tafel hebben gezet. „Ga praten. Dan kom
je er wel uit." Ze zou er geen nacht van wakker liggen als scholen of straten
met de naam van Jan Pietersz. Coen  werden vernoemd - „Maar dan wel met de
uitleg erbij: 'voorheen Jan Pietersz. Coenstraat'."

Zo gaat het ook bij de bordjes in het museum. „Wij houden al die informatie in
ons systeem. Surinaamse wetenschappers zeiden verontwaardigd: nu kunnen we ons
onderzoek niet meer doen, wij zoeken altijd op 'neger'. Maar dat kan prima,
alles is er nog. En dat we de aangeboden informatie zouden vervlakken - onzin.
Een tekening die 'Drie negers in een kano' heette, wordt 'Drie Ghanezen in een
kano'. Dat is juist specifieker."

Gosselink klikt een plaatje van de zogenoemde Lombok-schat tevoorschijn.
Oorlogsbuit, honderden kilo's goud en sieraden, door Nederlanders met de bajonet
vooruit geroofd van de Balinese vorst op Lombok. „Kijk, wat een beauty! Ik kan,
ondanks de verschrikkelijke geschiedenis, toch genieten van de schoonheid."

Hoe de sieraden in de vaste opstelling zijn tentoongesteld, schoot onder meer de
Utrechtse historicus Remco Raben in het verkeerde keelgat: het was hem te veel
een schat wat hij zag liggen. Gosselink vroeg hem zijn kritiek op te nemen voor
een koloniale multimedia tour die bezoekers van het museum kunnen afluisteren.

Ze start de tour en daar horen we de stem van Raben die zegt: „Ik zie die schat
als een voorbeeld van koloniaal geweld, en ik zie het ook, zoals het hier is
opgesteld, als een voorbeeld van de wijze  waarop we onszelf eigenlijk niet
precies willen inleven in de Indonesische kant van het verhaal. De Lombok-schat
is hier een Nederlandse schat."

En wat is er verder met zijn kritiek gebeurd? „We hebben hier en daar een tekst
aangepast. En overal het woord 'schat' tussen aanhalingstekens gezet." Neemt
Gosselink de opmerkingen van critici dan vooral over om hen onschadelijk te
maken? „Nee! We gaan niet uit angst iets doen. Dat hoeft ook helemaal niet. Het
moet inhoudelijk iets toevoegen."

Voor 'Goede Hoop' wilde het Rijksmuseum per se een paar belangrijke
slavernijstukken tentoonstellen, zegt ze. „Die mochten en konden niet ontbreken,
slavernij was de olie die de maatschappij liet lopen. Maar de directeur in
Zuid-Afrika wilde ze niet uitlenen. Kan zijn dat ze niet met Nederlanders wilde
werken. Zuid-Afrikanen die me wel hielpen, moesten zich soms verantwoorden  bij
hun achterban. We hebben geen idee hoeveel woede er nog heerst, over Nederland.
Wij zijn daar de brenger van uitbuiting, racisme en slavernij, de wortel van het
kwaad dat apartheid heet." Drie keer is Gosselink langs geweest. Brieven
geschreven. „Pas toen ik de directeur had uitgenodigd om te komen kijken waar we
mee bezig waren, kregen we de stukken."

„In Zuid-Afrika denken ze dat wij in Nederland in de 17de eeuw alleen maar thee
dronken met onze pink omhoog en balfeestjes gaven met mooie zijden jurken aan,
van het geld dat we in de koloniën hadden verdiend over de ruggen van slaven. Ik
leg dan uit: in Nederland hadden we ook het grauw, de broodarme, anonieme,
uitgebuite massa, bedelaars en stakkers. Ze hebben geen idee! Hier was ook
continu oorlog. Mensen werden aan de galg gebracht, verbrand of gevierendeeld
omdat ze anders dachten. De samenleving was extreem gewelddadig. Als ik dat
verhaal vertel, gaat daar ook weer een wereld open."

Koelies? Koelies?

Gosselinks grootouders aan beide kanten komen uit Indonesië. „Mijn ene
grootmoeder zat geïnterneerd in Tjideng, een kamp in een wijk in Jakarta. De
andere zat in verschillende kampen op Sumatra. De eerste herinnerde zich de
jaren in het kamp als bijna de mooiste tijd van haar leven, omdat alles echt
was. Echte trouw, echte liefde, echte vriendschap. Ze leefde toen echt. Mijn
andere grootmoeder heeft in het kamp enkele kinderen verloren - ze heeft er
nooit meer over gesproken. Er is niet één waarheid. Er is niet één geschiedenis.
Er is meerstemmigheid."

In huize Gosselink ging het „alleen maar over de oorlog en over het koloniaal
verleden. De klassieke zin 'de Japanners behandelden ons als koelies', heb ik
mijn grootmoeder letterlijk horen uitspreken. En net zomin als de meeste mensen
voelde mijn oma zelf aan dat die zin ook iets zei over de maatschappij die zij
mede had vormgegeven. Ik dacht alleen maar: koelies? koelies? Er waren dus
kennelijk mensen die voor de Nederlanders ónder hen stonden en als wie ze zich
niet wilden laten behandelen: contractarbeiders. Tijdens mijn studie las ik een
rijksrapport over de uitbuiting en mishandeling van de koelies. Daar komt het
vandaan, mijn belangstelling voor de andere stem."

Ze denkt dat het schaamte is. „Geen schuld, schaamte. Ik ben niet schuldig aan
wat er in het verleden is gebeurd. Twee weken geleden was ik met mijn gezin in
Westerbork. Dan lees ik over de Joodse kamparts die voor zijn medegevangenen
bepaalde wie wanneer op transport naar de vernietigingskampen moest. Daar loop
ik rond met een mengeling van pijn, fascinatie en verbijstering. Hoe hééft dit
kunnen gebeuren? Ik voelde schaamte. Dat is een vorm van empathie die mij
inzicht kan geven in gebeurtenissen die ik niet heb meegemaakt. Ik vind schaamte
een heel waardevolle emotie. Dat is mijn kompas, daar vaar ik op. En op kennis
natuurlijk - het moet wel kloppen."

Erkenning

Na de aankondiging van de slavernij-tentoonstelling stroomden reacties binnen.
„Dat we dit vooral wel en dat vooral niet moesten doen. En veel mensen die ons
bedankten: eindelijk erkenning. Omdat het wel het Rijksmuseum is hè, dat heeft
gewicht."

Ach, ze weet nu al hoe het zal gaan als de tentoonstelling in 2020 opent. „Dat
zullen we nooit voor iedereen goed kunnen doen." Wat ze wel heeft geleerd van de
kritiek op 'Goede Hoop': tijdig diversiteit in haar team organiseren. „We hebben
nu een senior conservator met Surinaams-Caribische wortels."

Het Deutsches Historisches Museum organiseerde een tentoonstelling over
Kolonialismus - „voor het eerst in Duitsland, heel interessant" - met in zaal 1
een statement in de trant van 'kolonialisme is een misdaad'. Bedoelt Gosselink
dat het Rijks ook zo'n statement zal formuleren voor de
slavernij-tentoonstelling?

„Euhm." Ze trekt aan haar halsketting. „Filmregisseur Steve McQueen deed het ook
niet aan het begin van 12 Years a Slave. Ik bedoel: het is zó duidelijk. Laat de
feiten voor zich spreken. Die schep er bovenop, die hoef ik niet zo nodig te
doen."

Het museum broedt op een manier waarop mensen hun mening kunnen  geven over wat
ze op de slavernij-tentoonstelling hebben gezien. „Bijvoorbeeld door hun vragen
voor te leggen en dat je aan het eind van de tentoonstelling het antwoord van de
bezoekers ziet. Dat je samen iets creëert. Ik zeg maar wat: 'Moeten alle nazaten
van de slavernij schadeloos worden gesteld?'"

Wat ze wel weet: in de slavernij-tentoonstelling zullen de mensen geen 'slaven'
heten, maar 'tot slaaf gemaakten'. „Ieder mens wordt als mens geboren, niet als
slaaf, ook al was de trans-Atlantische slavernij in feite erfelijk. Mensen
werden door het systeem tot slaaf gemaakt, zoals een gevangene gevangen wordt
genomen. Tsja, 'tot slaaf gemaakte' is wel lelijk. We zouden een woord als
'geslaafde' moeten munten."

CV New York, Sri Lanka

Martine Gosselink (1969) studeerde koloniale en kunstgeschiedenis. Ze maakte
tentoonstellingen in New York en Sri Lanka en stond aan de wieg van de eerste
Nederlandse historische database (atlasofmutualheritage.nl). Sinds 2009 is ze
hoofd geschiedenis bij het Rijksmuseum.

Herkomst Zijn museumstukken rechtmatig verworven?

Tien objecten uit de koloniale collectie van het Rijksmuseum zijn geselecteerd
om de herkomst na te gaan en vast te stellen of de stukken rechtmatig zijn
verworven. Martine Gosselink wil hiermee op claims voorbereid zijn. „Of zelfs zo
nodig voorwerpen proactief teruggeven."

Een van de  objecten is de diamant van Banjarmasin, ooit van de sultan van
Banjarmasin (Zuid-Borneo). In de museumcatalogus staat: „Nadat er problemen
waren ontstaan rond de troonopvolging besloot Nederland in 1859 het sultanaat
van Banjarmasin met geweld in te lijven. De diamant werd tot Nederlands
staatsbezit verklaard."

LOAD-DATE: September 22, 2017

LANGUAGE: DUTCH; NEDERLANDS

GRAPHIC: Martine Gosselink voor een schuttersstuk van Bartholomeus van der
Helst. Van iedereen op het doek is de naam bekend, behalve van de zwarte jongen.
„Dit zijn de stemmen die je niet meer hoort. Ik zie het als mijn opdracht ook
die stemmen onder de aandacht te brengen."

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              85 of 185 DOCUMENTS



                                NRC Handelsblad

                               22 September 2017
                                   NH-vrijdag

Ik ben Belg en ja, ik wil Nederlander worden

BYLINE: Dominique Minten Foto Merlijn Doomernik

SECTION: Lux; Blz. 16

LENGTH: 1323 woorden

ABSTRACT

interviewNRC-hoofdredacteur Peter Vandermeersch bundelde de columns die hij
schreef als in Nederland wonende Belg. De Vlaamse journalist Dominique Minten
spreekt hem. „Het gezeur is de andere kant van zeer principieel zijn."

Peter Vandermeersch (56) is op weg helemaal Nederlander te worden. Omdat hij wil
kunnen stemmen voor de Tweede Kamer heeft hij de Nederlandse identiteit
aangevraagd. Daarvoor moet hij zijn Belgische paspoort inleveren en dat vindt
hij best een emotionele beslissing. „Het is ook een beetje raar dat mijn ouders
plots een Nederlandse zoon krijgen."

Dat hij deze beslissing na zeven jaar wonen en werken in Nederland genomen
heeft, zegt veel over de intense band die hij heeft opgebouwd met zijn nieuwe
'vaderland'. Het zegt ook iets over de mens Vandermeersch: hij houdt niet van
half werk.

Toen hij in de zomer van 2010 afscheid nam van De Standaard en hoofdredacteur
van NRC werd, vroeg de krant  hem op regelmatige basis zijn mening op te
schrijven over het reilen en zeilen bij de noorderburen. De beste columns zijn
nu gebundeld in het boek Ik zou zo graag van jullie houden. Een titel die toch
enige reserve aangeeft bij dat aanstaande 'Nederlanderschap'. „Mijn tweede
column wilde ik al afsluiten met die zin", zegt Vandermeersch. „Ik wilde echt
van hen houden, maar ze maakten het me verdomd moeilijk. Toen ik voor dit boek
de selectie maakte, moest ik concluderen dat eigenlijk alle columns hadden
kunnen eindigen met die zin."

Hij had eerst een andere werktitel in gedachten: 'het land van wietlucht en
spruitjesgeur'. „Nederlanders beweren zo graag van zichzelf dat ze heel tolerant
zijn en heel erg naar de buitenwereld kijken. Maar dat durft wel eens
tegenvallen. Moeten we nu echt een regeerakkoord schrijven waarin staat dat het
Wilhelmus onderwezen moet worden? Of neem Prinsjesdag. Daar blijft toch een
rare, carnavaleske sfeer rond hangen die Vlamingen moeilijk kunnen begrijpen."

Het hele boek ademt die spanning. De Nederlanders wonen in een perfect
georganiseerd land, maar bij de kleinste oneffenheid in de weg beginnen ze te
klagen en te zeuren. Dat werkt Belgen wel eens op de zenuwen. „Ik kan mij ook
ergeren als op vergaderingen doorgeboomd wordt over de kleinste pietluttigheden.
Soms kan over de formulering in een verslag een kwartier gedebatteerd worden,
terwijl niemand dat later zal lezen. Dan kan ik alleen maar het hoofd schudden."

Maar, voegt hij eraan toe: „Dat gezeur is ook de andere kant van zeer
principieel zijn. In Vlaanderen worden de zaken dikwijls nooit helemaal
uitgediscussieerd. Daar erger ik mij nog meer aan."

Meer begrip voor kritiek

Nederland is natuurlijk ook écht een beter georganiseerd land. Dat ervaart hij
als hij weer eens door de tunnels van Brussel moet rijden en zich in Kinshasa
waant. Of als hij wordt geconfronteerd met de Vlaamse administratie. Dan prijst
hij zichzelf gelukkig  dat hij in Amsterdam mag wonen, al is die stad misschien
net iets te keurig en te georganiseerd. „Eigenlijk zou elke Nederlander een
tijdje in het buitenland moeten wonen om te beseffen hoe goed hij het hier
heeft. Dan zullen ze niet meer klagen over te veel straatlawaai waardoor ze in
hartje Amsterdam niet met de ramen open kunnen slapen."

Dat maakte hij mee op een bewonersvergadering van het appartementsgebouw waarin
hij woont. „Dan ontwaar ik weer de 'kleine' Nederlander die hunkert naar regels.
In België mag het allemaal minder goed geregeld zijn, maar we kunnen wel beter
improviseren. En dat bedoel ik in de goede betekenis van het woord."

Ook bij de tolerantie en de open debatcultuur waarop de Nederlander zich zo
graag op laat voorstaan, plaatst Vandermeersch graag kanttekeningen. „Ik hou erg
van het debat. Dat staat hier  op een hoger niveau dan in Vlaanderen, maar ik
heb de kwaliteit ervan de voorbije zeven jaar snel achteruit zien gaan. Er wordt
zo slecht naar elkaar geluisterd. Debatteren staat ondertussen gelijk aan elkaar
overschreeuwen. Luisteren naar elkaar is er nauwelijks nog bij."

Hij ergert zich ook aan de selectieve interesse voor de wereld. Die blijft in
hoofdzaak beperkt tot de Verenigde Staten en het Verenigd Koninkrijk. Zelfs op
zijn eigen redactie botst hij daarover wel eens. „Als ik zeg dat er in
Vlaanderen iets interessants aan de hand is, wordt dat geregeld op
schouderophalen onthaald. En wie is de minister-president van Vlaanderen?
Sommigen weten het niet, maar erger nog: ze vinden eigenlijk dat ze het niet
hoeven te weten. Dat stoort mij echt."

Ook de Europese Unie kan de Nederlander maar heel matig boeien. Dat moet de
eurofiele Vandermeersch toch storen? Maar over Europa hebben de Nederlanders hem
toch aan het denken gezet. „Aanvankelijk keek ik er erg van op dat de
commentatoren van mijn krant ernstig debatteerden over de vraag of we niet beter
uit de euro zouden moeten stappen. Dan dacht ik: daarover gaan we toch niet
beginnen. Maar ik heb meer begrip voor de kritiek op de Europese instellingen.
Het afstaan van nationale soevereiniteit, het gebrek aan democratische
controle... het zijn belangrijke kwesties waar in België te weinig bij wordt
stilgestaan."

Maar opnieuw  blijft hij met een dubbel gevoel achter. „Die eurokritiek past
heel erg in een gevoel dat veel Nederlanders graag koesteren: wij met z'n allen
gezellig achter de dijken en het heimwee naar een blank Nederland van vadertje
Drees die het allemaal voor ons regelde."

Bijna ondraaglijke gedachte

En dan is er het identiteitsdebat dat in Nederland volop woedt. Hoewel de
identiteitsvraag de Vlamingen helemaal niet vreemd is, hebben zij het toch
grotendeels achter zich gelaten. In Nederland blijft het maar doorgaan en de
migratiecrisis deed het opnieuw in alle hevigheid ontbranden. „Het is natuurlijk
allemaal begonnen met Pim Fortuyn. Hij prikte het waanidee door dat Nederland
zijn zaken helemaal op orde had en dat het een gidsland was voor de rest van de
wereld. Sindsdien blijft de vraag 'Wie zijn wij?' hen bezighouden. Want na
Fortuyn kwam Máxima. Precies tien jaar geleden gooide zij de knuppel opnieuw in
het hoenderhok door te zeggen dat 'dé Nederlander niet bestaat'." Vandermeersch
lacht. 'Dé Nederlander bestaat natuurlijk wel als hij in het buitenland is. In
een Frans restaurant zal je na één minuut het tafeltje met Nederlanders eruit
halen."

Maar misschien komt het ook omdat Nederland een erg verdeeld land blijft, met
een brede kloof tussen de Randstad en de krimpgebieden? Vandermeersch knikt. „En
met een heel subtiel en tegelijk heel nadrukkelijke kloof tussen de
intellectuele en culturele elite en het gewone volk. De Nederlanders van de
schouwburg tegen die van de Toppers. De NPO-kijkers tegen de SBS'ers. Die
scheidslijnen lopen hier veel scherper dan in België. Maar je mag dat vooral
niet zeggen, want dan voelt die Nederlander zich mislukt in zijn hele grote hang
naar gelijkheid. Het idee dat we steeds ongelijker worden, is een bijna
ondraaglijke gedachte. Nederland is immers geobsedeerd door het idee dat
iedereen gelijk moet zijn.'

Maar of dit debat ooit ergens toe leidt, betwijfelt hij. „En misschien wordt het
allemaal te veel uitvergroot.  En ik blijf het ook interessant vinden. Het toont
heel goed  waar dit land mee bezig is: met tolerantie, met respect voor
traditie, met je aanpassen aan nieuwe mensen."

Peter Vandermeersch:Ik zou zo graag van jullie houden. Uitgeverij Prometheus,
288 blz. € 15,-

'Debatteren staat in Nederland intussen  gelijk aan elkaar overschreeuwen'

Peter Vandermeersch (geboren in Torhout, België, 1961) is sinds 2010
hoofdredacteur van NRC. Hij is ook lid van de directie van NRC Media.

Daarvoor was hij hoofdredacteur van de Belgische krantDe Standaard. Voor die
krant is hij ook correspondent geweest in Parijs en New York.

Vandermeersch is getrouwd en heeft drie kinderen. Hij woont in Amsterdam.

Dominique Minten werkt voorDe Standaard. De laatste zeven jaar is hij als
buitenlandredacteur van die krant onder meer verantwoordelijk voor de
verslaggeving over Nederland.

LOAD-DATE: September 22, 2017

LANGUAGE: DUTCH; NEDERLANDS

NOTES: Peter Vandermeersch:Ik zou zo graag van jullie houden. Uitgeverij
Prometheus, 288 blz. € 15,-

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              86 of 185 DOCUMENTS



                                NRC Handelsblad

                               22 September 2017
                                   NH-vrijdag

In Noord-Korea wonen ook mensen

BYLINE: Casper van der Veen

SECTION: Boeken; Blz. 4

LENGTH: 1818 woorden

ABSTRACT

Gesmokkelde literatuurNoord-Koreanen worden  in het Westen vaak neergezet als
willoze robots. De unieke, gesmokkelde verhalen van Bandi brengen hier
verandering in.

Zo is het echte leven dus in Noord-Korea

Er was Han Gyeong-hee nog zo gezegd dat zij de gordijnen van haar appartement in
hartje Pyongyang niet mocht sluiten. Maar haar zoon Myeong-shik werd zo bang van
de enorme beeltenissen van Karl Marx en Kim Il-sung op het plein waar de
gezinswoning op uitkeek, dat ze de jongen toch beschermde tegen dat uitzicht.

Deze ogenschijnlijk onschuldige handeling werd door een secretaris van de
Koreaanse Arbeiderspartij opgevat als verraad. Iemand die niet overstroomde van
liefde en dankbaarheid bij het zien van het stralende gelaat van de Grote Leider
verdiende een enkeltje strafkamp.

Deze scène, uit de verhalenbundel De aanklacht van de Noord-Koreaanse dissidente
schrijver Bandi (een alias dat 'vuurvlieg' in het Koreaans betekent), toont een
Noord-Korea waar relatief weinig op gefocust wordt in de algemene berichtgeving:
het dagelijkse leven en bestaan van gewone burgers in het totalitaire land. Het
nieuws richt zich   hoofdzakelijk op steeds spannendere militaire ontwikkelingen
en op de in westerse ogen bizarre propaganda-cultus rondom leider Kim Jong-un.
Maar de levens en het leed van de 25 miljoen Noord-Koreaanse burgers blijven
grotendeels buiten beeld.

Dit is des te schrijnender omdat geen bewind op aarde de mensenrechten van zijn
eigen bevolking zo  schendt als het Kim-regime. Een VN-rapport uit 2014 sprak
van schendingen 'die wereldwijd hun gelijke niet kennen'. Hoog tijd dus voor een
in Noord-Korea geschreven boek dat de aandacht vestigt op het bestaan van de
Noord-Koreaanse burger.

In de afgelopen vier jaar zijn er meer memoires verschenen van Noord-Koreaanse
vluchtelingen dan in alle jaren ervoor. Zij schreven, vaak met hulp van een
westerse ghostwriter, over hun levens in het dictatoriale land en de moeilijke
vlucht daarvandaan. Bekende voorbeelden zijn Vlucht uit Kamp 14 van Shin
Dong-hyuk en het in 2015 verschenen Meisje met zeven namen van Hyeonseo Lee.
Deze verslagen van Noord-Koreanen zijn uiterst waardevol, omdat die nog te vaak
ontbreken wanneer er gesproken wordt over het land.

Agenten omgekocht

Een bundel met op de realiteit gebaseerde verhalen, geschreven door een auteur
die nog in Noord-Korea verblijft, bestond tot nu toe niet - behalve in de kluis
van Bandi. Een vriendin van de schrijver die van dit werk wist, ontvluchtte
Noord-Korea, maar werd opgepakt door de Chinese politie. Die dreigde  de vrouw
terug  te sturen. Met dank aan de Zuid-Koreaanse mensenrechtenactivist Do
Hee-hyun, die de Chinese agenten omkocht, wist Bandi's kennis alsnog Zuid-Korea
te bereiken. Daar vertelde zij Do over de verhalen.

De activist stuurde een Chinese kennis naar het huis van Bandi, die de schrijver
aanbood om zijn manuscript in een boek van oud-leider Kim Il-sung (1912-1994) te
verstoppen. Bandi ging akkoord en zo kwamen de verhalen in het bezit van Do, die
het werk liet uitgeven en vertalen.

De (on)gewone dagelijkse levens van Noord-Koreaanse burgers vormen de kern van
alle verhalen in De aanklacht. De kritische fictie speelt zich grotendeels af in
de jaren negentig, tijdens de nadagen van het lange bewind van Kim Il-sung. De
titel van het boek is tegelijkertijd de verbindende factor in de zeven verhalen:
een personage wordt ergens van beschuldigd en ziet zich als nietig individu
geplaatst tegenover een almachtig ogend regime. De 'aanklacht' wordt bewust
ingezet als pressiemiddel, waarbij burgers vaak moeten kiezen tussen loyaliteit
aan het regime en vervolging van hun familie. De moedeloosheid die de
'verdachte' ervaart, wordt versterkt doordat de personages zich vaak nergens toe
kunnen wenden voor hulp. In een land waar individualiteit een halszaak is, staan
mensen er toch  vaak alleen voor.

Het eerste verhaal, 'Verslag van een deserteur', toont treffend de werking van
'Songbun', het Noord-Koreaanse kastenstelsel. Dit systeem kent drie categorieën,
die iemands veronderstelde houding ten opzichte van het bewind weergeven:
loyaal, weifelend en vijandig. Je kaste, tot op drie generaties overerfbaar,
bepaalt je maatschappelijke kansen en status in Noord-Korea.

In 'Verslag van een deserteur' mag een kind geen klassenpresident meer zijn,
omdat een grootvader die hij nooit gekend heeft zich als welvarende boer in de
jaren veertig tegen de landbouwcollectivisatie zou hebben verzet. Dit wordt
betreurd door zijn tante, die op haar beurt door haar man gewantrouwd wordt
vanwege het kastenverschil tussen beide partners. Als de vrouw vervolgens na een
lang gekoesterde kinderwens eindelijk zwanger wordt en zij erachter komt dat
haar status lager is geworden, zakt de grond onder haar voeten weg. Het voelt
ineens alsof zij een onschuldig, ongeboren wezen veroordeelt tot een leven vol
lijden.

Beklemmende sfeer

Bandi toont de lezer ook de absurditeit van het bestaan in Noord-Korea - en dan
niet op een komische, maar op kafkaëske wijze. Bijvoorbeeld in 'Zo dichtbij,
maar toch zo ver weg', waarin Myeong-chol zijn stervende moeder wil opzoeken om
afscheid te nemen. In Noord-Korea is het burgers niet alleen verboden om het
land te verlaten, ook binnenlands mag er enkel met een vergunning naar een
andere regio worden gereisd. En die zijn, zeker zonder steekpenningen, niet
zomaar te krijgen. Bandi beschrijft een 'beklemmende sfeer' bij het Tweede
Departement, waar een reispapier kan worden gehaald. Die is niet louter het
gevolg van de hitte en het grote aantal mensen dat zich in een krappe
wachtruimte heeft gepropt. 'Het kwam ook door alle posters met
„Reisvoorschriften", zo talrijk dat de muur er bijna helemaal onder schuilging,
en door de barse woorden die erop stonden: „boete", „werkkamp", „juridische
sancties"'.

Wanneer Myeong-chols verzoek onverbiddelijk wordt afgewezen, wil de man het het
liefst op een janken zetten en zijn 'vuist ten hemel [...] heffen'. Maar zelfs
je emoties de vrije loop laten gaat niet zomaar in het arbeidersparadijs van de
familie-Kim. 'In bepaalde omstandigheden kon zelfs huilen al worden gezien als
een daad van verzet, wat in dit land maar tot één ding kon leiden: een wisse
dood. De wetten van dit land dwongen je te blijven glimlachen, zelfs als je werd
verteerd door pijn, en alles wat in je binnenste brandde, moest worden
onderdrukt.'

Het is een duidelijke illustratie van de schadelijke absurditeit van het
Noord-Koreaanse schouwspel van een maatschappij die als officieel motto 'Wij
hebben niets te benijden' heeft. Geen wonder dat in het verhaal 'Op het toneel'
een 23-jarige man die netjes doet wat hem wordt opgedragen door een kritischer
ingestelde kennis een 'acteur in zijn drieëntwintigste jaar als dramastudent'
wordt genoemd. Maar zelfs de scepticus in Noord-Korea, die stiekem twijfelt aan
het waarheidsgehalte van de staatspropaganda, ontbreekt het doorgaans aan
externe informatie over hoe de wereld buiten het 'kluizenaarskoninkrijk'
eruitziet.

Behalve de zwaarte van het leven in Noord-Korea  zien we ook gezinnen die met
relatief kleine meevallertjes tevreden zijn. En een enkele keer komt er wat
galgenhumor naar voren waarmee de ernst van de zaak iets verlicht wordt, zoals
een groep ondervoede toneelspelers die onderling grapt 'dat hun navel zeker
verliefd was op hun ruggengraat, aangezien de twee er duidelijk naar smachtten
elkaar te kussen'. Humor als medicijn dus, die even later  wanhopige vormen
aanneemt. '[Zo]als gewoonlijk in een situatie waarbij diepe woede moest worden
onderdrukt, rolden we al over de grond van het lachen als iemand zelfs maar een
beetje vreemd hoestte. Het leek bijna een soort lachziekte.'

De voornaamste verdienste van De aanklacht is dat de hoofdpersonen  autonome
personages zijn met eigen gedachten, verlangens, angsten en kritieken. Ze geven
de lezers individuele oordelen over het leed dat hun wordt aangedaan en de
ambtenaren die hier verantwoordelijk voor zijn. Hier zien we Noord-Koreaanse
burgers eindelijk eens als 'echte' mensen met dezelfde wensen en gedachten als
personen elders.

Een welkome afwisseling, aangezien zij door westerse observanten (die doorgaans
nog nooit een Noord-Koreaan gesproken hebben) meestal worden neergezet als
gehersenspoelde robots die blind alles geloven wat de bombastische
staatspropaganda over hen uitstort. Dit ontmenselijkte mensbeeld leidt ertoe dat
de humanitaire situatie in Noord-Korea vaak abstract blijft, omdat de mensen
geframed worden als een soort dierentuindieren. De concrete situaties waarin
Bandi zijn personages situeert, zijn instructief.

Hoewel de verhalen allemaal een duidelijke boodschap bevatten - het
Noord-Koreaanse bewind tergt zijn onderdanen, die daar intens onder lijden -
zijn zij zeker niet eendimensionaal. Bandi's literatuur is niet alleen
interessant  vanwege haar unieke oorsprong. De schrijfstijl en  plot van de
meeste verhalen zijn kwalitatief hoogwaardig genoeg om een publiek wereldwijd
aan te spreken en laten alleen bij 'Pandemonium' wat te wensen over. De toon kan
wat dramatisch zijn voor een westerse lezer, maar is voor een (Noord-) Koreaanse
auteur niet ongebruikelijk.

Het boek is vertaald vanuit een Engelse vertaling, wat uiteraard niet optimaal
is - maar ook bijna onvermijdelijk, gezien het grotendeels ontbreken van
Koreaans-Nederlandse vertalers. Het is vertaalster Linda Broeder gelukt om dicht
bij de originele tekst te blijven, met de toon en sfeer die Bandi probeert neer
te zetten.

Over Bandi is weinig bekend, behalve dat hij in Noord-Korea een vermaard auteur
is, lid van de schrijversbond die boeken produceert in opdracht van de staat.
Hij werd geboren in de jaren veertig en schreef De aanklachttussen 1989 en 1995,
toen  zijn vaderland te kampen kreeg met toenemende armoede en voedseltekorten.
In een Frans tijdschrift werd hij recent al de 'Solzjenitsyn van Pyongyang'
genoemd, naar de Russische dissident die in de jaren zestig en zeventig in
romans beschreef wat het tirannieke Sovjetbewind deed met de gewone Rus.

Drie Noord-Korea's

De Noord-Koreaanse vluchteling Jang Jin-sung zei in 2014 tijdens een lezing in
Leiden dat er niet één, maar drie Noord-Korea's bestaan. Allereerst is er het
land van de staatspropaganda, waar iedereen gelukkig is onder het paradijselijke
bewind van Kim Jong-un. Dan is er het Noord-Korea uit veel westerse media, met
onzinverhalen over eenhoorns, executies door 120 hongerige honden en burgers die
allemaal hetzelfde curieuze kapsel als de leider moeten dragen.

Voor het derde, échte Noord-Korea - een keiharde, armoedige en totalitaire
maatschappij waarin 25 miljoen burgers zich staande proberen te houden - wilde
Jang graag meer aandacht. Bandi, die zich als vertolker opwerpt van het leed en
de repressie waar gewone Noord-Koreanen onder zuchten, is daar in De aanklacht
met verve in geslaagd.

Bandi:  De aanklacht.  Vertaald door  Linda Broeder.  Ambo Anthos,  256 blz. €
21,99

4 ballen

LOAD-DATE: September 22, 2017

LANGUAGE: DUTCH; NEDERLANDS

NOTES: Bandi: De aanklacht. Vertaald door Linda Broeder. Ambo Anthos, 256 blz. €
21,99

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              87 of 185 DOCUMENTS



                                NRC Handelsblad

                               21 September 2017
                                  NH-donderda

BYLINE: Josine ten Berge; Daan Brouwer; Rutger Hafkenscheid; Liesje Faber;
Sophia Hijlkema

SECTION: Opinie; Blz. 17

LENGTH: 511 woorden


Wildplasboete (2)

Graag demonstreren

Kan deze rechter misschien laten zien hoe vrouwen op een urinoir moeten plassen?
Misschien kan hij enkele vrijwilligers vinden die zo'n plaskrul willen
uitproberen? Zolang er niet evenveel mannen- als vrouwentoileten zijn, mag er
geen veroordeling plaats vinden en riekt deze uitspraak naar onverbloemde
discriminatie.

Josine ten Berge

Can & Cannots

Dank voor hervorming

In de krant stond een onthullende uitspraak van Kim Putters (Pas op voor nieuwe
tweedeling tussen 'cans' en 'cannots', 18/9). Dat is de directeur van het
Sociaal en Cultureel Planbureau, en dus een belangrijke vertegenwoordiger van de
gevestigde orde.

In een bijdrage over de verzorgingsstaat brengt hij de „decentralisatie van
zorgtaken" ter sprake. En dan schrijft hij: „Daarmee verdwenen de rechten op de
sociale bescherming." Hoe heeft zich deze cruciale omslag voltrokken? Wanneer
hebben de kiezers de politiek een mandaat gegeven voor deze drastische ingreep?

Onder het gras van het sociale beleid van de afgelopen jaren zat, verborgen voor
de gewone burger onder een dikke laag loos jargon en ingewikkelde formuleringen,
een grote giftige adder. En dat beest is nu duidelijk benoemd door de heer
Putters. Jammer dat de gevestigde orde ons nu pas laat weten wat de doorgevoerde
„hervormingen" van de collectieve voorzieningen in feite behelzen.

Daan Brouwer

Downsyndroom

Bescherm het leven

Michael van der Lubbe (Brieven, Zij kosten iedereen geld, 15/9), meent  dat de
keuzevrijheid van ouders een ernstig gehandicapt kind ondanks beschikbare
diagnostiek geboren te laten worden begrensd wordt door de kosten waarmee zij de
samenleving opzadelen. Dat is de ethiek op zijn kop.

Uitgangspunt van elke gezonde samenleving is dat zij het leven beschermt. Er
kunnen uitzonderingssituaties zijn waarin de samenleving het ouders onder
strikte voorwaarden toestaat het leven van een ongeboren kind voortijdig te
beëindigen.

Het is echter ondenkbaar dat een gezonde samenleving ouders ooit zou verplichten
dat leven te beëindigen. Laat staan dat die verplichting zou berusten op
financiële afwegingen. Of op het gebrek aan nut dat dat leven voor de
samenleving zou opleveren. Daar hebben we juist voor gestreden in de jaren
dertig van de vorige eeuw.

Rutger Hafkenscheid


Recensie Mother

Draak in het kwadraat

Vijf sterren kreeg Mother in de recensie van Coen van Zwol (Hermetische,
meeslepende allegorie van alles, 13/9). Van horror houden we niet, maar
psychologische horror, dat is nooit weg. Maar: wat een deceptie. Goed spel, dat
wel. En een allegorie van alles, ja, ongetwijfeld. Maar dan wel opgediend in
vette brokken, met een effectbejag waar SBS6 nog wat van kan leren. Echte
horror, compleet met bloed, geweld en smerigheid. De climax kwam al in de eerste
helft, dachten we, maarwerd nog eens in het kwadraat overgedaan na de pauze,
culminerend in gegraai in het lijf van een bijna-dode. Meeslepend? Nee, we
werden er bijna kwaad van, van zo weinig goede smaak. Kortom, een draak in het
kwadraat.

Liesje Faber

Sophia Hijlkema

Een gezonde samenleving beschermt leven

LOAD-DATE: September 21, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              88 of 185 DOCUMENTS



                                NRC Handelsblad

                               20 September 2017
                                  NH-woensdag

Herhaling

BYLINE: Marcel van Roosmalen

SECTION: Cultuur; Blz. 2

LENGTH: 501 woorden

ABSTRACT

Marcel

Prinsjesdag begon zoals gebruikelijk een paar dagen eerder met het uitlekken van
de Miljoenennota en altijd dezelfde nieuwsfoto's van politiepaarden in een mist
van vuurwerk op het strand. Bleef over de lege huls, door liefhebbers 'traditie'
genoemd.  Met 's ochtends al beelden van 'oranjefans', mensen die het liefst in
het oranje al vroeg naar Den Haag waren gekomen. Zwaaien naar de koning en
koningin in de Glazen Koets en dan  hopen 'op een moment van contact'. Al die
mensen zijn samen te vatten tot een persoon: Johan Vlemmix, een aan aandacht
verslaafde Brabander die tientallen keren deelnam aan het tv-programma Te land,
ter zee en in de lucht van wie ik niet per se hoef te horen welke impact het
kortstondig oogcontact met voorleesprinses Laurentien tijdens de rijtoer op hem
heeft.

Van alle 'tradities' op deze parlementaire feestdag vind ik de analyse van de
hoedjes en kleding het ergst. Dat RTL Boulevard een modedeskundige uitnodigt om
de jurk van Máxima te analyseren is erg, maar het haalt het niet bij de
statements die sommige politici aan hun hoedje of kleding verbinden.

SP'er Peter Kwint, die bij ons in Betondorp op zaterdagochtend graag mag
aanbellen om te controleren of alle minima wel een wasmachine van de gemeente
hebben, zag eruit als Ciske de Rat.

Met een pet.

De uitleg: solidair met 'Jan met de pet', want SP.

Carla Dik-Faber (ChristenUnie) droeg een outfit gemaakt van oude
klederdrachtstoffen. „Traditie in een nieuw jasje", zei ze daar zelf over.
„Gehuld in de vele levensverhalen van mensen."

Ik heb er lang over nagedacht welk punt ze daarmee dacht te maken, langer in
ieder geval dan over het statement van GroenLinks-Kamerlid Nevin Özütok die door
het dragen van een 'Angisa' aandacht wilde vragen voor het slavernijverleden, en
al vroeg in de ochtend was begonnen om zich te laten filmen en fotograferen. Het
deed een beetje denken aan haar tijd als bestuurder van het stadsdeel
Amsterdam-Oost, toen ze consequent op de foto stond in de door haar
gesubsidieerde wijkkrant. Bijvoorbeeld met een wok in haar hand bij een artikel
over gezond eten.

Wat gisteren ook nieuws was: de burgemeesters van de vier grote steden zwaaiden
niet naar de koets van de koning en koningin vanwege de situatie rondom de
ernstig zieke Eberhard van der Laan. Deze traditie kende nog niemand, maar fijn
dat ze zelf lieten weten er vanaf te zien.

Iedereen vindt het verschrikkelijk dat Eberhard van der Laan zo ziek is,
iedereen weet van en betreurt ons slavernijverleden en alle politici zeggen
solidair te zijn met 'Jan met de pet' en luisteren ademloos naar de verhalen van
gewone mensen.  Nog een jaar, dan begint het weer met foto's van paarden op het
strand. Misschien dat Nevin Özütok dan heel dapper een hoedje laat vouwen van
een Turkse krant uit protest tegen de persbreidel onder president Erdogan.

Marcel van Roosmalen heeft op deze plek een wisselcolumn met Ellen Deckwitz.

Van alle 'tradities' op deze feestdag vind ik de analyse van de hoedjes en
kleding het ergst

LOAD-DATE: September 20, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              89 of 185 DOCUMENTS



                                NRC Handelsblad

                               18 September 2017
                                   NH-maandag

Duitse SPD zit in dezelfde onmogelijke spagaat als PvdA

BYLINE: Nick Ottens

SECTION: Opinie; Blz. 18

LENGTH: 520 woorden

ABSTRACT

Sociaal-democraten wilden altijd arbeiders- en  middenklasse verbinden. Maar wat
als die niet meer verbonden willen worden, vraagt  .

De sociaal-democraten in Duitsland dreigen dezelfde fout te maken als de PvdA in
Nederland. De partij weigert afscheid te nemen van een slinkend deel van de
achterban en loopt daarmee het risico dat het een grotere groep kiezers van zich
vervreemdt.

De PvdA zag in maart hoogopgeleide kiezers met een optimistische kijk op de
wereld overlopen naar D66 en GroenLinks. Veel laagopgeleiden en werklozen waren
al naar de PVV of de SP overgestapt

Toch richtte de partij zich nadrukkelijk op die tweede groep, bijvoorbeeld met
het voorstel om flexwerk aan banden leggen en om goedkope arbeidskrachten uit
Oost-Europa te weren. Jan met de pet was er niet van onder de indruk, maar
Roderik in de grote stad vroeg zich af wat hij nog bij de PvdA te zoeken had.

De SPD voelt diezelfde spanning. In het verkiezingsprogramma - Duitsland kiest
op 24 september een nieuwe Bondsdag - staan onder meer hogere belastingen voor
de rijken en voorstellen om tijdelijke contracten terug te dringen, twee
maatregelen waarvan de gewone arbeider moet profiteren. Maar daarnaast willen de
sociaal-democraten het ouderschapsverlof versoepelen en pleiten ze voor 'sociale
rechtvaardigheid'. Dat moet juist tweeverdieners met een middeninkomen
aanspreken.

In die dubbelzinnigheid schuilt het probleem: de partij wil er voor iedereen
zijn, maar dat gaat niet. De fabrieksarbeider en de vrachtwagenchauffeur hebben
heel andere wensen en belangen dan de docent en de fysiotherapeut.

De eerste groep ziet en voelt vooral de keerzijden van open grenzen; de laatste
profiteert ervan. Progressieve kiezers maken zich druk om LHBT-rechten en
genderkwesties die de meeste arbeiders koud laten.

Een linkse arbeiderspartij wordt zo een contradictio in terminis. De PvdA kwam
daar begin dit jaar achter. De Franse socialisten ervaren dat nu ook. De
Duitsers stevenen nog niet op zo'n kolossale verkiezingsnederlaag af, maar kans
om de grootste te worden maken ze niet meer.

Het zit in het sociaal-democratische bloed om de arbeiders- en de middenklasse
te verbinden, maar wat als die twee niet meer verbonden willen worden?

De meeste Duitsers met een laag inkomen kiezen al voor extreem-links (Die Linke)
of extreem-rechts (AfD). Nog maar 17 procent van de SPD-achterban werkt met de
handen. De rest zit op kantoor, staat voor de klas of werkt vanuit huis. Die
kiezers willen niet dat hun partij illiberale trekken aanneemt in een poging
lageropgeleiden terug te winnen.

En het is maar de vraag of zo'n poging de moeite waard is. Net als in Nederland
voelt de oude SPD-stemmer zich in de steek gelaten.

De partij versoberde begin deze eeuw de sociale zekerheid en versoepelde de
arbeidsmarkt. Ook worden de sociaal-democraten (mede-)verantwoordelijk gehouden
voor het mislukken van de multiculturele samenleving. Dat vertrouwen is niet
eenvoudig terug te winnen. Probeert de SPD dat toch, dan verwaarloost het de
kiezers die het nog heeft.

Nick Ottens is  de eigenaar van atlanticsentinel.com, een transatlantische
opiniewebsite.

LOAD-DATE: September 18, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              90 of 185 DOCUMENTS



                                NRC Handelsblad

                               14 September 2017
                                  NH-donderda

'Ik voel me de oom van de nieuwe rapsterren'

BYLINE: Saul van Stapele

SECTION: Cultuur; Blz. 8

LENGTH: 999 woorden

ABSTRACT

InterviewWyclef Jean

Na corruptie-aantijgingen en een mislukte poging president van geboorteland
Haïti te worden, focust Wyclef Jean (47) zich weer op zijn werk als muzikant.
„Mensen vroegen me: waarom zet je alles op het spel?"

Ik voel me de oom van de rapsterren Wyclef Jean

Wyclef Jean is terug. Twintig jaar nadat hij als lid van The Fugees een Grammy
Award had gewonnen voor het album The Score, zit de 47-jarige Jean in de hoek
van een kamer in luxehotel Bayerischer Hof in München, aan tafel met een
engineer met wie hij tijdens deze promotie-dag tussen interviews door aan nieuwe
muziek werkt en cannabisolie rookt in een elektronisch pijpje. Jean heeft een
bordje lunch op schoot. „Vind dat ene geluid voor me", zegt de voormalige Fugee
met halfvolle mond tegen de man achter de laptop. „Dat Drake-geluid:
'ting-ting'."

Het was de afgelopen jaren muzikaal relatief stil rond Wyclef Jean. De popster
bereidde in 2010 een mislukte poging voor om president te worden van zijn
geboorteland Haïti - hij bleek niet aan de eisen te voldoen - en raakte flink in
opspraak na berichten dat hij grote sommen geld van zijn op Haïti gerichte
humanitaire organisatie Yéle Haïti zou hebben uitgegeven aan zichzelf en zijn
entourage. Jean gaf in een weerwoord toe dat er „fouten" waren gemaakt, maar
ontkende meermaals categorisch dat er sprake was van corruptie of
zelfverrijking.

Nu is Jean terug met een nieuw album, The Carnival III: The Fall and Rise of a
Refugee, het derde deel in een serie die in 1997 begon met Jeans solodebuut
Wyclef Jean presents The Carnival featuring Refugee Allstars. Een muzikaal
veelzijdig, typisch Wyclef Jean-album van de producer die wereldhits scoorde met
uiteenlopende artiesten als Shakira, Ying Yang Twins, Whitney Houston en Carlos
Santana.

U klinkt optimistisch op uw nieuwe album.

„Ik ben ook optimistisch, ik moet wel. Ik ben geïnspireerd door Fela Kuti, de
zwarte presidentskandidaat. Toen ik de politiek in ging, duikelde ik in een
zwart gat en dat was geen eenvoudig gat om uit te klimmen. Maar ik wilde meer
dan alleen verantwoordelijk zijn voor honderd miljoen verkochte platen. Mensen
vroegen me: waarom zet je alles op het spel? Mensen die over je liegen, die
zeggen dat je geld gestolen hebt: waarom zou je je reputatie riskeren? Maar er
lagen 250.000 mensen onder het puin in mijn land. Als ik niets gedaan had, zou
het afgelopen zijn met me."

Maakte u in die periode nog muziek?

„Muziek is er altijd, maar mijn hoofd was niet bij de muziek. Mijn focus was op
politiek; op president worden. Ik zou wel een muzikale president zijn geweest,
net als de vorige president van mijn land, Michel Martelly. Maar ik dacht niet
na over de popwereld. Nu heeft mijn single alweer twee miljoen streams, ben ik
terug en voel ik me gelukkiger; juist door die periode van afwezigheid."

Uw eerste soloalbum kwam twintig jaar geleden uit. Er zijn nu grote rapsterren
die net zo oud zijn als uw debuut.

„Ja, ik ben hun oom. Ken je de single Wyclef Jean van Young Thug? De producer is
Supah Mario en een van zijn favoriete platen is The Carnival. Daar luisterde hij
naar toen hij 12 jaar oud was, en naar The Score. Nu komen ze naar mij toe:
'Oom, ik heb een idee!' Dan laten ze me een sample horen, en zeg ik: 'Weet je
wie dat is?' 'Nee, maar het klinkt goed!' 'Nou, dat is Fela Kuti.' Ik wil de
nieuwe millenniumproducers omarmen. Uit mijn tijd met The Fugees weet ik hoe
moeilijk het is om als producer op de voorgrond te komen."

Hoort u uw invloed als producer terug in de hedendaagse popmuziek?

„The Score en The Carnival zijn blauwdrukken geweest voor de muzikale fusie in
hiphop. En voor de notie dat het niet uitmaakt of je Afrikaanse muziek gebruikt,
of latin, of wat dan ook. Mensen vergeten vaak dat ik een jazzopleiding heb
gedaan. Wat Miles Davis en Thelonious Monk maar ook Kool Herc en Grandmaster
Flash ons leerden, is dat muziek geen vooroordeel in zich heeft.

„De muzikale fusie die ik toen maakte, hoor je nu nog veel sterker, want door
internet heeft iedereen toegang tot alle muziek in de wereld. Er staat een video
online van Drake die op zijn veertiende een regel uit 'Ready or Not' rapt [de
grootste hit van The Fugees, red.] Hij en J. Cole en Kendrick Lamar; dat is een
generatie rappers met het DNA van The Fugees en Dr. Dre."

Wat was bij dit nieuwe project voor u als producer het hoogtepunt?

„Voor single 'Borrowed Time' werkte ik met geluiden die de NASA met een
ruimteschip op Jupiter verzamelde. Dat is vermoedelijk het eerste nummer dat
geluiden van de aarde en vanuit de ruimte met elkaar mengt."

U voert uw fusie een stapje verder door.

„Ja, inderdaad. Waar de ruimte de aarde ontmoet! Het was trippy en cool. NASA
liet ons geluiden horen die nog geen mens gehoord had. Het bracht me terug naar
vroeger; naar de kelder van mijn oom, toen ik The Score aan het opnemen was en
met een sampler van Akai met hoge en lage frequenties aan het experimenteren
was. Deze generatie is een geluidengeneratie. Alles gaat om hoe geluiden samen
klinken."

U was twintig jaar geleden lid van een van de succesvolste rapgroepen ooit. Had
u altijd het idee dat er ruimte was voor een groep als The Fugees in de
hiphopscene?

„Veel mensen in de scene vonden ons apart en steunden ons niet, onder meer omdat
we instrumenten bespeelden. Wij vonden onszelf cool maar in die tijd was je niet
cool als je niet rapte over drugs en je pistool trekken. Helemaal aan het begin
van ons eerste album lieten we de Ku Klux Klan al weten: 'Jullie gaan ons niet
ophangen.' Het ging ons niet om roem en geld maar om de gewone man en vrouw; om
het vinden van een plek in de wereld.

„In hiphop heb je verschillende auteurs die hetzelfde verhaal vertellen. The
Score gaat over dezelfde revolutionaire thema's als de muziek van Tupac Shakur,
en die blijven relevant. 'Ready or Not' zou je ook morgen kunnen uitbrengen."

Het album Wycleaf Jean: The Carnival III: The Fall and Rise of a Refugee
verschijnt deze week.

'Ik gebruik geluiden  die NASA met een ruimteschip op Jupiter verzamelde'

LOAD-DATE: September 14, 2017

LANGUAGE: DUTCH; NEDERLANDS

NOTES: Het album Wycleaf Jean: The Carnival III: The Fall and Rise of a Refugee
verschijnt deze week.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              91 of 185 DOCUMENTS



                                NRC Handelsblad

                               14 September 2017
                                  NH-donderda

Gewone Nederlanders, mail mij!

SECTION: Opinie; Blz. 18

LENGTH: 607 woorden

ABSTRACT

Lamyae Aharouay

Column

We moeten het toch nog even hebben over de Gewone Nederlander. Sybrand van
Haersma Buma introduceerde hem tijdens de H.J. Schoo-lezing aan het publiek, en
sindsdien is de Gewone Nederlander onderwerp van gesprek. Op televisie, sociale
media, in de krant. Er zijn veel mensen met een mening over de Gewone
Nederlander. En de Gewone Nederlander spreekt niet terug. Of nou ja, misschien
wel, maar niemand hoort het. Want niemand weet wie de Gewone Nederlander is.

Wat we op basis van de lezing van Van Haersma Buma in ieder geval weten over de
Gewone Nederlander:

- Hij bleef verweesd achter nadat de elite er met zijn vrijheid en gelijkheid
vandoor ging en dat aan nieuwkomers gaf.

- Onderweg naar het zogenaamde volmaakte Nederland raakte hij zijn gemeenschap,
identiteit en het gevoel thuis en geborgen te zijn kwijt.

De Gewone Nederlander is dus geen nieuwkomer. Maar de rest is nogal vaag. En dus
bel ik met de voorlichter van Van Haersma Buma. Hij kan het me ook niet
uitleggen. Dat zou hij aan Van Haersma Buma zelf moeten vragen. En die is nu
druk met de formatie, ik moet er maar niet op rekenen. Hij krijgt al zo veel
interviewverzoeken na die lezing.

Maar ik hoef geen interview. Ik heb maar één vraag: wie is de Gewone Nederlander
?

Nee, ook dat gaat gewoon niet lukken. Misschien na de formatie ergens. Ik ben zo
teleurgesteld dat ik vergeet te vragen of de voorlichter zelf een Gewone
Nederlander is. Jammer.

Ik snap het wel, van die interviewverzoeken. Buma zit aan de formatietafel en is
daarmee architect van de toekomst van dit land. Identiteit is
hoogstwaarschijnlijk een van de onderwerpen waarover gepraat wordt. Tom-Jan
Meeus schreef afgelopen weekend in 'Haagse Invloeden' dat het erop lijkt dat het
regeerakkoord ons op sociaal-culturele thema's nog kan verrassen. Het enige wat
ons na de holle frasen en symboolpolitiek van de afgelopen jaren nog kan
verrassen op dat gebied is inhoud, dus laten we onze vingers kruisen en hopen op
het beste.

Buma betoogt dat politici die we als populistisch zien over een zwakte
beschikken, namelijk dat zij geen fundamentele antwoorden geven. Zolang hij zelf
niet uitlegt wie De Gewone Nederlander is, lijkt het alsof Buma zelf concludeert
dat hij een populist is. Dat is handige informatie voor wie daar nog over
twijfelde.

En dus zijn we aan onszelf overgeleverd om erachter te komen wie toch die
veelbesproken Gewone Nederlander is. Heeft hij een Billy-boekenkast? Lust hij
per definitie kaas? Viert hij zijn verjaardag in een kring? Geeft hij aan het
goede doel, of reageert hij juist furieus op de minister-president als hij
aankondigt om koninkrijksgenoten overzee van hulp te voorzien na een natuurramp?
Stuurt hij brieven naar de krant omdat hij, ondanks dat hij echt, écht heel
liberaal is, toch wel wat moeite heeft met een columnist die een hoofddoek
draagt? Iemand die de voordeur van een politicus besmeurt? Maakt een migrant of
vluchteling überhaupt kans om Gewone Nederlander te worden? Of heeft De Gewone
Nederlander gewoon een brief gehad? „Beste meneer, mevrouw. Gefeliciteerd, u
bent gewoon!"

Het blijft gissen. Maar waarom zouden we eigenlijk het antwoord van Buma
afwachten? Laten we het samen uitzoeken. Bent u een Gewone Nederlander?  Of kent
u een Gewone Nederlander? Het maakt me niet uit wat uw achtergrond, beroep,
hobby of dagbesteding is. Het gaat om het doel: ontdekken wie de Gewone
Nederlander is.

Ik roep iedere Gewone Nederlander op om mij te mailen via
gewonenederlander@nrc.nl  Ik loop graag een dag met u mee.


Lamyae Aharouaywerkt als redacteur bij BNR Nieuwsradio.

Bent u een Gewone Nederlander?  Ik loop graag een dag met u mee

LOAD-DATE: September 14, 2017

LANGUAGE: DUTCH; NEDERLANDS

NOTES: Lamyae Aharouaywerkt als redacteur bij BNR Nieuwsradio.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              92 of 185 DOCUMENTS



                                NRC Handelsblad

                               13 September 2017
                                  NH-woensdag

'Als ik rijd kom ik tot rust, zing en schreeuw wat tegen mezelf'

BYLINE: Diederik Huffels

SECTION: Lux; Blz. 10

LENGTH: 1319 woorden

ABSTRACT

Wiebe Wakker (30) rijdt al anderhalf jaar met een elektrische auto de wereld
over  om dat vervoermiddel te promoten en om kennis over duurzaamheid op te
doen.  Maar het avontuur is  belangrijker, zegt hij 51.000 kilometer later.

Tijdens het interview moet Wiebe Wakker  opeens weg van de telefoon. Het begint
te hozen in Kuala Lumpur en hij heeft alle deuren van zijn auto nog open staan.
„Ik wilde mijn auto even luchten", zegt hij als hij terugkomt. „Af en toe moet
ik erin slapen en de zweetlucht blijft behoorlijk hangen."

Wiebe Wakker (30) is deze woensdag  548 dagen onderweg en heeft inmiddels 51.000
kilometer gereden. In maart 2016 vertrok hij vanuit Houten met een elektrische
auto, met bestemming Sydney, Australië. Het doel: „Leren wat duurzaamheid
betekent en elektrisch rijden promoten." Hij wordt gesponsord door verschillende
bedrijven en haalde geld op via crowdfunding. Via zijn site en sociale media
zoekt hij onderweg mensen die een maaltijd, slaapplaats of stroom willen
aanbieden. Met zijn stekker kan hij in de meeste stopcontacten wel terecht. Als
het tegenzit slaapt hij  in zijn auto. Wakker neemt niet de kortste route; hij
laat de route afhangen van het aanbod van slaapplaatsen. Daardoor ging het van
Midden-Italië naar het noorden van Noorwegen, en via Moskou naar Polen. Dit plan
was het afstudeerproject voor zijn  hbo-studie eventmanagement. Nu voert hij het
ook echt uit.

Wakker blogt en vlogt over zijn reis en over de duurzame projecten in die
landen. Zo ging hij op de koffie bij het Duitse ministerie van milieu en lunchte
hij met sjeiks en Nederlandse ambassadeurs („op de residentie in Mumbai hadden
ze bitterballen, lekker").  „Het gaat goed", vertelt Wakker vanuit Kuala Lumpur,
waar hij zich voorbereidt op  het verschepen van zijn auto naar Sydney. Af en
toe werkt hij om wat extra geld te hebben. In Dubai hielp hij bij de organisatie
van een  autoreis met elektrische auto's. Hij runde de sociale media, regelde
hotelovernachtingen voor de deelnemers en plande het evenement - zo kwam zijn
studie even goed van pas. In Mumbai maakte hij een video van bedrijven die
elektrisch rijden verkopen. En in Kuala Lumpur figureerde hij onlangs in een
reclame voor een creditcardmerk. Hij speelt de fotograaf in een voetbaldroom van
een jongen uit een  sloppenwijk.

Tijdens zijn reis bezocht Wakker ook de Nederlandse prins Dennis Verbaas die is
getrouwd met een prinses in Malesië („een hele normale jongen"). „Ik mailde om
te vragen of ik kon helpen bij zijn bruiloft, ik kon bijvoorbeeld gasten van het
vliegveld halen. Dat bleek niet nodig, maar hij vond het wel leuk om me te
ontmoeten."

Maar meestal heeft Wakker meer aan gewone burgers. „Iran was het hoogtepunt,
daar hadden meer dan honderd mensen  zich op mijn site aangemeld.  Het zijn
zulke warme mensen. In Turkije ook, als ik daar in een klein dorpje stopte
kwamen er al mensen aanlopen met thee." Later in India kende degene bij wie hij
verbleef altijd wel weer iemand uit een volgend dorp die hem onderdak of een
maaltijd wilde geven.

In Azië werd zijn reis wel lastiger dan in Europa. Vanuit Iran kon hij niet
verder. Voor Pakistan had hij een visum moeten aanvragen in Den Haag,
Afghanistan was te gevaarlijk en via Turkmenistan en Oezbekistan kon ook niet.
Dan had hij  via China  moeten reizen, waarvoor hij weer een aparte vergunning
voor zijn auto nodig had.

Gammele truck

Dan maar naar Dubai, besloot hij, waar veel Nederlandse expats verblijven. Hij
zocht van tevoren contact met hen via een Facebook-pagina. Ook leerde hij daar
een sjeik kennen die probeert om  meer planten en bomen  te laten groeien in de
woestijn. „Ik interviewde hem en daarna ben ik drie dagen met de sjeiks
opgetrokken. We gingen naar een kamelenrace en bezochten een spookstad."

Van Dubai verscheepte hij zijn auto naar Mumbai, vanwaar hij verder  reisde. In
de Indiase provincie Assam kreeg hij voor het eerst serieuze panne met de auto.
Die  moest op een gammele truck zo'n 200 kilometer teruggereden worden. Als na
veel geklungel - de chauffeur bleek geen goed gereedschap te hebben -  de auto
eindelijk uitgeladen is, hoor je Wakker op zijn vlog uitroepen: „Godverdomme,
I'm so happy. We're gonna do a beer now." Er moest nieuwe wielophanging uit New
Delhi komen,  een nieuwe oplader werd uit Nederland overgevlogen. Uiteindelijk
was hij  87 dagen in India.

Toch was dat niet de moeilijkste fase van de reis. Die beleefde hij al eerder,
in Roemenië.  „Ik kreeg daar amper aanbiedingen voor slaapadressen." Hij kreeg
ook nog eens stevige griep en de winter kwam eraan. Hij wilde voor de winter in
Azië zijn, omdat  zijn auto gevoelig is voor storingen als het vriest. „Ik
verbleef die dagen in een bed en breakfast van een Nederlands echtpaar. Zij
raadden me aan om terug te gaan, maar juist daardoor besloot ik  om door te
gaan. Ik zat niet te wachten op hun medelijden."

Dat was het enige moment dat hij twijfelde, de reis is niet per se vormend voor
Wakker. Gevraagd naar de lessen van deze reis, somt hij vooral praktische zaken
op. „Ik heb een actievere houding nu. In je eentje moet je alles zelf oplossen,
dus nu pak ik dingen sneller aan." Deze reis is geen innerlijke zoektocht ,
zoals anderen maken, zegt hij. „Zo'n reis had ik al eens gemaakt rond de
scheiding  van mijn ouders. Ik was toen een jaar in Australië."

Heerlijk in de auto

Wakker reist alleen, behalve in Birma, waar het regime de hele route had
uitgestippeld en er een gids en ambtenaar moesten meerijden.  Van heimwee of
eenzaamheid heeft hij geen last, zegt hij.  „Als ik rijd kom ik tot rust. Ik
slaap en eet elke keer bij nieuwe mensen, waar je vaak hetzelfde verhaal opnieuw
vertelt.  Alleen zijn in de auto is dan heerlijk. Ik luister naar lokale radio
of muziek op mijn iPhone. Ik zing of schreeuw wat tegen mezelf. En ik scheld
soms in het verkeer, altijd in het Nederlands."

Zijn  doel is de zoektocht naar en promotie van duurzaamheid, zegt Wakker in een
promofilmpje op zijn site. Maar hoe duurzaam is het om een auto te laten
verschepen, het laten overvliegen van een nieuwe lader en straks waarschijnlijk
een vlucht naar Sydney en uiteindelijk terugvliegen naar Nederland?  Wakker: „Ik
houd mijn ecologische voetafdruk niet bij. Dat is niet te doen op de plekken
waar ik kom."

Waarmee de vraag opkomt wat voor Wakker uiteindelijk belangrijker is: het
avontuur of de ideologie? „Het avontuur. Het duurzame aspect is een middel, maar
dat maakt het zeker niet nep. Ik ben erg geïnteresseerd in duurzaamheid,  het is
alleen niet mijn passie."

In Kuala Lumpur vogelt hij nu uit hoe hij zijn reis naar Sydney kan maken. Hij
verblijft bij Nederlanders met een Airbnb. Vanaf Oost-Timor hoopt hij per schip
naar Australië te reizen.  Wakker denkt in twee à drie maanden Australië te
bereiken, daar wil hij nog zes maanden  reizen. En dan vliegt hij naar huis, de
auto wordt terug naar Nederland verscheept. Die  gaat dan terug naar de sponsor.
„Ik kijk ernaar uit om familie en vrienden weer te zien. En ik heb ook wel weer
zin in een goed feest. Op Facebook zag ik foto's van vrienden  die op
Mysteryland waren,  of andere festivals waren. Als ik in Nederland was, was ik
daar zeker naartoe gegaan."

'Het duurzame aspect is een middel voor mijn reis, maar dat maakt het  niet nep'


Leven

Wiebe Wakker (30) deed de opleiding eventmanagement aan de Hogeschool voor de
Kunsten in Utrecht.  Als afstudeerproject bedacht hij het plan om met een
elektrische auto naar Sydney in Australië te rijden.

In maart 2016 vertrok Wiebe Wakker uit Houten. Op dit moment is hij in Kuala
Lumpur en heeft hij 51.000 kilometer gereden.

Wakker wordt gesponsord door verschillende bedrijven en hij haalde geld op via
crowdfunding.  Tijdens de reis is hij afhankelijk  van  mensen die hem iets
aanbieden; eten, een slaapplaats of stroom voor de auto. Afhankelijk van waar
hij terecht kan bepaalt hij de route. Via zijn site plugmeinproject.com kunnen
mensen zich aanbieden.

LOAD-DATE: September 13, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              93 of 185 DOCUMENTS



                                NRC Handelsblad

                               12 September 2017
                                   NH-dinsdag

Betrokkenen: binnen twee weken is Rutte III rond

BYLINE: Petra de Koning; Marike Stellinga

SECTION: Den Haag; Blz. 9

LENGTH: 494 woorden

DATELINE: Den Haag.

ABSTRACT

Formatie

Gaat het na elf weken praten, nu lukken? VVD, CDA, D66 en CU zouden   ook over
de lastige kwesties een akkoord naderen.

Nog een week of twee, verwachten betrokkenen, en  er is een regeerakkoord van
het kabinet-Rutte III. Daarna wordt Mark Rutte formateur en gaan de partijen op
zoek naar ministers en staatssecretarissen. Ze hebben er dan zo'n elf weken van
onderhandelingen op zitten.

De inleiding van het regeerakkoord is al een tijd geleden geschreven: een eerste
versie was er al in juli, net voor de zomervakantie van de acht onderhandelaars.
De meest recente versie is van ruim twee weken geleden, toen de partijen twee
dagen bij elkaar zaten op landgoed De Zwaluwenberg in Hilversum.

De spindoctors waren meegegaan om met z'n allen te bedenken wat 'het grote
verhaal' zou worden van een kabinet met partijen die je niet vanzelfsprekend met
elkaar ziet samenwerken: twee christelijke en twee liberale.

Uit gesprekken met betrokkenen valt op te maken dat de inleiding vooral
gebaseerd is op SCP-onderzoeken over bevolkingsgroepen die uit elkaar groeien,
over de toenemende onzekerheid bij vooral laagopgeleiden door globalisering,
robotisering - en hoe je elkaar weer vindt.

Aan de allerlaatste versie wordt nog gewerkt, maar zeker is dat de vier partijen
vast van plan zijn om de komende jaren ook elk hun eigen verhaal te blijven
vertellen - zoals CDA-leider Sybrand Buma vorige week nog deed met zijn lezing
over „gewone Nederlanders", individualisme versus de gemeenschap en het „valse
vooruitgangsdenken".

Het schrikbeeld voor de drie partijen die  met de VVD in een regering stappen,
is het kabinet-Rutte II - waar de PvdA gemarginaliseerd uit kwam. „Die twee
partijen gingen zo hard roepen dat ze inhoudelijk niet gingen fuseren", zegt een
betrokkene, „dat iedereen dacht: het zal wel uitdraaien op een fusie".

Van de drie thema's die steeds als het lastigst werden gezien, zijn er twee al
zo goed als klaar: medische ethiek en klimaat. Over asiel en migratie wordt nog
onderhandeld.

Ook over de arbeidsmarkt moeten er  nog beslissingen worden genomen. Tot vorige
week was nog het idee dat de werkgevers en vakbonden samen met voorstellen
zouden komen, maar dat 'polderoverleg' is mislukt.

De vier partijen willen ook allemaal  iets doen aan de financiering van
salafistische  organisaties vanuit het buitenland. Dit ligt juridisch
ingewikkeld: je kunt niet zomaar een maatregel bedenken voor geld dat een
omstreden moskee krijgt zonder dat die ook geldt voor kerken of synagoges.

Dan maakt het ook nog uit waar het geld vandaan komt: van een buitenlandse
organisatie of van een overheid? En hoe weet je zeker waar het geld vandaan
komt?

Als de kabinetsformatie toch weer vertraging oploopt - niets is zeker - zou het
staatsbezoek van koning Willem-Alexander aan Portugal, vanaf dinsdag 10 oktober,
tot extra vertraging kunnen leiden. Zo'n bezoek stel je niet uit voor een
bordesscène.

Over asiel, migratie en de arbeidsmarkt wordt  nog onderhandeld

LOAD-DATE: September 12, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              94 of 185 DOCUMENTS



                                NRC Handelsblad

                               11 September 2017
                                   NH-maandag

Problemen geen bezwaar

BYLINE: Manouk van Egmond; Martien ter Veen

SECTION: Lux; Blz. 4

LENGTH: 1216 woorden

ABSTRACT

Relaties Op de site 'Durf jij met mij' kunnen mensen met een psychische
aandoening op zoek naar een vriend of partner.

Ja, ik durf

Annemiek (33)  werd een jaar geleden lid van de ontmoetingssite Durf jij met
mij. Ze maakte een profiel aan en koos voor de optie 'vriendschappen opbouwen'
in plaats van 'een relatie aangaan.' Eerst even verkennen wat voor types op de
site staan. Ze zag een paar vreemde types, maar ze kwam ook een leuke man tegen.
Toen ze na een week chatten telefoonnummers wilden  uitwisselen kwam er een
waarschuwing in beeld: 'Weet je zeker dat je je telefoonnummer wil geven?'

Durfjijmetmij.nl is geen standaard contactsite. Alleen mensen met een psychische
aandoening kunnen  zich inschrijven. Zij moeten onder behandeling zijn bij een
van de 25 zorginstanties die de site bekostigen.

GGZ-instelling Parnassia nam in 2012 het initiatief voor de site en na een jaar
hadden zich  600 patiënten ingeschreven. Inmiddels zijn dat er  5500 en zijn er
vriendschappen en relaties ontstaan.

Mensen met een psychische aandoening voelen zich gemiddeld eenzamer dan
'gezonde' mensen, blijkt uit meerdere onderzoeken. Ook de patiënten van
Parnassia vertelden  hun behandelaars dat ze graag meer vrienden of een relatie
willen, zegt Peggy van Droogenbroeck, psychiatrische verpleegkundige en
projectleider van de datingsite. Zij  is de moderator en kijkt af en toe mee in
de openbare chat. „Hulpverleners zijn altijd bezig met behandelen", zegt ze.
„Dat een patiënt ook gewoon mens is, willen ze weleens vergeten. Durf jij met
mij is een extraatje van de aangesloten zorginstanties; patiënten kunnen er
gratis terecht."

De leden zijn „gewone burgers, niet de verwarde types die je op straat weleens
tegenkomt", zegt Van Droogenbroeck. Maar als ze op gewone datingsites vertellen
dat ze psychiatrisch patiënt zijn, haakt de ander soms af. In de openbare chat
van Durf jij met mij wordt er openlijk over gesproken:  „Jongens, ik ben weg. Ik
heb zo een afspraak met de psycholoog."

Alleen als iemand zegt dat hij het leven niet meer ziet zitten, grijpt Van
Droogenbroeck in. „Zo'n uitspraak kan shockerend zijn voor anderen. Ik kan die
persoon vragen om dergelijke gevoelens met de hulpverlener te bespreken of om
zich tijdelijk uit te schrijven."

Beetje eigenwijs

De mannen op de site gaan recht op hun doel af, constateert Van Droogenbroek.
„Ze zeggen gelijk dat ze een relatie zoeken terwijl de vrouwen in eerste
instantie voor de vriendschapsoptie kiezen." Dat geldt ook voor een 34-jarige
vrouw uit Gelderland, die PTSS heeft en een vermijdende
persoonlijkheidsstoornis. Ze wil niet met haar naam in de krant, bang dat mensen
op haar werk weten wat haar mankeert. In 2013 werd ze lid van de site. Na het
overlijden van haar man was ze vooral op zoek naar vriendschap. Toch stuurden de
mannen op de site flirterige privéberichtjes met knipogen. Irritant, vond ze.
Maar haar huidige vriend, die ze via de site heeft leren kennen,  was „leuk
brutaal".  Ze zijn inmiddels verloofd. Hij    heeft autisme. Ook hij wil niet
met zijn naam in de krant, om de privacy van zijn vriendin te waarborgen.

Hij vertelt over zijn zoektocht; al een paar jaar wilde  hij een partner. Van
zijn hulpverlener kreeg hij de tip zich bij Durf jij met mij aan te melden. Na
drie dagen zag hij „een vrolijke dame" in de groeps-chat. Hij verbaasde zich
erover dat ze om kwart voor negen  's avonds nog een kopje koffie ging zetten.
„Dan kan je toch niet slapen", zei hij. Zij reageerde dat ze mailtjes moest
beantwoorden, waarop hij  vroeg of zij hem ook zou mailen. „Ik ben een beetje
eigenwijs. Ik dacht: ik leg gewoon contact en dan zien we wel. Toen we gingen
mailen merkte ik dat ik benieuwd was naar haar antwoorden."

Ook Annemiek  kreeg  meerdere berichtjes van mannen, die ze vriendelijk
afpoeierde. Tot ze iemand tegenkwam bij wie ze zelf het initiatief nam. „Hij
deed hetzelfde werk als ik en daardoor zijn we aan de praat geraakt. We kletsten
over de opknapbeurt van mijn huis, hij over zijn katten. Het klikte gewoon."

Een pré in plaats van een probleem

Waarom zochten ze niet naar een  partner op een reguliere datingsite?
„Psychiatrische problematiek heeft een stigma", zegt de 34-jarige vrouw uit
Gelderland. „Als mensen naar mijn werk vragen en ik zeg dat ik ben afgekeurd
vanwege psychische klachten wordt er met onbegrip gereageerd: „Je kan toch heus
wel iets doen." Haar verloofde: „Iedereen op Durf jij met mij heeft een verleden
in de psychiatrie. Je hebt minder reden om te liegen over jezelf." Zij: „Ik slik
antipsychotica. Dat vertel ik niet snel omdat mensen dan denken dat je
psychotisch bent, terwijl dat niet het geval is. Toen hij vertelde dat hij ook
antipsychotica slikt, vond ik dat wel prettig."

Annemiek vertelt dat ze  ook normale datingssites en Tinder heeft uitgeprobeerd.
„Maar de sfeer die daar hangt, spreekt mij niet aan. Mensen doen zich beter voor
dan ze zijn. En als je een match hebt, is het eerste wat ze zeggen: "ONS?" Of ik
een onenightstand wil. Bij Durf jij met mij gaan mensen respectvoller met elkaar
om."

Als patiënten zich  aanmelden, wordt niet gevraagd wat ze mankeren, vertelt Van
Droogenbroeck. Ze wil geen nadruk leggen op de problematiek. Of bepaalde
stoornissen beter bij elkaar passen dan andere, vindt ze dan ook een vreemde
vraag.

Het stel beaamt: „Je bent niet je stoornis. Je bent gewoon een persoon en daar
past iemand wel of niet bij." Al erkent hij wel dat iemand met borderline een
probleem voor hem zou zijn. „Vanwege mijn autisme heb ik behoefte aan
voorspelbaarheid. Dan is het lastig als iemand zich onvoorspelbaar en emotioneel
gedraagt."

Psychische problematiek kan je zelfs als een pré zien in plaats van een
probleem, volgens Annemiek. „De mensen op deze site zijn bezig met herstellen.
Ze leren met obstakels omgaan, doen inzichten op en staan op een andere manier
in het leven dan gezonde mensen. Ze hebben meer levenservaring."

De man van het stel denkt dat leden zich goed in anderen kunnen inleven. „Ik heb
jarenlang therapie gehad en daardoor ken ik mezelf erg goed. Maar ik heb ook
geleerd om naar anderen te kijken en te bedenken hoe zij werken."

Gewoon gelukkig leven

Niet iedereen vindt een partner op Durf jij met mij, zegt Van Droogenbroeck.
„Mensen zeggen weleens: 'Ik zoek een relatie, kunt u dat voor mij regelen?' Maar
wij matchen niet. Je moet zelf op zoek. Soms krijgen we mailtjes van mensen die
teleurgesteld zijn dat ze geen positieve reacties krijgen. Dan geven we tips
over hoe ze zich kunnen presenteren." Van Droogenbroeck zegt zich verder
afzijdig te houden.

De automatische waarschuwing als er telefoonnummers worden uitgewisseld zit in
het systeem gebouwd. Annemiek: „Ik vond dat betuttelend. Ik en mijn toekomstige
vriend moesten wel lachen toen we dat zagen." Ze hadden vier maandeneen relatie
maar ze bleken uiteindelijk niet bij elkaar te passen. Toch is ze blij dat ze
hem heeft ontmoet: „Ik word vast ooit weer actief op de site, maar nu doe ik
even rustig aan." De 34-jarige vrouw uit Gelderland en haar vriend zijn
inmiddels vier jaar samen en gaan binnenkort trouwen. „Er komt geen
durfjijmetmij-baby", zegt ze. „Zowel lichamelijk als psychisch is dat niet
haalbaar. We gaan gewoon gelukkig leven met elkaar."

'Je bent niet je stoornis. Je bent gewoon een persoon en daar past iemand wel of
niet bij'

LOAD-DATE: September 11, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              95 of 185 DOCUMENTS



                                NRC Handelsblad

                               09 September 2017
                                  NH Zaterdag

Gooi dat diploma maar in de prullenbak

BYLINE: Hans Klis

SECTION: Economie; Blz. 10

LENGTH: 1657 woorden

ABSTRACT

InterviewRichard OcejoSocioloog Ze zijn universitair opgeleid, maar kiezen er
toch voor bierbrouwer of slager te worden. Volgens Richard Ocejo kiest een
groeiend aantal millennials voor een carrièrepad zonder zekerheid, maar met
directe voldoening.

Een kapper, een slager en een bierbrouwer lopen een bar in en bestellen
gezamenlijk een cocktail bij de barman. Dat klinkt als een goed begin van een
slechte grap. Maar het is ook een goede samenvatting van het boek Masters of
Craft: Old Jobs in the New Urban Economy van de Amerikaanse socioloog Richard
Ocejo (36).

In het boek beschrijft Ocejo, hoogleraar aan de City University of New York, de
opkomst van 'nieuwe' ambachten in grote steden en de rol die ze spelen in onze
moderne samenleving. „Waarom kiezen jonge hoogopgeleide mensen in grote steden
ervoor om slager te worden?", vraagt Ocejo in een hip restaurant in de New
Yorkse wijk Soho, terwijl hij een royale hap van een op ambachtelijke wijze
bereide hamburger neemt. „Dat is toch van  oudsher een beroep met een lage
status?"

Iets tastbaars

Dat komt deels doordat jonge mensen van nu zich willen ontworstelen aan de
vluchtigheid van een moderne baan, legt Ocejo uit. Modern werk is werk dat zich
enkel afspeelt op een computer, of alleen bestaansrecht heeft in de cloud. Het
levert geen tastbare producten op en is ook nog eens steeds vaker op freelance
basis. „Een goede baan betekent tegenwoordig: je hoofd gebruiken en creatief en
autonoom zijn. Je moet je eigen merk zijn, een plan hebben voor jezelf."

Hoewel dat voor sommige mensen misschien bevrijdend klinkt, kan het ook heel
beangstigend zijn, zegt Ocejo met een serieuze blik. „Er is dan namelijk geen
vangnet als je faalt of een fout maakt. Jij draagt de risico's."

Omdat veel millennials - de generatie geboren tussen 1980 en 2000 - constant
onder die druk staan, doen ze liever iets waar ze ondanks al die onzekerheden
toch plezier uit kunnen halen, legt Ocejo uit. „Ze richten zich liever op het
produceren van iets tastbaars - gemaakt met hun eigen handen, voor mensen die ze
zelf kunnen zien." Zoals bijvoorbeeld het mixen van ingewikkelde cocktails of
het ontwerpen van een nieuwe koffiefrisdrank. „Het zijn geen bijbanen of
tijdelijke afleidingen. Mensen investeren echt in zo'n ambacht, ze gaan er
helemaal in op", zegt Ocejo. „Want als je het parttime zou doen, kom je er niet
als cocktailmaker. Deze mensen werken niet meer alleen voor het geld, zoals toen
ik opgroeide."

Het stigma van de hipster

Dat standpunt wordt ondersteund door cijfers van het Amerikaanse ministerie van
Werkgelegenheid. Het aantal fulltime barmannen en kappers zal in de periode 2014
tot 2024 in de Verenigde Staten met zeker 10 procent stijgen, het aantal slagers
met 5 procent. Het zijn volledige banen, die in 2016 minder dan 30.000 dollar
per jaar opleverden.  Jonge Amerikanen geven hun goedbetaalde banen op om zo'n
carrièredroom na te jagen.

In zijn boek probeert Ocejo het stigma van de 'hipster' overigens wel weg te
wassen. Een varken opsnijden is een ambacht, bewuste fijnproevers leggen daar
geld voor neer.  De masters of craft verdringen de Marokkaanse slager op de hoek
daarom niet. Niet direct, althans. Makelaars en projectontwikkelaars doen dat
natuurlijk wel door de huren omhoog te gooien, omdat jonge hoogopgeleide blanke
mensen de buurten intrekken.

Daarnaast bedienen deze ambachtslieden een heel ander publiek: millennials die
grof geld neerleggen voor een knipbeurt, om na afloop met de kapper een zelf
gebrouwen biertje te drinken aan de bar in dezelfde kapperszaak. Jan modaal zal
naar de buurtkapper blijven gaan.

Dezelfde sociale kring

Ocejo begon zijn onderzoek naar deze 'nieuwe oude' banen tien jaar geleden in de
New Yorkse wijk SoHo, toen daar hippe bars openden, die een nieuw soort
barpersoneel aantrokken: experts die hun eigen cocktails maakten en deze slecht
betaalde baan zodoende weer cool maakten. De socioloog werkte als twintiger zij
aan zij met hen. In 2014 schreef hij ook al een boek over het fenomeen:
Upscaling Downtown: From Bowery Saloons to Cocktail Bars in New York City.
Daarna liep Ocejo in het kader van zijn onderzoek stage bij een brouwerij  en
deed hij geruime tijd klusjes bij een kapper en een slager.

Wat opvalt in het onderzoek van Ocejo, is dat de nieuwe beroepen vooral vervuld
worden door mannen. Blanke mannen, wel te verstaan. De werkelijke redenen
hiervoor blijven in zijn boek echter een beetje vaag. Tijdens het eten van zijn
hamburger durft hij er gelukkig wel dieper op in te gaan. „Deze beroepen hebben
met elkaar gemeen dat de beoefenaars hun vaardigheden etaleren aan een publiek."
En dat is volgens Ocejo vooral aantrekkelijk voor mannen. „Ze verdienen er
respect mee."

In de nieuwe ambachten blijkt bovendien ook bar weinig plek te zijn voor
minderheden. Zoals gezegd zijn de beoefenaars toch voornamelijk blank. „De
nieuwe ambachtslieden zijn niet intolerant", benadrukt Ocejo. „Maar dit zijn wel
beroepen waarin je in een bepaalde rol moet passen: als kapper heb je tattoos,
een baard, hippe kleding." Achtergrond is daarbij een belangrijke factor.
„Mensen die kiezen voor zo'n ambacht komen vaak uit dezelfde sociale kringen en
komen zo aan de ideeën voor hun baantjes."

Maar is het dan niet zonde dat al die hoogopgeleide millennials niets doen met
hun studies, en maar haar gaan knippen? „Ik weet niet wat de
langetermijneffecten daarvan zijn. Van die barmannen weet je dat ze geen kanker
zullen genezen. Maar zij die zich bezighouden met biologisch eten, dragen wel
bij aan een alternatief voor een ongezonde voedselindustrie. Kappers zorgen
ervoor dat je je goed voelt. En dat doen ze bovendien met een stuk meer passie
voor hun werk."

Guy Mozes (31),  maakt hummus en falafel

Ambacht: Guy maakt samen met zijn broer en vriendin hummus en falafel in zijn
zaak 'Sir Hummus'.

Achtergrond: bachelor international business administration en een master
business information management. Guy liep stage bij Philips en werkte twee jaar
als consultant bij IBM in Londen.

„Bij IBM had ik een goed salaris, een driedelig pak en een mooi bureau. Maar van
binnen voelde ik mij leeg. Met driehonderd man werkten we aan een project - ik
was slechts een radertje in een heel groot geheel. En alles was zo gericht op
het maken van winst, dat merkte ik al tijdens mijn studie in Rotterdam. Ik wilde
veel meer. Ik wilde een verschil maken.

„Ik miste betaalbare fastfood in de stad, dat ook gezond is. Een huisgenoot zei:
'Waarom verkoop je je zelfgemaakte hummus niet gewoon?' Dat is een recept
gebaseerd op smaken uit mijn jeugd in Jeruzalem. Een jaar lang verkocht ik op
zaterdag hummusmaaltijden op een markt. Na een jaar nam ik ontslag bij IBM en
vertrok ik naar Amsterdam om een eigen restaurant te beginnen.

„Een koksopleiding heb ik niet, alles gaat met vallen en opstaan - het bedienen
van de oven, het deeg kneden, zoeken naar de perfecte hummus. Van mijn
studiekeuze heb ik geen spijt, het is zelfs wel handig. We hebben nu elf mensen
in dienst en binnenkort open ik een tweede restaurant."

Nick Verdegem (29),  bakt traditionele Vlaamse gebakjes

Ambacht:Nick is bakker van traditionele Vlaamse gebakjes bij zijn eigen bedrijf
Bakker Belgica.

Achtergrond:studeerde voor handelsingenieur („een soort econometrie") en werkte
daarna als data-analyticus bij onder andere Deloitte en IBM.

„Na mijn stage bij Deloitte begon ik bij IBM als analytisch consultant - het was
de baan die ik altijd al wilde hebben. Na een jaar ging ik als zzp'er in de
verzekeringsbranche aan de slag, en twee jaar later stortte ik me in dit
avontuur.

„ Ik kan niet precies uitleggen wat er ineens veranderde.Het was niet dat ik
mijn baan beu was of dat het vervelend werk was. Ik kreeg gewoon een drang om
iets met mijn handen te doen, na al die tijd constant maar in mijn hoofd bezig
te zijn geweest.

„Bakker worden lag niet in de lijn der verwachtingen. Het was niet zo dat ik  in
mijn vrije als tijd al langer appeltaarten bakte. Sommige mensen gaan op
wereldreis als ze zoiets voelen, ik koos ervoor vier weken lang mee te lopen bij
mijn lokale bakker in het Vlaamse Evergem, waar ik vroeger altijd koffiekoeken
haalde. Het ambacht fascineerde me enorm.

„Ik sta nu elke ochtend om half vijf op en ben dan van vijf tot negen uur 's
ochtends aan het bakken. Daarna bezorg ik mijn verse gebakjes in Amsterdam en
slaap ik soms in de namiddagen bij. Het is een droom die uitkomt: met mijn eigen
handen mijn boterham verdienen en ondertussen een bedrijf uitbouwen."

Jurjen van der Schans (29),  maakt cider van 'vergeten' appels

Ambacht: Jurjen maakt cider van ongebruikte appels bij zijn eigen bedrijf
Doggerland Craft Cider.

Achtergrond: hij studeerde medisch farmaceutische wetenschappen aan de
Rijksuniversiteit Groningen en rondde daar onlangs zijn promotieonderzoek af.

„Ik had mijn promotieonderzoek nooit kunnen volhoudenals ik niet de afleiding
had gehad van het cider brouwen. Het werkte ontspannend. Ik zit de hele dag
achter de computer, dus dan ligt het praktische werk en het hele proces van iets
creëren ver van me af. Bovendien ben je maanden bezig met het schrijven,
herschrijven en publiceren van de resultaten in een wetenschappelijk
tijdschrift. Het moment van beloning ligt dan ook nog eens heel ver weg. Daar
werd ik helemaal niet zo blij van.

„Het cider maken kwam bij toeval. Ik heb het altijd al heel leuk gevonden dingen
zelf te maken. Bier brouwen, of eigen vlees uit een varken halen - zelf
uitvinden waar je eten vandaan komt. Als ik dit een paar jaar geleden had
geweten, had ik misschien wel nooit gekozen voor dit promotietraject. Maar het
paste toen bij het carrièrepad dat ik bewandelde.

„De reacties van mijn promotor en familie zijn positief, ook al doe ik straks
niks meer met mijn studie. Aan mijn promotieonderzoek zal ik in ieder geval
weinig hebben als ik me fulltime ga richten op Doggerland. We gaan zien of we
het als bedrijf redden of dat we geld moeten verdienen met  klussen ernaast."

LOAD-DATE: September 8, 2017

LANGUAGE: DUTCH; NEDERLANDS

GRAPHIC: Jurjen van der Schans (links) en Nick Verdegem
Foto's Annabel Oosteweeghel, met dank aan Het Groene Paleis

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              96 of 185 DOCUMENTS



                                NRC Handelsblad

                               09 September 2017
                                  NH Zaterdag

Nee, een rechtszaak biedt het slachtoffer geen troost

SECTION: Opinie; Blz. 7

LENGTH: 1128 woorden

ABSTRACT

Een rechtszaak kan voor een slachtoffer en zijn naasten een zware belasting
zijn. Een mediationgesprek met de dader is veel bevredigender, schrijft mediator
Janny Dierx.

Openhartig toonde Folkert Jensma in zijn column 'De Rechtsstaat' van 2 september
(Een slachtoffer bij de zitting is onbeschermd) hoezeer de polariserende
communicatie op een strafzitting hem bij de strot greep. Hij woonde de strafzaak
bij van twee verdachten van uitgaansgeweld. Hun slachtoffer was Jensma's zoon.
De vader beschrijft hoe hij zonder weerwoord moest aanhoren dat de advocaat van
de verdachten de schuld van het hele gebeuren in de schoenen van zijn zoon
probeerde te schuiven. En hoe hij 'schrok, en schrok en schrok' van de in de
rechtszaal vertoonde stills van camerabeelden waarop precies te zien was hoe erg
zijn zoon werd mishandeld. En hoe de beelden die de vader de adem benamen, de
politierechter tot de uitspraak brachten dat het bewijs van de mishandeling van
de zoon niet overtuigend genoeg was voor een veroordeling. Vrijspraak, dus.

Het siert deze columnist, was het alleen al omdat dezelfde Jensma nog geen vijf
jaar geleden schreef dat „de slachtofferlobby" bezig is om het strafproces „stuk
te maken". De columnist vond dat emoties van slachtoffers niet thuishoren in de
rechtszaal en dat de rechter de rol van 'trooster van slachtoffers' niet past.
Misschien denkt de vader daar inmiddels wat genuanceerder over, nu hij aan den
lijve ondervond hoe frustrerend het is als je achterin de rechtszaal met je
emoties geen kant op kunt. Zowel vader als columnist hebben een punt.

Tot aan het begin van de negentiende eeuw was het in Nederland gebruikelijk dat
burgers ongewenst gedrag van de één ten opzichte van de ander onderling
regelden. Herstel door schikken en schadevergoeding was gulden regel. Rond 1800
was ons land nog vergeven van zogenaamde 'vredegerechten' waar alledaagse
conflicten van 'de gewone man' zo nodig werden beslecht. Dit veranderde onder
invloed van codificatie van de Napoleontische wetboeken van strafrecht.
Tegenwoordig vinden we het vanzelfsprekend dat de staat het monopolie heeft op
vergelding, door strafoplegging. De 'mis-daad' wordt vooral als inbreuk op de
publieke rechtsorde gezien. De overheid grijpt in, los van de wensen van het
slachtoffer. Tot 2011 kwam de term slachtoffer in ons hele wetboek van
strafvordering niet voor. Het strafrecht richt zich vooral op de verdachte.
Bewijs  staat voorop. Daarnaast is strafrecht steeds minder ultimum remedium en
vaker het eerste waar mensen naar grijpen. Ouders van twaalfjarige kinderen doen
eerder aangifte als hun bloedjes 'slachtoffer' worden in een vechtpartij dan dat
ze voordoen hoe zoiets vreedzaam de wereld uit kan worden geholpen.

Weten we eigenlijk niet al lang dat het strafproces voor slachtoffers een
teleurstelling kan zijn? Dat de manier waarop veel strafadvocaten hun cliënten
verdedigen een geweldige bron van nieuw slachtofferschap is? Via mediation kan
het  anders en beter. De afgelopen twee jaar hebben ruim honderd mediators
bemiddeld bij bedreigingen en vernielingen in burenruzies, bij huiselijk geweld,
zedenzaken, verkeersongevallen,  fraude en financieel misbruik, agressie tegen
politiemensen en publieke dienstverleners, en allerlei ander grensoverschrijdend
gedrag.

In tegenstelling tot het proces, nodigt mediation niet uit tot  escalatie, tot
ingraven met juridische verweren en innemen van strategische procesposities.
Mediation is verantwoordelijkheid nemen voor het eigen aandeel en dialoog. Dat
gaat gepaard met indringende gesprekken over de (im)moraliteit van gedrag en
over de gevolgen van wat er gebeurd is.

Slachtoffers zijn bijvoorbeeld angstig geworden. Ze durven hun werk niet meer te
doen of de straat niet meer op. In een mediation wordt over  impact en nasleep
gepraat. Heftige, emotionele gesprekken. Zo'n directe confrontatie is heel wat
anders dan de zitting, zelfs als een slachtoffer 'spreekrecht' heeft.
Spreekrecht is éénrichtingsverkeer, waarbij een verdachte meestal niks en de
rechter weinig terugzegt. Bij mediation wordt over alles gepraat, ook als
slachtoffer en dader beiden een aandeel hadden in de escalatie. Vrijwel altijd
volgen afspraken over herstel, toekomstig gedrag en schadevergoeding. Vrijwel
altijd draagt mediation bij aan het herwinnen van een beetje vertrouwen in de
mensheid. Soms gaat een slachtoffer zelfs met een verdachte mee naar de zitting
om aan de rechter uit te leggen dat geen prijs meer wordt gesteld op
voortzetting van de zaak. Natuurlijk kan er sprake zijn van welbegrepen
eigenbelang. Jonge student-verdachten begrijpen de ochtend na de wandaad echt
wel dat justitiële documentatie hen in de weg gaat zitten als ze een  Verklaring
Omtrent Gedrag (VOG) nodig hebben voor stage of werk. Door een vrijspraak komen
daders er goed mee weg. Voor een slachtoffer is zo'n ervaring met het justitiële
systeem een ontgoocheling.

Het is in het geval van Jensma jammer dat Openbaar Ministerie en de
politierechter nalieten de strafzaak naar mediation te verwijzen. Dat gebeurde
de afgelopen jaren in 2.300 andere strafzaken wel, voorafgaand aan een zitting.
In 79 procent van de gevallen leidde dit tot een geslaagde mediation. Officier
van justitie en rechter houden vervolgens op grond van artikel 51h
strafvordering rekening met de uitkomst. In veel gevallen is de schade tijdens
de mediation al vergoed, hoeft geen straf of schademaatregel te worden opgelegd,
hoeft de rechter de emoties van het slachtoffer niet meer aan te horen en hoeft
niemand te worden getroost.

Aan mediation kleeft niet het nadeel dat tegenstanders van emoties in de
rechtszaal altijd noemen. Emoties van slachtoffers verstoren een eerlijk proces
tegen een verdachte, die op dat moment nog niet schuldig is bevonden. Een
verdachte die meedoet aan mediation erkent altijd een eigen aandeel in het
gebeurde. Een mediation is ook alleen geslaagd als beide partijen het erover
eens zijn dat het geslaagd is. Als dat niet het geval is, (her)neemt het
strafrecht zijn loop.

Een doorverwijzing naar mediation hoort niet van toeval afhankelijk te zijn. Ik
hoop dat de plannen van het ministerie van Veiligheid en Justitie voor
modernisering van het wetboek van strafvordering voorzien in een volwaardige
plaats voor mediation in het strafproces en de bekostiging ervan. Want op de
begroting van het ministerie staat - vijf jaar na de invoering van artikel 51h
strafvordering - nog altijd geen structureel geld voor mediation in strafzaken.

Het wordt tijd dat de vaders en zonen en de moeders en dochters van Nederland
niet langer verstoken blijven van vreedzamere oplossingen. De zaak die Jensma zo
indringend beschreef was een klassieke gemiste kans.

Janny Dierx is mediator en een van de auteurs van het handboek Mediation in
strafzaken.

LOAD-DATE: September 8, 2017

LANGUAGE: DUTCH; NEDERLANDS

GRAPHIC: Illustratie Istock

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              97 of 185 DOCUMENTS



                                NRC Handelsblad

                               09 September 2017
                                  NH Zaterdag

Het bloot, de dood en het quasi-intieme

BYLINE: Arjen van Veelen

SECTION: Binnenland; Blz. 27

LENGTH: 734 woorden

ABSTRACT

Jesse laat vooral de leegheid zien van een levensopvatting van  likes en views.


Beeld van de Week

Stel dat je baas je vraagt om samen met hem en al je collega's in een kringetje
te kijken naar een documentaire waarin hij halfnaakt rondhopt in zijn boxershort
en waarin hij trouwens ook de kist van zijn te jong overleden moeder torst, zou
je dan enthousiast zijn? Popcorn en cola erbij?

Zoiets vroeg Jesse Klaver aan zijn fractie. En aan zijn fans. 'Jesse die je
uitnodigt naar Jesse te komen kijken, dat heeft bijna iets gênants', schreef
Jesse er zelf over in de uitnodiging voor de première van Jesse, een film over
Jesse, gemaakt door een vriend van Jesse.

Beetje gênant, inderdaad. En beetje Noord-Koreaans: samen met de leider naar de
leider kijken. Narcistisch, exhibitionistisch -- dat ook allemaal. Afijn, over
de film is veel gezegd, politiek was het niet brisant, geloof ik. Maar de film
is wel saillant als tijdsbeeld. Dan gaat het over het intieme dat niet intiem
is.

Jesse liet zich maandenlang uit alle hoeken filmen door een pr-man. Hij raakte
met hem bevriend. Sommige filmpjes kwamen op Facebook als campagnefilmpjes; de
restanten vormen deze documentaire.

Het lijkt een film van dichtbij, letterlijk dan. De blote bast van Jesse Klaver
duikt bijvoorbeeld twee keer op. De eerste keer draagt hij er nog een pantalon
bij. Jesse spreidt zijn armen als Jezus zonder kruis. Zijn van Obama geleende
shirt ligt op de bank. Een medewerker checkt zijn telefoon.

De tweede keer is ook de broek uit: Jesse in boxershort, net uit bed. Hij is
waarschijnlijk de eerste politiek leider die zo is gefilmd; toch valt ook dit
bloot nauwelijks op. Het betekent verder niets. Je krijgt de neiging om je
telefoon te checken.

Dat naakt is geen toeval, Klaver ontbloot zich vaker. Op zijn Instagram-pagina
plaatste hij foto's van zichzelf in zwembroek. Ook is er een foto van Jesse in
pyjama met eikeltjespatroon. Jesse is een soort stripper; de vraag is waarom.
Doet hij een Poetin, zoals iemand opperde? Maar zijn torso is niet zo masculien.

Dit lijkt eerder op het tactisch-intieme van Justin Trudeau, de premier van
Canada, die ook graag zijn bovenlijf toont. Trudeau heeft trouwens een eigen
fotograaf die hem volgt, bijvoorbeeld als hij gaat joggen, om zo spontane
ontmoetingen met gewone burgers vast te leggen.

Jesse's bloot camoufleert eerder de emotionele afstandelijkheid. Gevoelige
snaren, zoals de band met zijn vader, ontwijkt hij in de film. Inhoudelijk is
het vluchtig. Blote bast, lege huls. Het strippen heeft iets geks. Zoals
bevriend raken met de man die je betaald hebt om je continu te filmen ook iets
aparts heeft.

Het is misschien een verouderde vorm van pr. Het intieme leek de munteenheid van
deze tijd. Via Facebook en Instagram kan iedereen persoonlijke ervaringen
omzetten in likes en views. Maar ieder weet inmiddels dat we daar vooral schone
schijn tonen.

De quasi-persoonlijke Jesse laat de leegheid van zo'n levensopvatting zien. Zijn
woorden en kleren zijn aan anderen ontleend. Ook in huiselijke setting -- of
zelfs als hij reflecteert op zijn moeders dood -- komt hij wat geformatteerd
over.

Jesse zelf schreef: 'Op een gegeven moment merkte ik het niet eens meer dat hij
achter de schermen vaak zijn camera liet doordraaien.'  Als dat zo is, merk je
er weinig van.

Hij lijkt eerder een kind van een generatie die er bij voorbaat van uitgaat
steeds te worden gefilmd en dus nooit precies zichzelf is. Wie opgroeit met
reality tv en social media en, sinds kort, camera's in reclameborden -- kortom:
met het besef dat de camera altijd loopt -- die is steeds aan het acteren,
steeds bezig met het plaatje.

Dat verklaart waarom zelfs intieme momenten gescript overkomen. En zelfs rouw is
dan materiaal voor beeldregie. De echtheid zit dan in de teleurstelling als
Jesse de voorlopige zeteluitslag hoort. Het is de domper van iemand die ging
geloven in zijn eigen Instagram-timeline.

Maar het volk koos uiteindelijk geen leider om zijn pyjama of persoonlijke
situatie. Dit intieme sorteert geen effect meer. Je kunt nu beter lak hebben aan
het volmaakte plaatje. Een Jesse die privé in een Hummer zou rijden of die zijn
vrouw soms slaat, zachtjes weliswaar, maar toch -- die zou hoger scoren. Nu
lijkt hij gewoon iemand die te veel met zichzelf bezig is, in plaats van,
bijvoorbeeld, de wereld.

Arjen van Veelen

En beetje Noord-Koreaans: samen met de leider naar de leider kijken

LOAD-DATE: September 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              98 of 185 DOCUMENTS



                                NRC Handelsblad

                               09 September 2017
                                  NH Zaterdag

Zijn we echt zo dom?

BYLINE: Bas Heijne

SECTION: Binnenland; Blz. 2

LENGTH: 773 woorden

ABSTRACT

Bas Heijne

Column

Boeiende week voor wie hongert naar vergezichten in de politiek: de film over
GroenLinks-voorman Jesse Klaver beleefde alsnog een première in Carré. Eveneens
in Amsterdam hield CDA-leider Sybrand Buma zowat tegelijkertijd de H.J.
Schoo-lezing. Twee leiders van middelgrote partijen kregen de kans om hun ideeën
te presenteren, een politiek visitekaartje af te geven. Wat is hun idee van
Nederland? Wat te doen aan de groeiende tegenstellingen? Hoe gaan we de onzekere
toekomst tegemoet? Wat willen we onze, nou ja, uw kinderen nalaten?

Boeiend, toch? Nog boeiender wordt het als je de twee naast elkaar legt.

Wat aan de lezing van Buma vooral opviel, was dat hij meer in het verleden dan
in de toekomst geïnteresseerd lijkt. Vraag Buma of hij suiker in zijn thee wil,
en hij begint tegenwoordig over de joods-christelijke wortels van onze
beschaving. Waar hij in zijn vorig jaar verschenen boekTegen het cynisme een
breed perspectief probeerde te schetsen voor een conservatief-christelijke
politiek, is het nu vooral regressief rechts wat de klok slaat. De verlichting
is een dwaalleer, het idee van gelijkheid een dwaallicht. Cultuurrelativisme zet
onze beschaving op het spel, we gaan ten onder aan een alles-moet-maar-kunnen
mentaliteit.

Ik weet niet in welke kringen Buma verkeert, maar nooit kom ik een Nederlander
tegen die vindt dat alles moet kunnen - ik kom alleen mensen tegen die dingen
niet vinden kunnen. Vroeger werd die niksige frase gebruikt om afkeer van
bijvoorbeeld homoseksualiteit te etaleren - waarvan de acceptatie, ik geef een
voorbeeld, toch echt een verdienste van de Verlichting is. Betwist Buma dat?

Dat het Verlichtingsdenken correctie behoeft, vind ik ook - en Buma citeert me
instemmend. Het wegvallen van een idee van gemeenschappelijkheid is een groot
probleem, maar ik zou zeggen: kijk eens vooruit. 'De gewone Nederlander', stelt
Buma, voelt dat hem van alles wordt afgenomen, hij voelt zich vervreemd van zijn
omgeving; een nieuwkomer moet zich zodanig aanpassen dat je nergens meer aan
ziet dat hij een nieuwkomer is - en eigenlijk had hij gewoon niet moeten komen.
Alles wordt gezien in termen van dreiging en verlies. Iedere inleving in iemand
met een andere achtergrond dan de jouwe wordt afgedaan als relativisme.

Nog iets: hoe vaak hebben we dit verhaal nu al gehoord? Edith Schippers vertelde
het in de vorige H.J. Schoo-lezing, Maxime Verhagen vertelde het zes jaar
geleden. Dat begint op zwelgen te lijken.

Ik heb niks tegen conservatisme. Ik heb wel iets tegen conservatisme dat iets
wil bewaken wat er niet meer is - of er nooit is geweest. Het eerste is
nostalgie, het tweede leidt tot haat tegen vermeende krachten die een terugkeer
onmogelijk maken.

Wie de zoektocht naar een idee van gemeenschap in een pluriforme samenleving
terugbrengt naar het staand zingen van het Wilhelmus, is cynisch bezig. Dat is
geen visie, dat is bejaarden kietelen.

Wat zet Jesse Klaver daar tegenover? In de aanloop van Jesse, de film die Joey
Boink van de jonge politicus maakte, ging het vooral over de dubbele pet die de
maker op had gehad - hij was de 'beeldregisseur' van Klaver tijdens de campagne.
Daarna ging het eindeloos over de vraag of de film propaganda was. Tegenover Eva
Jinek legde Klaver zelf enthousiast uit dat er best nare trekjes van hem in
zaten.

Jesse laat veel zien, maar hij gaat nergens over - op zich een prestatie. De
grote thema's die Buma aansnijdt in zijn lezing, de intellectuele inspanning,
het streven om een politieke visie te ontwikkelen: geen spoor ervan in Boinks
documentaire. Nergens een idee, een interessante gedachte, laat staan een visie.
Lifestyle als politiek. Het schandaal van Jesse is dat de maker het kennelijk
niet nodig vond ook maar iets van een politiek verhaal zichtbaar te maken. Alle
inhoud is persoonlijke emotie, zoals de dood van Klavers moeder. Ik heb niks
tegen buitenkant, zolang je maar voelt dat er ook een binnenkant is. Niks. Nada.

Dat je vervolgens Carré afhuurt en gaat zitten shinen met een film die,
onbedoeld, een ontmaskering is - hoe vaak kun je in je eigen voet schieten?

Waar houden Klaver en Boink ons voor, zien ze ons als zo dom en oppervlakkig? Zo
gaan we dus de toekomst tegemoet - met een centrum-rechtse partij die zich
steeds meer verliest in verbeten nostalgie naar een verzonnen verleden en een
linkse partij die zich volledig verliest in de persoonlijkheidscultus rondom
iemand zonder veel persoonlijkheid. Dat kan niet alles zijn. Toch?

Bas Heijne schrijft elke week een column op deze plaats

Vraag Buma of hij suiker in zijn thee wil, en hij begint  over de
joods-christelijke wortels van onze beschaving.

LOAD-DATE: September 8, 2017

LANGUAGE: DUTCH; NEDERLANDS

NOTES: Bas Heijne schrijft elke week een column op deze plaats

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              99 of 185 DOCUMENTS



                                NRC Handelsblad

                               08 September 2017
                                   NH-vrijdag

De dichter, de kloof en het geloof

BYLINE: Thomas de Veen

SECTION: Boeken; Blz. 4

LENGTH: 1596 woorden

ABSTRACT

Wie een maatschappelijke kloof wil dichten komt aan met 'verbinding' en
'solidariteit' - lege begrippen die Maarten van der Graaff in zijn roman wél
vult  met betekenis.

Wie dicht de kloof?

1  De kloof

De kloof - tussen de elite en het volk, tussen conservatief en progressief, stad
en platteland, bozen en tevredenen, tussen 'gewone Nederlanders' en de
kennelijke onaangepasten - hoe dichten we hem?

2  De secularisatie

Er ontstaat ook een kloof in Wormen en engelen, de buitengewoon goede, eerste
roman van Maarten van der Graaff (1987), die eerder twee prijswinnende
dichtbundels schreef. Een kloof tussen Bram Korteweg, student met 'vage
literaire ambities', en zijn geboortegrond, Goeree-Overflakkee, een
gereformeerd, plat eiland, dor voor de geest. Bram is ontkomen, na een jeugd
bekneld in de gesp van de biblebelt - een enkeltje naar academisch Utrecht en
hij was vrij.

Althans, dat zou de weg van Terug naar Oegstgeest zijn, of van  andere romans
die Van der Graaffs autobiografisch getinte hoofdpersoon fileert. 'Secularisatie
voor seculieren verklaard. Het is een bekend Nederlands recept: verwijdering van
ouders en familie, heimwee vermengd met triomf, ontluikend kunstenaarschap
(onbegrepen in de oude kring).' Et cetera: 'De ontwikkeling richting een groter
individualisme is voltooid.'

Zo'n verhaal lijkt Bram ook over zichzelf te vertellen, aan het begin, wanneer
zijn vader intreedt bij een evangelische kerk en Bram met een wolkersiaans
snedige lulligheid over de goeroe-dominee noteert: 'Af en toe keek hij een
moment dramatisch naar het plafond, alsof hij de Heer van de hemelse machten
tussen de verwarmingsbuizen van de sporthal zag zitten.' Even later, in nog zo'n
sterke zin, zien we al iets verschuiven in Bram: 'Dat een oudtestamentisch vuur
uit de hemel de zelfvoldane grijns van zijn bakkes mag branden, dacht ik en
voelde me er slecht over, kleinzielig.'

Ja, waarom zo badinerend? Zijn vader gelooft tenminste ergens in - op
eigentijdse wijze nog wel, een gemeenschap zonder gereformeerde spruitjeslucht.

Dan kijkt Bram om en ziet hij ineens dat achter hem een kloof gaapt: hij is
bezig zich te vervreemden van zijn verleden, maar een breuk was helemaal niet
zijn bedoeling. 'Ik ben toch godverdomme geen babyboomer?' Hij blijft
Flakkeeënaar en wil 'terug', een brug slaan. 'Niet om me te warmen aan nostalgie
of om afstand te nemen, laat staan wraak, maar om dichterbij te komen.' Maar
hoe? Bram gaat in Utrecht bij een club die op sterven na dood is: een
reli-praatclubje, een 'theologisch werkgezelschap'.

3  De antwoorden

Hoe dichten we de kloof? Voor een antwoord op die vraag kijken we zelden naar de
literatuur. Misschien omdat onze literatuur niet zo van de antwoorden is -
eerder van de vragen. Of omdat de literatuur typisch maar aan één kant van die
kloof staat? Schrijvers zijn navelstaarders - dat cliché is net het euvel
waaraan dichtertje Bram  lijdt. Zoals zijn geliefde Lena hem aanwrijft in een
keiharde uitmaak-mail: 'Ik krijg het idee dat je verhalen wil schrijven die
lijken op al die films over verweesde oudere jongeren in de grote stad.'

Wie zich  verschanst in een  literatuurbubbel dicht geen kloof - de onvrede
daarover verwoordde Van der Graaff al in zijn boze bundel Dood werk (2015): 'Ik
zou een illegale poëziebijeenkomst willen organiseren,/ maar omdat het
opstandige en geheime/ gefetisjeerd worden door cultuurproducenten,/ heb ik er
geen zin in.' Halverwege Wormen en engelen schieten je die regels  te binnen -
als Lena mailt dat ze een dichtbundel gaat publiceren die, hé, Dood werk heet.
Met die spannende zelfspiegeling (is Lena het geweten van Bram/Maarten?) worden
de banden tussen de angry young poet Van der Graaff en personage Bram ineens
veel zichtbaarder en voel je de roman boven zichzelf uitstijgen. Er staat iets
op het spel, méér dan individuele zielenroerselen na een particuliere breuk.

Zeker wanneer Bram een uitweg uit de patstelling zoekt en naar buiten keert. Hij
neemt zich voor om Paul, vriend van de theologenclub, te interviewen over zijn
keuze om dominee te worden op  - jawel, Goeree-Overflakkee. 'Ik wil zo helder
mogelijk laten zien hoe jij gelooft. Nu, in Nederland', zegt hij.  'Ik bedoel,
waarom worden er VPRO-documentaires gemaakt over barbiers en imkers in Amsterdam
en niet over een jonge dominee op een Zuid-Hollands eiland of iemand die in een
wegrestaurant bij Lelystad werkt?' Wormen en engelen gaat door op het motto van
Dood werk, namelijk deze woorden van  Chris Kraus: 'I want to make the world
more interesting than my problems. Therefore I have to make my problems social.'

4  De onmacht

Ook in de nieuwe roman van Sanneke van Hassel, Stille grond, gaapt er een kloof,
die dwars door het wegdek van een Rotterdamse straat loopt. Figuurlijk gesproken
dan; Van Hassel betracht realisme. Zij plaatst twee types tegenover elkaar: de
jonge, werkeloze moeder-yup Landa in een flatje versus Johannes, een Gutmensch
die aan de overkant een sociale werkplaats runt. De onaangepaste lui daar zijn
Landa een doorn in het oog:  'Die worden straks weer de hele dag beziggehouden.
Het is net een crèche voor volwassenen, maar dan zonder de fikse ouderbijdrage
die zij en Leon na de zomer gaan betalen.'

Landa laat in de buurtcommissie van zich horen, wat werkt, en sluit zich aan bij
de 'Volkspartij', wat nog beter werkt, want die lui hebben de mechanismen van
burgerlijk protest feilloos in de vingers. Stille grond is een rechttoe-rechtaan
geëngageerde roman,  duidelijk geïnspireerd  op de Rotterdamse werkelijkheid,
die redelijk overtuigend laat zien hoe onze stadssamenleving kan werken, nou ja,
wérkt.

Het is als roman  niet volledig overtuigend: daarvoor blijven Landa en Johannes
te veel typen, die weinig ontwikkeling doormaken. Alsof Van Hassel vooral wilde
tonen hoe het al is, zonder als schrijver de taak of noodzaak te voelen een
uitweg te bieden. Het is moeilijk te verkroppen dat Landa en Johannes zo
respectievelijk star en moedeloos zijn - maar wellicht is dat een kwestie van
wereldbeelden. (De cynicus zou zeggen dat het juist realistisch is. En hij zou
zich realist noemen.)

Of is het een kwestie van onmacht? Je kunt Van Hassel moeilijk verwijten dat ze
het óók niet weet hoe ze de verschillen moet overbruggen, dat ze haar
realistische Rotterdamse kloof  niet gedicht krijgt. Aan de andere kant: Maarten
van der Graaff geeft halverwege zijn roman al te kennen dat hij méér wenst, dat
het anders geen zin heeft. Dat in zijn roman de ontwikkeling richting een groter
individualisme niet voltooid zou worden.

5  De nieuwe voorbeelden

Van der Graaff zoekt verbinding  - zijn hoofdpersoon doet dat. Wormen en engelen
volgt die zoektocht en meandert mee langs allerlei   hedendaagse vormen van
semi-spirituele sensatie:  geestverruimend xtc-gebruik en de zinnenprikkeling
van ASMR, een ervaring op basis van zachte geluiden waar een flinke online
filmpjescommunity omheen bestaat. Van der Graaff leidt Bram ook terug langs het
pad van zijn religieuze opvoeding - om te zien waar het gif ontstaan is, waarom
hij eigenlijk weg wilde van Flakkee (vermoedelijk bij de nationalistische mythen
die zijn  leraar in de lessen sandwichte). En ook vérder, langs nieuwe
theologische of artistieke voorbeelden, in  glasheldere, prikkelende
essayistische passages. Die mix van verhalend proza en essayistiek geeft de
roman fantastische verdieping, zoals in wel meer recente Nederlandse romans met
succes gebeurde (Fuzzie van Hanna Bervoets, Het tegenovergestelde van een mens
van Lieke Marsman).

De belangrijkste denker voor Bram is de filosofe Simone Weil (1909-1943). Zij
raakte in de ban van Sint Franciscus en volgde hem na door zich het leed van de
arbeidersklasse aan te trekken. Maar ze sloot zich nooit bij een kerk aan, want
dat leidde af van waar het om ging: persoonlijke verbindingen.

6  De weefsels

Is dát het? Is geloof de brug over de kloof - in een seculariserend land ooit de
verdeler, maar nu de verbinder? In zekere mate: om godsgeloof gaat het niet, en
Wormen en engelen propageert ook geen happy-clappy-christendom. Net als Weil
blijft Bram op de drempel van de kerk staan, maar raakt hij wel geïnspireerd
door de franciscaner naastenliefde en solidariteit. Daarin volgt Bram zijn oude
clubgenoot Wilfried, die ernaar streeft minderbroeder te worden. Die
donderpreekt gloedvol: 'Jonge mensen krijgen aangeleerd dat solidariteit hun
positie uitholt, dus lijkt het beter niet al te veel aandacht te besteden aan
verschillen en conflicten. Zo'n wereld, die uit vrienden bestaat, waarin je
nooit meer een vreemdeling ontmoet, is erg gevaarlijk. Wie, verzwakt en verwond,
de wereld van zelfredzame vrienden binnenstrompelt, wordt aangevallen.' Het is
niet moeilijk voor te stellen dat dat Bram aanmoedigt tot solidariteit buiten de
bubbel - en dat slaat over op de lezer. 'Ik wil de weefsels begrijpen waarin we
zijn opgenomen', noteerde Bram al. In plaats van een brug  te bouwen legt hij
weefsels bloot. Wat nou kloof?

Zo leeg als kreten als 'verbinding!' en 'solidariteit!' kunnen klinken, zo vol
met betekenis laadt Van der Graaff ze, en dat maakt zijn roman tot een
fascinerende, dwarse en overtuigende ode aan precies die begrippen. Wormen en
engelen staat bol van ideeën, is geweldig geschreven en alles staat er op zijn
plaats. En het is een geëngageerde roman die verder gaat dan het beschrijven van
wat al is, die wil blijven broeien in het hoofd van de lezer. En zo versterkt
hij het geloof in de literatuur.

Maarten van der Graaff: Wormen en engelen. Atlas Contact, 266 blz.  € 19,99

5

Sanneke van Hassel: Stille grond. De Bezige Bij, 220 blz.  € 19,99

3

LOAD-DATE: September 8, 2017

LANGUAGE: DUTCH; NEDERLANDS

NOTES: Maarten van der Graaff: Wormen en engelen. Atlas Contact, 266 blz. €
19,99; Sanneke van Hassel: Stille grond. De Bezige Bij, 220 blz. € 19,99

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              100 of 185 DOCUMENTS



                                NRC Handelsblad

                               08 September 2017
                                   NH-vrijdag

Bent u een 'gewone Nederlander'?

SECTION: Cultuur; Blz. 16

LENGTH: 576 woorden

ABSTRACT

Japke-d. Bouma

schrijft wekelijks over de taal die ze om zich heen hoort. Deze week: de'gewone
Nederlander' van Sybrand Buma.

Zelf heb ik, denk ik, voor het laatst in 1978 een normale Nederlander gezien,
maar CDA-leider Sybrand van Haersma Buma sprak deze week over „normale
Nederlanders" of hij ze allemaal kent en weet wat hen drijft. In de   H.J.
Schoo-lezing die hij maandag hield zei hij   dat „de boze burger een gewone
Nederlander is die telkens tegen een muur oploopt" omdat de samenleving als
gevolg van globalisering en immigratie onherkenbaar is veranderd. Hij had begrip
voor hun boosheid, want „de gewone Nederlanders raakten iets kwijt: hun
gemeenschap en identiteit, het gevoel thuis en geborgen te zijn".

De gewone Nederlander? Bedoelt hij Nederlanders met een Marokkaanse achtergrond
die zich hier niet thuisvoelen? Of Groningse Nederlanders wier huis is verzakt
door gaswinning? Buma zei het er niet bij. Een beetje hetzelfde als met Mark
Rutte destijds die zei dat we 'normaal' moeten doen. Wat is normaal, wat is
'gewoon'?

Geert Wilders is duidelijker als hij de gewone Nederlander adresseert. Hij noemt
ze Henk en Ingrid. Dan weet je waar je moet zoeken. Bij Buma weten we dat niet.
Je zag dat ook terug aan de reacties op de tweet die het CDA over de lezing
stuurde. Vele daarvan luidden: 'wie is die gewone Nederlander, wat is de
definitie?' Niemand kreeg antwoord.

Een christen als Buma moet zich niet alleen om boze, gewone Nederlanders
bekommeren, maar ook om bijzondere, vriendelijke Nederlanders. En om boze
bijzondere Nederlanders. En om gewone vriendelijke Nederlanders. Maar ik vind
het woord 'gewoon' ook niet zo sterk. Ik denk dan bijvoorbeeld aan 'gewoontjes',
wat zelden een compliment is, maar ik gebruik 'gewoon' ook vaak als ik me ergens
vanaf wil maken.

Als puber zei ik het bijvoorbeeld wel eens als mijn moeder vroeg hoe het op
school was geweest. 'Gewoon!!' Dan ben je er vanaf. Dat is natuurlijk ook wat
Buma heeft gedaan: de knuppel in het hoenderhok gooien. Maar als hij juist extra
specifiek moet worden, schiet hij in de nukkige puberstand.

Maar het woord 'gewoon' wordt ook vaak gebruikt als iets in de samenleving
gekomen is wat we misschien niet hadden moeten accepteren. Scheuren in
spijkerbroeken bijvoorbeeld, of doodsbedreigingen op Twitter, ik noem maar wat.
Vroeger had je dat niet, nu vinden we dat al heel 'gewoon'. In dit geval: de
boze Nederlander is al 'gewoon' geworden.

Maar je kan 'gewoon' ook gebruiken als je het niet helemaal precies weet. Als
mijn dochter bijvoorbeeld vraagt waarom de aarde om de zon draait of waarom we
niks doen aan de klimaatverandering dan begin ik een verhaal, iets met de
zwaartekracht of met Trump en Parijs, en als ik dan vastloop, zeg ik 'nou ja,
gewoon'. Er zit een heel verhaal achter, maar ik weet niet precies hoe ik het
moet oplossen. Ik denk dat dat bij Buma ook wel een beetje speelt.

Want de boze, gewone Nederlander í[#xfffd]s natuurlijk ook een heel ingewikkeld
verhaal. Gevormd door decennia van christelijke kabinetten die zorgden voor meer
marktwerking, die juichend 'gastarbeiders' verwelkomden en de verzorgingsstaat
opbouwden en weer afbraken. En nu de gewone Nederlanders boos zijn, zegt Sybrand
Buma dat hij ze begrijpt, maar geen oplossingen heeft. Als we wisten wie die
gewone Nederlanders waren, konden we ze vragen wat ze daarvan vinden.

Taaltips via Twitter @Japked

Veel mensen vroegen het CDA wie de gewone Nederlander is. Ze kregen geen
antwoord

LOAD-DATE: September 8, 2017

LANGUAGE: DUTCH; NEDERLANDS

NOTES: Taaltips via Twitter @Japked

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              101 of 185 DOCUMENTS



                                NRC Handelsblad

                               08 September 2017
                                   NH-vrijdag

reality Nederland Verhuist NPO 1, 22.25-23.00u.

SECTION: Media; Blz. 22

LENGTH: 76 woorden


Programma waarin gewone Nederlanders worden gevolgd tijdens hun verhuizing. In
de aflevering van vanavond staat de ongeneeslijke zieke Sverre (19) te zien. Hij
maakt zijn droom waar en  gaat samenwonen met zijn geliefde. Hij heeft geen tijd
te verliezen. Verder het verhaal van  Agnes, die  na een scheiding een nieuwe
start wil maken met haar drie dochter.  Nederland Verhuist (Avrotros) is
pretentieloos en nuchter uitgevoerd, maar vaak ook  onderhoudend.

LOAD-DATE: September 8, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              102 of 185 DOCUMENTS



                                NRC Handelsblad

                               08 September 2017
                                   NH-vrijdag

Het eiland der onbekenden

BYLINE: Arjen Fortuin

SECTION: Cultuur; Blz. 20

LENGTH: 580 woorden

ABSTRACT

Zap

Beste zin  ooit bij aankomst op een onbewoond eiland: „Waar zouden de BN'ers
zijn?" De woorden werden  uitgesproken in de eerste aflevering van Expeditie
Robinson (RTL5) op donderdagavond.  Dat zit zo: in het overlevingsprogramma
zitten dit jaar voor het eerst behalve vijftien 'VIPs' ook vier 'Onbekende
Nederlanders'. De eerste jaren was de wedstrijd het domein van de gewone
Nederlander (toen keek Sybrand Buma nog), maar sinds 2010 deden er alleen
bekende mensen mee. Maar nu zijn de BN'ers op (of al geweest of druk met andere
programma's) en dus is er nu een gemengd veld. Zoals een deelnemer zegt: „Je
hebt de eer om de onbekende Nederlander te vertegenwoordigen."

Ik had  wat moeite om de bekende en onbekende Nederlanders uit elkaar te houden,
maar misschien lag dat aan mij. Ook de onbekenden kunnen we al kennen: hun
selectieprocedure is als De strijd om Robinson al online te zien geweest via
RTL XL. Deze kandidaten zijn  alle vier ambitieus en uitstekend voorbereid. Ik
eet mijn afstandsbediening op als niet één van de dan ex-onbekende-Nederlanders
straks als winnaar uit de bus komt. Zij werden voorlopig geparkeerd op   'Het
eiland der onbekenden' (geweldige naam), want hoewel alle deelnemers gelijk
zijn, zijn sommige gelijker dan andere.

Op dat eiland der onbekenden ging men  voortvarend aan het werk. Ex-militair
Herold Dat  besprak met ons  wat zijn 'valkuil' was: de baas spelen. Hij noemde
het: „Me schikken in de rol die ik niet moet pakken."

Intussen werden de bekende Nederlanders onderworpen aan een zwem-klim-ren-proef,
die drie van hen tot brakens toe vermoeide. Bij de finish mochten ze zich
verdelen over twee teams: een  geel (Zuid) en een rood (Noord) kamp. Musicalster
Carolina Dijkhuizen werd laatste bij de proef en werd op een boot gezet die wel
naar het eiland der onbekenden zal gaan. Dat klinkt als een verbanning, maar
afgaande op de gebeurtenissen in de andere kampen lijkt het me geen straf.

Omdat de kandidaten na de proef zelf konden kiezen bij wie ze zich aansloten,
werd de meute karakterologisch verdeeld. Bij geel klitten nogal wat artiesten
samen: rapper Lil' Kleine, Youtuber Kaj Gorgels , zanger Brace. De jongens
gingen vervolgens al ketend op krabbenjacht en er werd zo lang gekletst dat
minstens één kandidate (presentator Shelly Sterk) er zichtbaar wanhopig van
werd.  Uiteindelijk werd er een 'onderkomen' gebouwd, maar nog voor het
avondeten was dat al op eigen kracht ingestort.

De roden hadden het op het oog beter voor elkaar. Daar bleek acteur Niels
Gomperts een mierenetende alleskunner (ja, inderdaad: mierenetende), terwijl
nestor Henk Poort stilzwijgend de leiding kreeg. Er was een tevreden
driemanschap van de (oud-)profvoetballers Anouk Hogendijk en Richard Witschge,
samen met  en Witschges dochter Joëlle, die model is.  Witschge zei zo vaak dat
zijn dochter en hij elkaar niet zouden wegstemmen, dat je er een rookgordijn
achter ging vermoeden.

Want het is natuurlijk een wedstrijd. Stuk voor stuk meldden de kandidaten hoe
ze alles voor de zege zouden doen en de anderen messen in ruggen zouden steken.
De ervaring (in bewoonde en onbewoonde gebieden) leert trouwens dat messen
meestal in ruggen worden gestoken door degenen die dat niet aankondigen. Ik
voorzie vooral bloedvergieten in het zo harmonieus ogende rode kamp. De
eindwinnaar? Ik zet in op Marlé Janssen, die werkzaam is als negotiator bij de
politie. Daar is geen  bekende onbekende of onbekende bekende tegen bestand.

Arjen Fortuin

LOAD-DATE: September 8, 2017

LANGUAGE: DUTCH; NEDERLANDS

GRAPHIC: Het nieuwe seizoen 'Expeditie Robinson' is begonnen

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              103 of 185 DOCUMENTS



                                NRC Handelsblad

                               07 September 2017
                                  NH-donderda

informatief Jan de Belastingman NPO 3, 20.55-21.45u.

SECTION: Media; Blz. 22

LENGTH: 191 woorden

Uitgelicht

Presentator Jan Versteegh duikt in de wereld van de multinationals en
belastingconstructies. Grote internationale bedrijven als Google, Apple en
Starbucks schuiven, binnen de wet- en regelgeving, winsten door naar
belastingparadijzen als Guernsey, waar geen of nauwelijks belasting geheven
wordt. Versteegh stelt de vraag of dit ook mogelijk is voor kleine ondernemers
of de gewone man. Dit blijkt nog niet zo eenvoudig te zijn: de weg naar
ontwijking is buitengewoon ingewikkeld en bovendien tijdrovend. Samen met een
twintigtal ondernemers richt hij het merk Dikke Vinger op waarmee ze via
internationale constructies belasting willen besparen. Zo richten ze op het
eiland Guernsey een bedrijf op waarmee de belastingbesparing gerealiseerd dient
te worden. In de komende afleveringen blijkt of belastingontwijking voor
iedereen een realistisch doel is. Vanavond in de eerste aflevering probeert
Versteegh door te dringen tot belastingparadijs Nederland dat een grote rol
speelt in het globale spel van belastingontwijking. Dit blijkt een lastige
opgave te zijn, veelvuldig stuit hij op dichte deuren en een waas van
geheimzinnigheid.

LOAD-DATE: September 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              104 of 185 DOCUMENTS



                                NRC Handelsblad

                               07 September 2017
                                  NH-donderda

Onbeschoftheid van burgers normaliseren

BYLINE: Tom-Jan Meeus

SECTION: Binnenland; Blz. 2

LENGTH: 450 woorden

ABSTRACT

Tom-Jan Meeus

Column

Sinds maandag weten we dat boze burgers niet bestaan: dit zijn 'gewone
Nederlanders'. Fijn dat Sybrand Buma deze opheldering gaf in zijn  Schoo-lezing,
want je hebt dagen dat het nieuws zoveel ongemak bevat - orkaan op Sint Maarten,
hoger eigen risico - dat wat richting geen kwaad kan.

Nog maar net had ik besloten Buma's voorbeeld te volgen - vaarwel, boze burger -
toen de premier woensdag een tweet uitdeed om inwoners van Sint Maarten moed in
te spreken. „Nederland staat klaar om te helpen."

Een gewone Nederlander reageerde: „Help eerst je eigen volk eens randdebiel."

Hierna gaven honderden gewone Nederlanders hun analyse. „Wij zitten al 8 jaar
met een orkaan die ons alles afpakt gluiperd", schreef er één. „Bedankt vuile
graaier", noteerde een andere.

Maandag legde Buma uit waarom we Nederlanders als deze serieus moeten nemen: het
ligt niet aan hen, het ligt aan hun ervaringen. Zij verliezen hun baan „aan een
immigrant of Oost-Europeaan". De opleiding van hun kinderen „is te theoretisch
geworden". De verruwing „komt via de televisie in de huiskamer". En te veel
„hoogopgeleiden" - ongewone Nederlanders? - doen het stemgedrag van gewone
Nederlanders af „als irrationele oprispingen van landgenoten die niet beseffen
hoe goed ze het hebben".

De potentiële  impact van Buma's toespraak is groot. Het viel op dat geen van de
toekomstige coalitiepartners klaagde: angstig als ze zijn voor gezichtsverlies,
willen ook deze partijen hun 'eigen verhaal' straks zo scherp mogelijk
vertellen. Veelzeggend: hoe losser hun relatie tot Rutte III, hoe liever het ze
is.

Buma's partij claimde vijf jaar terug nog dat ze 'het radicale midden' bezette.
Vóór de laatste verkiezingen had je zelfs prominenten, onder wie oud-premier
Lubbers, die binnenskamers pleitten voor een coalitie zonder de VVD. Zelf
positioneerde Buma zich in de campagne nadrukkelijk op rechts. En zijn secondant
in de formatie, Pieter Heerma, pleitte laatst voor een sociaal-conservatief CDA:
Buma's lezing kun je zien als uitwerking daarvan.

Gevolg is dat het hele politieke landschap op sociaal-culturele thema's
conservatiever wordt. De VVD, de PVV en Forum voor Democratie zullen nu druk
voelen zich op immigratie en integratie (en de EU?) retorisch verder naar de
flank te bewegen.

Zo rukt de populistische correctheid verder op. Want nu zoveel politici de boze
dan wel normale burger ijverig naar de mond praten, hoor je ze zelden klagen
over de onbeschoftheid waarvan diezelfde burgers zich routinematig bedienen.

Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus

'Help eerst je eigen volk eens randdebiel', zei een gewone Nederlander tegen de
premier

LOAD-DATE: September 7, 2017

LANGUAGE: DUTCH; NEDERLANDS

NOTES: Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              105 of 185 DOCUMENTS



                                NRC Handelsblad

                               05 September 2017
                                   NH-dinsdag

CDA-leider Buma heeft begrip voor 'boze burger'

BYLINE: Marike Stellinga

SECTION: Binnenland; Blz. 2

LENGTH: 490 woorden

DATELINE: Amsterdam.

ABSTRACT

H.J. Schoolezing

Met een lofzang op de gewone Nederlander brak CDA-leider Buma maandag een lans
voor terugkeer naar collectieve waarden.

Geen concrete conservatieve beleidsagenda voor Nederland, wel een analyse van
„het ongenoegen dat tot een opstand der burgers leidde". CDA-leider Sybrand Buma
bleef maandagavond in zijn H.J. Schoolezing in Amsterdam dicht bij wat hij in
zijn boek Tegen het cynisme ook al optekende: het invidualisme is doorgeschoten,
we moeten terug naar collectieve waarden.

Buma  onthield zich van de concrete oplossingen die hij eerder  wel noemde,
zoals een maatschappelijke dienstplicht voor jongeren en op school het Wilhelmus
zingen. Bewust, want nu hameren op concrete maatregelen, zou de formatie kunnen
verstoren, vreest Buma. Die onderhandelingen „zijn niet even snel gefixed",
erkende hij na zijn lezing in De Rode Hoed.  Maar Buma wekte wel hoge
verwachtingen: „Let op het resultaat", zei hij, want de vier partijen „hebben de
ambitie om Nederland echt in beweging te krijgen."

Buma had het in zijn lezing over de grote vraagstukken waar politici zich
volgens de CDA-leider wereldwijd geen raad mee weten en die instabiliteit
veroorzaken: globalisering,  de vastlopende verzorgingsstaat, immigratie en
radicalisme, klimaatverandering. De CDA-leider  ziet breuklijnen in de
samenleving, tussen jong en oud, autochtoon en allochtoon, hoger en lager
opgeleid. Maar de 'boze burger' noemt hij „een vreemd etiket". Alsof die burger
een afwijking is van de norm, „een categorie die door verstandige beleidsmakers
van haar boosheid moet worden bevrijd".

De boze burger is een gewone Nederlander die telkens tegen een muur oploopt,
stelt Buma. „Zijn baan is vergeven aan een immigrant of een Oost-Europeaan, de
opleiding voor de kinderen is te theoretisch geworden en de verruwing van de
samenleving komt met grof geweld via de televisie de huiskamer binnen."

Naast immigratie en globalisering is een oorzaak van het ongenoegen volgens Buma
het „valse vooruitgangsdenken" dat sinds de jaren zestig de norm is. Onder het
mom van vooruitgang is „het belang van de herkenbare gemeenschap met haar
cultuur, identiteit en omgangsvormen, geminimaliseerd".  Vrijheid en gelijkheid
zijn volgens Buma als waarden verabsoluteerd. Daardoor is „individuele vrijheid
een collectieve versplintering geworden". Typische, indirecte Buma-kritiek op
liberale partijen als GroenLinks, D66 en VVD.

Veel aandacht besteedde Buma aan de falende integratie van nieuwkomers, die meer
dan verwacht vasthouden aan het eigen geloof, taal en cultuur. De hoop dat er
een Europese verlichte islam zou ontstaan „is ijdel gebleken". Het gevolg: „De
gewone Nederlanders" bleven verweesd achter. „Alsof de elite er met hún vrijheid
en gelijkheid vandoor ging en ze aan de nieuwkomers gaf." Dat is volgens Buma
door gewone Nederlanders beleefd als een diep gevoeld onrecht.

Buma bood geen concrete oplossingen - dat zou de formatie kunnen verstoren

LOAD-DATE: September 5, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              106 of 185 DOCUMENTS



                                NRC Handelsblad

                                 30 August 2017
                                  NH Woensdag

BYLINE: Antoinette Loenen; Wim Vriezen; Erik Jurgens

SECTION: Opinie; Blz. 17

LENGTH: 616 woorden


Reactie Joshua Livestro

Armen liggen achter

Joshua Livestro schrijft dat het beter dan ooit gaat in Nederland (Breek met dat
pessimisme, 26/8). Hij schetst daarbij zowaar ook een positief beeld van de
vernederlandsing van de nieuwkomers. Livestro wil dat Nederland vol optimisme
doorgaat op de ingeslagen weg, maar zijn verhaal roept wat anders in mij op.
Vroeger waren er ook periodes waar gewone burgers betaalden voor de rijken. Ze
waren schatplichtig aan de adel en de koning, aan de landeigenaar of aan de
grootindustrieel. Ook nu betalen deze burgers dik voor bijvoorbeeld de
vermarkting van nutsbedrijven, het stimuleren van de banken door extreem lage
rente  op sparen en het verleiden tot het aangaan van schulden, het
belastingparadijs via  brievenbusconstructies en door de uitzonderlijk lage
winstbelasting voor grote bedrijven.

Nog vier jaar een kabinet-Rutte is de inslagen weg. Maar wordt de beoogde
regeringscoalitie er een voor heel Nederland? Of wordt inderdaad het ingeslagen
rechtse pad verder geplaveid en wordt de gewone burger gedwongen vrij baan te
geven aan de rijken om zelf naast deze weg te hobbelen? Komen de rijken nog
verder voor te liggen ten koste van de moeizaam voortzwoegende burgers?

Antoinette Loenen

Bezoldiging PowNed

Toch knap gedaan

Je moet toegeven: het is knap gedaan. Deze krant meldt dat PowNed-bestuurder
Weesie een jaarsalaris heeft van 212.756 euro (Niet spraakmakend, nog wel rebels
, 26/8). Presentator Rutger Castricum zit op 196.585 euro. Vorig jaar ontving
PowNed 3,8 miljoen euro gemeenschapsgeld. Daar staat tegenover: twee uur radio
per week en zes minuten tv per dag. Dat laatste, zo meldt NRC, niet in de
zomerperiode want dan zijn er herhalingen te zien. Het doet bijna zeer aan je
ogen als je dit leest, maar het mag. Gelukkig leven we in een land waar dit mag.
Maar ik vermoed dat er genoeg mensen zijn die voor heel wat minder op de
kerfstok een paar jaar achter de tralies moeten zitten.

Wim Vriezen

Reactie Tom-Jan Meeus

Kultuurbolsjewieken

Tom-Jan Meeus gaat in zijn kolom in op de onzin die Thierry Baudet en de zijnen
uitslaan over zogenaamd 'cultuurmarxisme' (Het volkslied en cultuurverval,
22/8). Dat lijkt een nieuw woord te zijn voor wat vanuit Amerika is komen
overwaaien als 'politieke correctheid'. Daaraan maakt de 'linkse elite'  zich
blijkbaar al jaren schuldig, al merken we daar weinig van - noch van die elite,
noch van dat cultuurmarxisme. Meeus maakt  terecht gehakt van deze theorie. Hij
volgt het begrip terug naar de communistische theoreticus Antonio Gramsci, in de
jaren twintig van de vorige eeuw. Maar het enge is, en daarnaar verwijst hij
niet, dat de term vooral gebruikt is door de nationaal-socialisten in Duitsland,
jaren twintig en dertig. Zij hadden het over „kultuurbolsjewieken" (voor hen
waren marxisten en bolsjewieken één pot nat), die het verval van de westerse
cultuur nastreefden. Daartegen stelden de nazi's zich teweer, onder meer door
onburgerlijke kunst 'entartet' (gedegenereerd) te noemen en deze te verbieden.
Tegenstanders als cultuurmarxist aanduiden is dus niet alleen, zoals Meeus
terecht stelt, een slag in de lucht. Hanteren van deze term brengt de gebruiker
daarvan in uiterst dubieus gezelschap.

Erik Jurgens

Correcties/aanvullingen

'Foute jongen'

In het artikel De vele waarheden over een 'foute jongen' (25/8, p. 10-11) is een
deel van een zin weggevallen. Er had moeten staan: Volgens Gans nivelleert ook
Bart van der Boom in zijn latere, bekroonde boek Wij weten niets van hun lot.
Gewone Nederlanders en de Holocaust. „Van der Boom maakt te weinig onderscheid
tussen de positie, dilemma's en keuzemogelijkheden van niet-joodse omstanders en
Joden - die per definitie vervolgd werden."

LOAD-DATE: August 30, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              107 of 185 DOCUMENTS



                                NRC Handelsblad

                                 28 August 2017
                                   NH Maandag

reality Mr. Frank Visser SBS 6, 21.30-22.30u.

SECTION: Media; Blz. 6

LENGTH: 95 woorden


Meester Frank Visser, de originele Rijdende Rechter, is alweer een tijdje op
zijn plek bij SBS. Zijn programma Mr. Frank Visser doet uitspraak scoorde het
afgelopen seizoen goed voor de zender, sommige afleveringen haalden  meer dan
een miljoen kijkers. Ook in dit nieuwe seizoen duikt hij  samen presentator
Viktor Brand in  conflicten tussen gewone Nederlanders. Ze gaan deze keer naar
Berkel en Rodenrijs.  Jan-Piet en Anke wonen daar  al ruim 50 jaar met veel
plezier. Maar aan het woonplezier komt een eind als op het weiland naast hen een
nieuwbouwhuis verrijst.

LOAD-DATE: August 28, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              108 of 185 DOCUMENTS



                                NRC Handelsblad

                                 24 August 2017
                                  NH Donderda

Jan, Piet, Klaas

BYLINE: Ewoud Sanders; Ewoud Sanders

SECTION: Achterpagina; Blz. 20

LENGTH: 601 woorden

ABSTRACT

Zomerwoordhoek

Ewoud Sanders geeft toptiens van taalfenomenen. Vandaag: voornamen.

'Mijn vader heette Piet en ik Jan. Hoewel dat een veelvoorkomende Nederlandse
voornaam is, werden er veel grapjes mee gemaakt - vooral vroeger. Hé Jan Doedel,
je maakt je er zeker weer met een Jantje van Leiden vanaf, enzovoorts. Mijn
vader had dezelfde ervaring, maar dan met zí[#xfffd]jn naam. Daarom stuur ik u
deze toptien."

In die toptien stonden allerlei uitdrukkingen met 'Jan' en 'Piet'. Ik heb er een
selectie uit gemaakt, de lijst aangevuld en voor zover de ruimte het toeliet, de
uitdrukkingen van wat historische informatie voorzien.

1Bram In de negentiende de eeuw zei men: hij is een echte Bram. Daarmee bedoelde
men, aldus het Woordenboek der Nederlandsche Taal: „Iemand die zich onderscheidt
door kostbare, opzichtige kleedij, door groote verteringen, in het algemeen door
een weelderig of losbandig leven."

2Hans  Komt voor in uitdrukkingen als arme Hans ('stakker'), vreemde Hans
('vreemde snuiter') en een hele Hans ('iemand van betekenis', een hele Piet
dus). De dood is wel Hans Mors genoemd, schraalhans is bekend uit de uitdrukking
schraalhans is keukenmeester ('er is niet veel te eten').

3Hendrik Een al te grote braverik wordt een brave Hendrik genoemd. Dit naar De
brave Hendrik van Nicolaas Anslijn (1777-1838), een populair schoolboek waarin
een tergend brave jongen als voorbeeld werd gesteld.

4Jan  Het Nederlands telt vele tientallen uitdrukkingen met Jan, meer nog dan
met Piet. Denk aan: Jan en alleman; ome Jan ('bank van lening'); Jantje
Contantje ('iemand die geregeld contant betaalt'); Jantje Content ('een tevreden
ziel');  Jantje Contrarie ('dwarskop'); Jan Kordaat ('een dappere kerel');
Jan(tje) Kaas ('de Nederlander') en Jantje Secuur  ('een Pietje Precies'),
enzovoort. Voor  de 'gewone man' kennen we o.a.: Jan Boezeroen, Jan Lul, Jan met
de korte achternaam en Jan met de pet.

5Joris Joris Goedbloed ('een goedgelovig iemand) komt al sinds het begin van
19de eeuw voor, maar werd vooral bekend als stripfiguur van Marten Toonder
(1912-2005). Joris Driepinter ('een mannetjesputter') gaat terug op een
personage in melkreclames, in 1961 bedacht door Dimitri Frenkel Frank
(1928-1988). Minder bekend: het is een domme Joris ('een domkop').

6Pier Iemand die de schuld krijgt van iets dat niet naar wens verloopt wordt de
kwaaie Pier genoemd. De herkomst  is onzeker; sommige naslagwerken verwijzen
naar de apostel Petrus, andere naar de Friese krijgsheer 'Grote Pier' (Pier
Gerlofs Donia, 1480-1520). Zeker is dat Pier hier een verbastering is van Pieter
. Men sprak ook van bonte, malle en stijve Pier.

7Piet Iemand kan een hele Piet zijn. Dan wel een hoge of rijke Piet. En tegelijk
een saaie of stijve Piet. Malle Pietje vind je meestal in de verkleinvorm. Vaak
te horen: Piet Snot, Piet Lut en pietluttig en Pietje Precies ('een Jantje
Secuur').

8Klaas Een lange Klaas is een lummel, een houten of stijve Klaas een
ongemakkelijk bewegend, stijf persoon. Klaas Vaak is in oude volksverhalen het
zandmannetje dat kinderen zand in de ogen strooit zodat ze in slaap vallen. De
uitdrukking Jan, Piet en Klaas betekent  'iedereen, het hele volk'.

9Trijn Eindelijk een vrouw! Van wijntje en trijntje houden betekent 'graag
drinken en vrijen'. We zien de vrouw hier dus als lustobject. Het is Joris en
Trijn betekent 'nu eens allemaal liefde wat de klok slaat, dan weer de grootste
ruzie'.

10Wilhelmina Volgens de Dikke Van Dale betekent wilhelmina-vooruit 'vrouw met
grote boezem'. Waarschijnlijk naar de Nederlandse vorstin Wilhelmina
(1880-1962).

schrijft over taal. Twitter: @ewoudsanders

LOAD-DATE: August 24, 2017

LANGUAGE: DUTCH; NEDERLANDS

NOTES: schrijft over taal. Twitter: @ewoudsanders

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              109 of 185 DOCUMENTS



                                NRC Handelsblad

                                 19 August 2017
                                  NH zaterdag

Het politieke links is kapot

BYLINE: Rosanne Hertzberger

SECTION: Opinie; Blz. 4

LENGTH: 758 woorden

ABSTRACT

Rosanne Hertzberger

Column

De linkerkant van het politieke spectrum is kapot. Niet zo'n beetje ook. Ze
worden gegijzeld door puristen die zich bezighouden met taalzuiveringen en het
bestormen van standbeelden.

Laat ik dat illustreren met een aantal voorbeelden uit het nieuws waarover niet
werd gedebatteerd deze zomer. We beginnen met het economisch nieuws van deze
week. Hoogconjunctuur in Nederland, maar mensen in loondienst gaan er nauwelijks
iets op vooruit. De lonen staan bijna stil. Sterker nog, er is zo weinig
zekerheid en zoveel flexwerk dat een hele generatie het lastig vindt om een
hypotheek te krijgen. Maar goed, die hypotheek maakt ook eigenlijk helemaal
niets meer uit omdat op de huizenmarkt in de grotere steden bijna alleen nog
mensen terecht kunnen die een hele grote zak cash op tafel kunnen leggen.
Parkeerruimte bij basisscholen in de stad zijn daarom essentieel. De juf van uw
kinderen kan het zich namelijk niet veroorloven om in uw straat te wonen.

In de ouderenzorg zijn er ondertussen zo'n tienduizend vacatures die nauwelijks
te vullen zijn omdat Nederlanders gek genoeg geen gestoorde werkdruk accepteren
voor een hongerloontje. De werkgevers rekruteren uit armoede nu maar een groep
nauwelijks Nederlands-sprekende statushouders om aan het bed te zitten en de
hand vast te houden van onze dementerende grootouders. Of ze trekken nog een
blik verpleegkundigen uit Roemenië en Polen open.

Laat ik het zo zeggen: er zijn urgentere kwesties in dit land dan een standbeeld
van Michiel de Ruyter, genderneutrale toiletten of "dames en heren". Toch lijkt
grootstedelijk hoogopgeleid intellectueel Nederland voornamelijk met dat soort
randzaken bezig.

Exemplarisch was de veeg uit de pan die een Haagse wijkagent deze week kreeg
toen hij zijn volgers op Twitter vroeg om bij verdachte situaties
("onderbuikgevoel") de politie te waarschuwen. Dat werd door de moraalpolitie
als 'fout' beoordeeld. Onderbuikgevoel zou namelijk racistisch zijn. Zijn taal
moest nodig gezuiverd worden van onwenselijke elementen. Terwijl die wijkagent
gewoon zijn werk deed.

Als je het druppellek uit het Catshuis moet geloven, zijn ze ook daar vooral met
de collectieve identiteitscrisis bezig. Wat is de status van ons volkslied?
Moeten we juridisch meer dan twee ouders gaan erkennen? En hoelang mogen
wetenschappers embryo's laten doorgroeien in een petrischaaltje? Stuk voor stuk
onderwerpen die echt volstrekt irrelevant zijn voor Nederlandse arbeiders met
een flexcontract en een loon dat nauwelijks stijgt.

Normaal gezien is het een uitermate zwak argument om te zeggen dat we ons
concentreren op de verkeerde zaken. Iedereen kan mij als simpel weerwoord bieden
dat we in plaats van "of of" het tegelijkertijd én over inkomenspolitiek moeten
hebben én over identiteitspolitiek. Maar ik kijk om me heen en realiseer me dat
er eigenlijk nauwelijks meer iemand in het publieke debat zich hierover
bekommert, op Hugo Borst na. En Asscher, met zijn vijf zetels. Wie neemt het
voor deze mensen op? Waarom moet ik dit schrijven? Kan links niet gewoon zijn
werk doen?

Ander probleem is dat het als gewone Nederlander bijna onmogelijk wordt om je te
mengen in het publieke debat als je het nieuwe links-elitair academische dialect
niet eigen hebt gemaakt en de nieuwe etiketten niet kent. Zie wat er met de
wijkagent gebeurde. Probeer anno 2017 nog maar eens te klagen, bijvoorbeeld op
Twitter, over het feit dat gastarbeiders jou uit de arbeidsmarkt prijzen.
Momenteel is hoogopgeleid Nederland eigenhandig de kloof met laagopgeleid
Nederland aan het uitdiepen, door in hoog tempo elk normaal gesprek onmogelijk
te maken. Elk derde woord wordt als micro-agressie bestempeld. Bij "dames en
heren" ga je al direct in de fout.

Steve Bannon, de rechterhand van Trump, gaf deze week per ongeluk een interview
aan een journalist. Exemplarisch voor de slapstickachtige optredens van de Witte
Huis-staf wist hij naar eigen zeggen niet dat hij "on the record" sprak. Maar
wat hij zei was heel inzichtelijk over de huidige politieke verhoudingen. Hij
zei dat hij het liefst zag dat de Democraten het elke dag over racisme zouden
hebben. Want "zolang links zich concentreert op ras en identiteit en wij op
economisch nationalisme, verslaan we ze".

Hij heeft hartstikke gelijk. Het enige dat ik eraan wil toevoegen is dat we die
linkerkant van het politieke spectrum nog eens ontzettend gaan missen als ze nog
veel langer weg blijven.

Rosanne Hertzberger is microbioloog.

Hoogopgeleid Nederland is zelf de kloof met laagopgeleid Nederland aan het
uitdiepen

LOAD-DATE: August 18, 2017

LANGUAGE: DUTCH; NEDERLANDS

NOTES: Rosanne Hertzberger is microbioloog.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              110 of 185 DOCUMENTS



                                NRC Handelsblad

                                 10 August 2017
                                  NH Donderda

Beschermd door justitie, leven kapot

BYLINE: Bram Endedijk; Aloys Oosterwijk; Bram Endedijk

SECTION: Binnenland; Blz. 4

LENGTH: 2144 woorden

DATELINE: Breda.

ABSTRACT

Getuige tegen wietbende

Hij wordt kaalgeschoren en gemarteld in een Bredase loods, doet aangifte en
brengt maanden door op een geheime locatie. Een Brabantse getuige beschrijft wat
er met je gebeurt als je beschermd moet worden door politie en justitie.

Justitie Het onzekere bestaan van een beschermde getuige

Hij weet het: hij had niet moeten gaan. Het is 11 september 2016, een bewolkte
zondagavond. In zijn auto ligt een fles whisky, van huis meegenomen als medicijn
tegen de klappen die ongetwijfeld zullen volgen. Een paar slokken. Hij twijfelt,
maar als hij niet gaat, staan ze straks wellicht bij de school van zijn zoon.
Dus stapt hij de Bredase loods binnen. Wat moet hij anders?

In de loods gaat hij op een barkruk zitten. Achter hem zit een aantal mannen, in
een halve cirkel om hem heen. Hij wordt geslagen. Dan trekt iemand een
vuurwapen. Een tondeuse bromt. Hij moet stil blijven zitten terwijl al zijn
haren op de grond vallen. Ze pakken een nijptang, zijn pink moet eraf. Iemand
geeft hem een geel vaatdoekje met een zaagje erop. Hij moet zijn eigen vinger
afzagen.

„Stop, stop", zegt iemand.

Het vuurwapen is er weer. Ze zetten het op zijn hoofd. Hij mag zelf aftellen,
zeggen ze. Dat vertikt hij. Dan wordt er afgeteld. Vijf, vier ... Hij denkt dat
het is afgelopen. Drie, twee ... Denkt aan zijn zoontje, die hij nooit meer zal
zien. Een, nul ...

Mannen uit de wietwereld

Het is woensdag 14 september 2016 als een man met kaal hoofd binnenstapt bij een
politiebureau in Brabant. Hij heet Martinus en vertelt dat hij ernstig
mishandeld is in een loods, nadat hij lange tijd door mannen uit de wietwereld
is bedreigd.

„Je slaapt niet thuis vanavond", reageert de politie. 's Nachts brengen ze hem
naar een hotel, ver weg van zijn woonplaats. Hij mag met niemand contact
opnemen, ook niet met zijn ouders. Kort daarna tekent hij, op advies van de
politie, een contract met als kop: 'Overeenkomst opvang veilige locatie'.

De dreiging van de mannen in de loods is zo groot dat naar huis gaan voor hem te
gevaarlijk is. Martinus tekent de overeenkomst op 19 september 2016. Hij zal in
de rechtszaak tegen de mannen naar verwachting een belangrijke getuige zijn.

Martinus' achternaam kan om veiligheidsredenen niet gepubliceerd worden. Als
Martinus samen met zijn advocaat Peter Schouten zijn verhaal doet, valt hij soms
even stil. Dan komen de tranen, vooral als hij terugdenkt aan de maanden dat hij
beschermd moest worden. „Ik wil mijn verhaal vertellen om uit te leggen wat er
met je gebeurt als je door de overheid beschermd moet worden na een aangifte. Ik
heb te maken gehad met heel goede agenten. Maar de organisatie rammelt, er lijkt
totaal niet over te zijn nagedacht."

Geldproblemen

In de maanden nadat hij het contract heeft getekend, stopt het inkomen van
Martinus; hij kan niet meer naar zijn werk. Hij krijgt geldproblemen, kan geen
contact meer opnemen met zijn vrienden en vanwege de veiligheid kan zijn zoon
niet meer bij hem wonen. Martinus zegt steeds meer spijt van zijn aangifte te
krijgen.

Er bestaan verschillende categorieën getuigen die overheidsbescherming krijgen.
De zwaardere gevallen vallen onder het Team Getuigenbescherming. Dat team van de
landelijke eenheid van de politie opereert onder gezag van het landelijk parket
van het OM. Dit programma geldt bijvoorbeeld voor de bekende kroongetuige Peter
la S. van het Passage-proces.

Daarnaast bestaat het Stelsel Bewaken en Beveiligen, een samenspel van
verschillende overheidsdiensten. Daaronder vallen ook mensen die niet getuigen
in strafzaken. Martinus valt onder de regionale variant van dit stelsel. Hij is
feitelijk geen beschermde getuige maar een getuige die beschermd wordt.

Per getuige die beschermd wordt, kunnen de voorwaarden en maatregelen wisselen,
die in een overeenkomst worden vastgelegd. Martinus tekende zijn overeenkomst
zonder dat daar een advocaat bij aanwezig was, terwijl hij daar naar eigen
zeggen wel om heeft gevraagd. Daarop zou hem zijn medegedeeld dat dit niet nodig
is, omdat hij „geen verdachte" is.

In de praktijk bestaat er een groot verschil tussen de beschermingsvormen, zegt
strafrechtadvocaat Sander Janssen, die in 2013 promoveerde op een onderzoek naar
kroongetuigen en getuigenbescherming. „Als je onder het Team Getuigenbescherming
valt, kun je best veel invloed hebben op hoe je beschermd wordt. Terwijl je je
bij het Stelsel Bewaken en Beveiligen veel meer hebt te schikken naar de
aanwijzingen van de staat." De grote boeven weten dat, zegt Janssen. „Die
verklaren dus niet voordat ze hun bescherming zwart op wit hebben geregeld. Want
als je eenmaal hebt verklaard, is het vaak te laat. Dan heeft het OM je
verklaring al, en heb je nauwelijks nog mogelijkheden eisen te stellen aan de
wijze van beveiliging."

Volgens Janssen is de manier waarop getuigen beschermd worden nu te
ondoorzichtig. „Het is een blinde vlek, het moet veel transparanter. De
verschillende voorwaarden waar een getuige zich aan moet houden, komen zelden
naar buiten. Gewone burgers weten zo nauwelijks waar ze mee te maken kunnen
krijgen."

Ook in het document dat Martinus ondertekent, staan tal van voorwaarden. Zo is
contact met journalisten verboden. Martinus zegt zich te realiseren dat dit
verhaal ervoor kan zorgen dat de beveiliging stopt. Advocaat Schouten: „Wij
hebben nu meer vertrouwen in openheid dan in de overeenkomst. We doen dit omdat
we vinden dat het programma tekortschiet in doen wat het zou moeten doen:
getuigen beschermen."

Het is 2008 als de ellende voor Martinus begint. Hij heeft schulden, een vriend
biedt aan 1.200 euro voor te schieten. Een gewone  lening, denkt Martinus,
zonder een spoor van criminaliteit. Maar een paar maanden later staat zijn
achterbuurman op de stoep. „Een onderwereldfiguur", volgens Martinus. Hij zei:
„Jij hebt een schuld bij mij, ik wil het terug. Als je dat niet doet, ben je
opgejaagd wild."

Als tegenprestatie moet Martinus in Wouw een woning hennepplanten beheren. Een
groep van vier mannen houdt in de gaten of alles goed gaat. Maar Martinus laat
per ongeluk een tuinslang lopen. Door de wateroverlast wordt de plantage ontdekt
als hij er niet  is. Om het goed te maken met zijn schuldeiser, moet hij een
wietplantage in zijn eigen huis nemen.

Op een dag trekt Martinus het niet meer. Hij vlucht naar een andere woning, en
zegt tegen de mannen dat hij wil stoppen. Dat valt verkeerd: diezelfde avond
krijgt hij klappen. Hij moet zich twee dagen later melden in de loods in Breda.

Aan een boom vastbinden

Nadat ze hem in de loods met het vuurwapen hebben bedreigd, pakt iemand een
muntstuk. „Kop of munt", vragen ze. Als Martinus verliest, zeggen ze, binden ze
hem in het bos aan een boom vast. Martinus kiest kop, en heeft geluk: het is
vier keer kop. De avond eindigt als Martinus toezegt dat hij wekelijks 350 euro
zal afgeven aan de mannen, nagenoeg zijn hele salaris. Hij mag naar huis. De
volgende dag belt hij de politie, die meteen beschermende maatregelen regelt.

Martinus hopt van vakantiepark naar vakantiepark, met een kogelvrij vest naast
zich op de achterbank, totdat hij onderdak vindt bij een vriend. Maar de
voorwaarden van het contract blijven gelden: zonder toestemming mag hij met
niemand contact hebben.

Een uitkering aanvragen is lastig: het is te onveilig om naar het gemeentehuis
te gaan. De eerste twee maanden heeft hij geen inkomen, daarna krijgt hij
'zakgeld': per week 30 euro voor de vriend bij wie hij verblijft en 20 euro voor
zichzelf. Pas na enkele maanden komt de uitkering rond, met terugwerkende
kracht. „Het leven op een vakantiepark is duur", vertelt Martinus. „Alleen een
wasje is al 10 euro. Soms had ik zelfs te weinig geld om te eten. Maar ze
vroegen wel of ik voor een gesprek met mijn contactpersoon naar Breda kon komen.
Ik zat op drie kwartier reizen, had geen geld voor vervoer. 'Dan leen je dat
maar', werd me gezegd."

Sinds de gebeurtenissen in de loods heeft Martinus nachtmerries, hij wil
medische hulp. Maar volgens het contract vindt „consultatie alleen plaats na
toestemming van de contactpersonen". Om ontdekking van de locatie te voorkomen,
gaat dat buiten de verzekering om. En, zo staat er: „De kosten voor medische of
psychische hulp zijn [...] in principe voor uzelf." Martinus: „Toen ik aangaf
een dokter te willen zien, werd me verteld dat dit niet mogelijk was. Ze konden
geen arts over laten komen." Pas na een e-mail van zijn advocaat kan hij een
dokter zien, maar psychische hulp blijft uit.

Als Martinus een tijdje op verschillende adressen verblijft, krijgt hij bezoek
van hulpverleners. Hun conclusie is dat zijn zoon voor de veiligheid naar
Martinus' ouders moet. „Ik kon niks doen, want anders zou ik op straat staan",
zegt Martinus. „Maar toen voelde ik me harder gestraft dan degenen die me dit
aangedaan hebben. Ik was helemaal alleen, en ik dacht: ik zie hem nooit meer
terug."

Verdachten op vrije voeten

In maart van dit jaar zegt Martinus dat hij met zijn zoon herenigd wil worden.
In een e-mail reageert de 'maatregeladviseur' van het programma Bewaken en
Beveiligen dat als dit gebeurt  „de politie de hoofdofficier van justitie
adviseert de reeds genomen veiligheidsmaatregelen niet langer vanuit het Stelsel
Bewaken en Beveiligen te handhaven". Met andere woorden: als zijn zoon bij hem
intrekt, vervallen de veiligheidsmaatregelen.

Inmiddels zijn alle zeven verdachten uit de loods op vrije voeten, in afwachting
van hun proces. Maar als Martinus dit jaar voor een verhoor bij de
rechter-commissaris zit, weet hij niet wat hij hoort. Zijn adres wordt
opgelezen, in bijzijn van de advocaten van de verdachten. Advocaat Schouten:
„Mijn mond viel open. Ik heb ingegrepen, men was er niet van op de hoogte dat
dit niet zou kunnen. Het toont aan dat de systemen gewoon niet goed op elkaar
zijn afgestemd."

Brabantse zwijgcultuur

Getuigen zijn cruciaal in de aanpak van de problemen die de drugscriminaliteit
in Brabant veroorzaken, zo lieten  Brabantse burgemeesters al meerdere keren
weten. Ze hekelen de zwijgcultuur in Brabant. Bewoners van Heusden kregen dit
jaar nog een brief, waarin gevraagd wordt „niet weg te kijken" van
drugscriminaliteit.

Schouten: „De overheid in Brabant hamert er almaar op dat burgers aangifte
moeten doen tegen de onderwereld, maar dan moet zo iemand ook een goede
begeleiding krijgen tijdens zijn bescherming. Het is niet de bedoeling dat de
aangever eraan onderdoor gaat."

De beschermingsmaatregelen zijn volgens Martinus nog steeds van kracht. De
bescherming is niet per se permanent, en kan worden afgebouwd als de dreiging
minder wordt. Martinus zou er ook zelf uit kunnen stappen.

Vertrouwen erin heeft Martinus niet meer. „Vanaf het moment dat ik dat document
heb getekend, is mijn leven gestopt. Ik heb meer verloren dan gewonnen.
Natuurlijk weet ik niet wat er gebeurd zou zijn als ik geen aangifte had gedaan,
maar nu woont mijn zoon nog steeds niet bij me. Mijn schulden zijn alleen maar
groter geworden. Ik heb mijn vrienden al een jaar niet meer gesproken."

Naar verwachting wordt de strafzaak tegen de zeven mannen, die verdacht worden
van afpersing in vereniging, eind dit jaar afgerond. „Ik word nog bijna elke
nacht huilend wakker", vertelt Martinus. „Dan roep ik heel hard 'schiet dan,
schiet dan' in mijn slaap. Maar overdag lijkt de nachtmerrie gewoon verder te
gaan. Mijn hele leven is verdwenen."

Ik voelde me harder gestraft dan degenen die me dit aangedaan hebben. Ik was
helemaal alleen

Martinus getuigde tegen bende

Reactie OM Inspraak bij beveiliging is 'beperkt'

Dit is het verhaal van Martinus. De zaak waarin hij aangifte heeft gedaan wordt
begin november inhoudelijk behandeld. Martinus' volledige naam is bekend bij de
redactie. Delen van het verhaal worden ondersteund door documenten die NRC heeft
kunnen inzien.

Het OM Zeeland-West-Brabant zegt in een reactie dat het „geen mededelingen doet
aangaande bescherming van personen of de wijze waarop dit is georganiseerd".

Een woordvoerder zegt namens het Stelsel Bewaken en Beveiligen dat het niveau
van beveiligingsmaatregelen in algemene zin niet wordt bepaald door de variant
van beveiliging. Volgens de woordvoerder staat de veiligheid van de persoon
centraal en is de „inspraak op de vormgeving van de beveiliging beperkt".

Advocaat Plasman 'Gevolgen niet te overzien'

Het verhaal van Martinus wordt herkend door advocaat Peter Plasman, die meerdere
cliënten heeft bijgestaan die te maken kregen met getuigenbescherming: „Het
beschermen van getuigen botst soms met de belangen van diezelfde getuige."

Plasman vindt de voorwaarde dat Martinus zijn eigen medische kosten zou moeten
dragen onredelijk. „Dit gaat om de gezondheid van iemand. Het is mogelijk dat
hier misbruik is gemaakt van iemands onwetendheid."

Volgens Plasman kunnen getuigen die beschermd moeten worden de gevolgen niet
altijd overzien. „Daarom vind ik dat er altijd een advocaat bij moet zijn.  Zo'n
getuige staat onder druk en kan niet altijd al zijn belangen afwegen."

LOAD-DATE: August 10, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              111 of 185 DOCUMENTS



                                NRC Handelsblad

                                 03 August 2017
                                  NH Donderda

Van der Laan te positief over verzet tegen Jodenvervolging

BYLINE: Evelien Gans

SECTION: Opinie; Blz. 16

LENGTH: 896 woorden

ABSTRACT

In Zomergasten probeerde Eberhard van der Laan het beeld dat Nederland zich niet
genoeg verzette recht te zetten. Daarin schoot hij door, vindt Evelien Gans.

Met gemengde gevoelens keek en luisterde ik zondag naar een indrukwekkende gast
bij Zomergasten. Alle respect voor Eberhard van der Laan, als burgemeester en
als mens en hoe hij omgaat met zijn ongeneeslijke ziekte. Alle respect ook voor
zijn ouders, en al die andere Nederlanders, die tijdens de Tweede Wereldoorlog
aan het verzet deelnamen, en onder meer Joden onderdak boden. Het moge duidelijk
zijn dat het verzetsmilieu Van der Laan heeft getekend: persoonlijk, en
politiek. Dat heeft geleid tot een grote betrokkenheid bij 'de oorlog' - en
oorlog en onderdrukking in het algemeen - maar soms ook tot blikvernauwing. Over
dat laatste gaat het mij nu.

De Jodenvervolging in Nederland is een uitgesproken pijnpunt voor Van der Laan.
Dat bleek al eerder tijdens zijn toespraken op de Dam op 4 mei en bij
Auschwitzherdenkingen. Terecht en begrijpelijk. Maar precies wat dit thema
betreft, valt er wel wat af te dingen op zijn uitspraken tijdens Zomergasten, en
op de filmfragmenten waarmee hij deze illustreerde. Van der Laan stelde dat
Amsterdam in een spagaat verkeert: trots op de Februaristaking, schaamte over
het relatief en absoluut gezien zeer hoge aantal gedeporteerde en vermoorde
Joden. Als een van de belangrijkste - en in de geschiedschrijving algemeen
aanvaarde - oorzaken noemt hij het ideologisch gemotiveerde, virulent
antisemitische SS-regime in Nederland. Terwijl in België en Frankrijk Duitse
militairen aan de macht waren. Er zijn inderdaad meer objectieve factoren: het
moeilijk weg kunnen komen uit Nederland; de bevolkingsdichtheid, enzovoorts.
Toch vormt dit soort verklaringen niet het hele antwoord.

In het fragment over de Februaristaking dat op Van der Laans verzoek werd
vertoond, zegt de Joodse Dolf Aronson de staking weliswaar „geweldig" te hebben
gevonden, maar dat men niks gedaan had „na 1942 toen ze echt de mensen begonnen
weg te halen. Niemand heeft wat gedaan. Integendeel, ze hebben meegeholpen". In
die zin vindt Aronson al die aandacht voor de staking maar 'poeha'. Daar gaat
Van der Laan niet op in - integendeel. Zijn eerder geuite nuancerende opmerking
dat er helaas minder moedige Nederlanders zijn geweest dan wenselijk was, maar
ook minder 'slechte' dan sommigen beweren, is juist. Maar ook erg generaliserend
en in die zin onbevredigend. Hij legt, mijns inziens, disproportioneel veel
nadruk op het verzet dat - ook dat is genoegzaam aangetoond - pas goed op gang
kwam toen de Joden al grotendeels waren gedeporteerd. De meeste Nederlandse
ambtenaren hadden op dat punt plichtsgetrouw hun werk gedaan.

Door het uiterst karikaturale fragment uit de film van Ate de Jong In de schaduw
van de overwinning (1986) te laten zien - een echtpaar wil hun  twee verdwenen
fietsen inruilen voor informatie over de vindplaats van twee ondergedoken Joden
- bagatelliseert Van der Laan in feite het zeer reële verschijnsel 'verraad'.
Van de 28.000 ondergedoken Joden is een derde ontdekt, verraden en alsnog
gedeporteerd. Afgezien van het 'speurwerk' van NSB'ers, SS'ers en aanverwanten,
waren er heel wat Nederlanders die, zonder dat er een fiets op het spel stond,
Joden verraadden. Voor hen ging het om de 7,50 gulden 'kopgeld'.

Tegenover verzet stond dus collaboratie en verraad. En er was wel degelijk
onverschilligheid. Van der Laan zet zich af tegen het verwijt dat de meeste
Nederlanders 'slappelingen' waren. Daarin heeft hij volstrekt gelijk. Maar hij
slaat de plank mis wanneer hij in één adem betoogt dat ze „hartstikke
anti-Duits" én „hartstikke" tegen de  Jodenvervolging waren. Hij ondersteunt
deze stelling met een filmfragment van een lezing door de historicus Bart van
der Boom. Diens boek Wij wisten niets van hun lot. Gewone Nederlanders en de
Holocaust (2012) is controversiëel, zowel inhoudelijk - hij reduceert
bijvoorbeeld de Holocaust  tot 'directe moord na aankomst' - als methodiek: zo
neemt hij alles letterlijk wat in dagboeken staat, behalve als er 'vernietiging'
van de  Joden staat. Uit 'hartstikke' anti-Duits volgde bepaald niet automatisch
'hartstikke' anti-Jodenvervolging.

Het antisemitisme nam toe tijdens de bezetting, en lang niet alleen vanwege
nazipropaganda. Het zou veel moeilijker blijken Joden dan niet-Joden aan een
onderduikadres te helpen. En: natuurlijk wist bijna niemand van de gaskamers.
Hoe kon dat, en hoe zou het te bevatten zijn geweest, al waren er geruchten?
Maar de anti-Joodse maatregelen die eraan voorafgingen waren onheilspellend
genoeg. Waarom zouden immers de ouders van Van der Laan Joden hebben laten
onderduiken? Anders dan Van der Boom, die het begrip 'verdringen' verwerpt,
heeft hij het wel degelijk, en met reden, over het fenomeen 'wegduwen'. Nu doet
hij - zoals velen - iets te veel aan wishful thinking. De meeste Nederlanders
gingen ervan uit dat de Joden niet terug zouden komen. Er moest soms politie (en
niet degenen die de Duitsers terzijde hadden gestaan) aan te pas komen om Joodse
eigendommen bij zogenaamde 'bewariërs' terug te halen - in het bij Van der Laan,
en ook bij mij, zo geliefde Amsterdam.

Uit 'hartstikke' anti-Duits volgde bepaald niet automatisch 'hartstikke'
anti-Jodenvervolging

Evelien Gans is emeritus hoogleraar moderne Joodse geschiedenis aan de
Universiteit van Amsterdam.

LOAD-DATE: August 3, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              112 of 185 DOCUMENTS



                                NRC Handelsblad

                                 01 August 2017
                                   NH Dinsdag

De macht van Big Tech is niet eeuwig

BYLINE: Haroon Sheikh; is politicoloog, filosoof en bestuurskundige.

SECTION: Opinie; Blz. 16

LENGTH: 632 woorden

ABSTRACT

Haroon Sheikh

column

Tien keer iets liken en een algoritme kent je beter dan je collega's op je werk.
Om een huisgenoot te verslaan zijn 70 likes nodig en 300 voor je echtgenoot! Dat
toont een onderzoek van Cambridge University. Als algoritmes ons zo op de huid
zitten, rijst de vraag wie erachter  zitten. Wie bestuurt de digitale wereld?

Het antwoord lijkt simpel: het hyperkapitalisme. Grote technologiebedrijven uit
Silicon Valley maken de dienst uit.  Apples beurswaarde is vergelijkbaar met ons
jaarlijkse bbp en Facebook heeft meer gebruikers dan China inwoners. Mark
Zuckerberg heeft mogelijk politieke aspiraties en Elon Musk heeft grote plannen
voor de mensheid, in de ruimte en onder de grond. Bedrijven als Amazon,
Microsoft en Google:  onder sommige Democraten en zelfs Republikeinen gaan
stemmen op om ze op te breken.

Toch is het nog maar de vraag of de toekomst van hen is. Ten minste twee andere
scenario's zijn denkbaar. Ten eerste groeit de greep van overheden op het
internet. In India is het Aadhaar-systeem ingevoerd, de grootste biometrische
database in de wereld. De vingerafdrukken en irisscans van meer dan een miljard
Indiërs zitten in een systeem waar uitkeringen, burgerinformatie en rekeningen
aan gekoppeld zijn. In China wordt geëxperimenteerd met sesame credits: een
sociaalkredietsysteem waarbij iedere burger een score krijgt voor zijn gedrag.
Vier keer per week naar de sportschool? Je premies gaan omlaag. Vaak 's avonds
aan het gamen? Kleinere kans om op een topuniversiteit te komen. Dat lijkt
hyper-orwelliaans. Dit soort overheid hoeft niet door je vuilnis te spitten en
je op te pakken; op subtiele wijze kan die je gedrag 'nudgen'. Maar: worden we
niet al op deze manier aangestuurd door bedrijven als Uber en Airbnb? En als
deze overheden democratisch gekozen zijn, is dit scenario misschien geen slecht
alternatief. De onder druk staande verzorgingsstaat zou nieuw leven ingeblazen
kunnen worden door via data onmiddellijk te helpen waar het echt nodig is.

Dan is er nog een mogelijkheid. Het was de droom van het vroege internet om de
individuele burger te bevrijden van centrale machten als bedrijven en overheden.
Die droom leek begraven, maar er is een opleving gaande. Steden als Parijs,
Amsterdam en Barcelona leggen globale internetplatformen als Airbnb en Uber aan
banden en er worden lokale en coöperatieve alternatieven  opgericht. Nieuwe
technologische ontwikkelingen wijzen ook op decentralisering. Naarmate
algoritmes goedkoper en vrijer beschikbaar worden, kunnen globale platformen
minder waarde naar zich toe trekken. Versleuteling ondermijnt surveillance en
controle. En op basis van technologieën als  blockchain worden  betaalmiddelen
en autonome organisaties ontwikkeld die functies van banken en overheden
overbodig moeten maken.

De organisatie van het internet ligt dus allerminst vast. Technologie is niet
deterministisch. Ook in het verleden waren de makers van nieuwe technologieën
als spoorwegen, elektriciteit en auto's aanvankelijk oppermachtig. Sjoerd Bakker
laat in zijn boek From Luxury to Necessity zien dat bij elke technologische
revolutie na verloop van tijd de grootste waardecreatie lokaal en dichtbij
burgers plaatsvindt: elektriciteit veranderde het huishouden dramatisch. De auto
bracht suburbia, winkelcentra en restaurants binnen het bereik van gewone
burgers. Maar technologiebedrijven werden uiteindelijk algemene voorzieningen -
middelen voor burgers om hun leven  te verbeteren.  De grote internetplatformen
lijken nu heel machtig, maar net als elektriciteit en spoorwegen vervullen zij
straks misschien slechts een nutsfunctie. Als ze ons beter kennen dan onze eigen
partners, is dat maar goed ook.

Haroon Sheikh

De organisatie van het internet ligt  allerminst vast: technologie is niet
deterministisch

LOAD-DATE: August 1, 2017

LANGUAGE: DUTCH; NEDERLANDS

NOTES: Haroon Sheikh

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              113 of 185 DOCUMENTS



                                NRC Handelsblad

                                  29 July 2017
                                  NH Zaterdag

Polen: van bondgenoot tot zorgenkind

BYLINE: Eva Cukier

SECTION: Binnenland; Blz. 18

LENGTH: 1808 woorden

DATELINE: Amsterdam.

ABSTRACT

Polen en de EU

Jarenlang waren zij bondgenoten, maar nu liggen Polen en Brussel op ramkoers.
Drie experts die een bijdrage leverden aan de hervorming van de Poolse
rechtspraak, verklaren de huidige crisis.

„Wij bemoeien ons met de situatie in Polen omdat de onafhankelijkheid van de
rechtspraak een zaak is van de hele EU." Aan de telefoon is Kees Sterk,
vicevoorzitter van de Nederlandse Raad voor de rechtspraak. Op de achtergrond
klinken krekels. Ondanks zijn vakantie onderhoudt Sterk intensief contact met
zijn Poolse collega's over de politieke crisis in het land.

Sinds de Poolse regeringspartij Recht en Rechtvaardigheid (PiS) drie omstreden
wetten wilde invoeren die korte metten dreigden te maken met de
onafhankelijkheid van de rechtspraak, ligt de partij op ramkoers met de
oppositie, een deel van de bevolking, en met de Europese Commissie. Ook de
Poolse rechters maken zich zorgen. „Het is echt heel spannend voor ze,  straks
hebben ze misschien geen baan meer", vertelt Sterk. „Wij willen onze collega's
graag moreel steunen."

Sterk is een van de deskundigen die bijdroeg aan de versterking van de Poolse
rechtspraak. Hij kreeg afgelopen april zelfs een prijs voor zijn werk van de
Poolse Raad voor de rechtspraak. Sterk bracht vanaf 2016  verschillende bezoeken
aan Polen, waarbij de toenemende controle van regeringspartij PiS over de
rechtspraak ook ter sprake kwam. Sterk: „Ik heb het zelf  meegemaakt, dat er
tijdens een gesprek  een telefoontje kwam van de regering dat ze een nieuwe wet
hadden bedacht. Rechters kregen dan twee dagen de tijd om met een reactie te
komen. Er is totaal geen dialoog, in Nederland is zoiets echt ongehoord."

Dat Brussel zich druk maakt over de situatie is volgens Sterk volstrekt logisch.
„Wij bevinden ons in dezelfde Europese rechtsorde, dat wil zeggen dat een
Nederlandse en  Poolse rechter Europese  wetten op dezelfde manier dienen te
interpreteren en uit te voeren." Daarbij hebben lidstaten wat de
onafhankelijkheid van de rechterlijke macht betreft een minimumgrens afgesproken
waar iedereen zich aan dient te houden.

Ondanks de storm van kritiek die PiS met haar wetswijzigingen uitlokte -
tienduizenden Polen gingen de straat op, Brussel dreigde met harde sancties -
lijkt zij vooralsnog niet van plan in te binden. En hoewel PiS-president Andrzej
Duda afgelopen week vriend en vijand verraste door twee van de drie wetten terug
te trekken voor herziening, blijft de toon uit Warschau ongemeen hard. „Polen
zal niet buigen voor de druk van de straat en van het buitenland", zei premier
Beata Szydlo afgelopen maandag. De Poolse minister van Justitie Ziobro noemde
Eurocommissaris Frans Timmermans „arrogant en onbeschaamd". PiS-parlementariërs
beschuldigden Brussel ervan „voor God te spelen" en betichtten Brussel van
'Brezjnjevisme'.

En dat terwijl Polen jarenlang gold als schoolvoorbeeld van succesvolle Europese
integratie. Brussel investeerde en Warschau hervormde. Een proces dat niet
altijd vlekkeloos verliep, maar waarvan de nettowinst voor beide partijen
onbetwist leek.

Van die eensgezindheid is  weinig meer over. De Europese bemoeienis stuitte in
Polen de laatste jaren op steeds meer weerstand. Weerstand die in 2015
culmineerde in een politieke aardbeving, toen de rechts-conservatieve PiS-partij
onder leiding van haar  machtige voorman Jaroslaw Kaczsynski  een klinkende
overwinning behaalde. Het aantreden van PiS was niet alleen een ruk naar rechts,
zo waarschuwde de Poolse historicus Adam Zamoyski indertijd, maar een terugkeer
naar de communistische cultuur: „De PiS is vijandig tegenover markteconomie,
ziet zakenmensen als speculanten en gelooft dat de overheid alles moet
controleren." Het is paradoxaal: PiS bestrijdt het communistisch kwaad met
dezelfde middelen als de communisten: controle over rechtspraak, politiek en
media.

Hoe kon  het zo ver komen?

Kritische kanttekeningen

Net als Sterk volgt  Paul Broekhoven de situatie in Polen met belangstelling.
Tussen 2001 en 2002 leidde de inmiddels gepensioneerde rechter in opdracht van
de Europese Commissie enkele missies om de voortgang van de juridische
hervormingen  te onderzoeken. Het   resulteerde in een 650 pagina's tellend
rapport dat  kritische  kanttekeningen plaatste bij de situatie in Polen en
andere kandidaat-lidstaten: staatsbedrijven die politici financieren, politici
die het openbaar ministerie onder druk zetten. En: „De mogelijkheid dat
individuele strafzaken politiek beïnvloed worden, is niet denkbeeldig."

In zijn woonplaats Bleiswijk pakt Broekhoven het vuistdikke rapport er nog eens
bij. „Het ging in Polen allemaal niet van harte", herinnert hij zich. „Wij
werden gezien als pottenkijkers die daar even  kwamen vertellen over
onafhankelijke rechtspraak." Broekhoven bespeurde een zekere argwaan. „Politici
wisten wel dat het moest, maar zaten niet op de eerste rij om het goed te
regelen."

In de vijf landen die hij bezocht,  werd Broekhoven telkens anders ontvangen. De
trotse Polen hadden hun land in de twintigste eeuw twee keer van de kaart zien
verdwijnen. Broekhoven: „Dat vertaalde zich in een extra felle houding ten
opzichte van de EU." In andere landen ging het gemakkelijker. „Slowakije en
Tsjechië hadden hun eigen situatie en Slovenië, ach dat was zo schattig, zulke
aardige mensen!" Hij glimlacht. „Ze wilden zo graag, maar ze wisten gewoon niet
hoe ze het moesten aanpakken."

Over de motivatie om toe te treden had Broekhoven geen illusies: „Die werd niet
ingegeven door het verlangen naar een nettere rechtspraak. Ze wilden er gewoon
beter van worden."

Ondanks de bezwaren werd de toetreding toch doorgezet. Niet iedereen in Brussel
vond dat een verstandige beslissing. Waarom werd het proces indertijd niet
vertraagd? Broekhoven: „Er was een algemeen verlangen om de Europese Unie zoveel
mogelijk uit te breiden richting Rusland. Dat was het politieke doel, die
beslissing was allang genomen.  Als je honderden jaren gewend bent iets op een
bepaalde manier te doen, dan verander je dat niet zomaar."

Het rapport werd geheimgehouden, gesprekken met de media door de Europese
Commissie werden indertijd ontmoedigd. Maar Broekhoven relativeert ook: „Laten
we wel wezen, het was a hell of a job."

Paul Meijknecht was tussen 1999 en 2004  in Polen adviseur namens het
Nederlandse ministerie van Justitie, waar hij bijdroeg aan de modernisering van
het burgerlijk wetboek van Polen. Hij meent dat de Europese rechtspraktijk,
ondanks de intensieve hervormingen,   nog onvoldoende is geïnternaliseerd. „De
twintig, vijfentwintig jaar die Polen heeft gehad is echt veel te kort geweest."
Hij wijst naar  Nederland, waar de basis voor de huidige parlementaire
democratie anderhalve eeuw geleden werd gelegd. „Dat proces gaat bij ons nog
altijd door."

Meijknecht noemt de toetreding van toen  een „riskante zaak".

Gewone burgers zouden te weinig hebben kunnen profiteren van de
macro-economische hervormingen die onder druk van Brussel werden doorgevoerd.
Daardoor  merken de armere delen van het Poolse platteland  weinig van het
succes van Europa. „Het land ligt vol prachtige, door Europa gesubsidieerde
autowegen, maar wat hebben zij daar aan? De mensen die zich vergeten voelen
zeggen: 'Het gaat om óns. Wij willen een normaal leven en Brussel kan
ophoepelen!'"

Die houding lijkt niet helemaal terecht. Sinds de omwenteling is het bbp
verzevenvoudigd, de werkloosheid daalde naar het laagste niveau in 26 jaar, zo
werd deze week bekend. Maar hoewel de arme Polen  het beter hebben gekregen,
zijn anderen  nóg rijker geworden. Niet alleen in eigen land, maar ook
internationaal is het referentiekader verbreed. Polen vergelijken hun situatie
nu met die in de rijkere lidstaten en vragen zich af waarom zij minder verdienen
dan Duitsers, Nederlanders of Britten. De Poolse regeringspartij voedt die
gevoelens van achterdocht: er is een complot, de elites steken het geld in eigen
zak.

Populistische maatregelen zoals de PiS die neemt, zijn populair, zoals een
verhoging van de kinderbijslag. Meijknecht: „Met vier kinderen verdien je nu
bijna een maandsalaris." Ook op andere dossiers, zoals de opvang van
vluchtelingen en persvrijheid, vaart Polen een eigen koers en wordt Brussel als
bemoeial gezien.

De vraag is volgens Meijknecht wat de jongere generatie gaat doen.  „Zij hebben
geen eigen herinnering aan het communisme. Het belang van machtenscheiding zegt
ze niets.  Ze weten niet wat  er kan gebeuren als die beginselen aan de kant
worden geschoven." In het gunstigste geval is de huidige terugval van korte
duur, denkt Meijknecht, maar het kan net zo goed  nog jaren duren.

Wrede confrontaties

Kees Sterk vindt niet dat de hervormingen eind jaren negentig overhaast zijn
doorgevoerd. Hij is vol lof over de Poolse rechtspraak en hoe die de afgelopen
jaren heeft gefunctioneerd. „Polen heeft een uitstekende grondwet en een
rechterlijke macht waar de invloed van de regering zich nauwelijks doet gelden.
Heel anders dan in bijvoorbeeld Bulgarije."

Sterk beaamt dat er een politiek probleem is,  versterkt door verdeeldheid en de
machtshonger van  Kaczynski. De ervaring uit diens eerste regeringsperiode, toen
rechters een aantal ongrondwettelijke hervormingen torpedeerden, zou  verklaren
dat hij nu op wraak zint. Ook het feit dat zijn rivaal, oud-premier en eurofiel
Donald Tusk, in Brussel succes heeft, helpt niet mee.

Sterk maakt  korte metten met de argumenten van PiS over de noodzaak van de
omstreden wetten. Volgens de PiS zou de Poolse rechtspraak gedomineerd worden
door communistische rechters die slechts hun eigen belangen dienen. Sterk: „Als
twee appels van de boom rot zijn, dan moet je die eruit halen, de rest laat je
zitten."

Het in Poolse regeringskringen populaire argument dat in Nederland rechters óók
door de politiek worden benoemd, doet hij af als onzin. „Er zijn in Nederland
geen politieke benoemingen, de Nederlandse rechter is onafhankelijk en
onpartijdig. De selectie van rechters gebeurt door rechters zelf, door de hoven
en door de Hoge Raad. De koning en de minister zetten hun handtekening om het
proces administratief af te handelen."

Dat Kaczysnki en zijn aanhangers zo weinig openstaan voor tegenargumenten doet
bij Sterk het vermoeden rijzen dat er meer aan de hand is. „Het gaat puur om de
macht. Die indruk wordt bij mij versterkt door beelden van debatten waarin
Kaczynski tekeergaat en de oppositie verraders noemt."

Hoe zal  Polen verder gaan? Weet president Duda zijn rug recht te houden en een
dialoog op gang te brengen met de rechterlijke macht? Of zwicht hij voor de druk
van zijn partij? Moeilijk te voorspellen, menen Sterk, Meijknecht en Broekhoven.
Het  burgerprotest van de laatste dagen stemt hen positief. Maar, zo benadrukt
Sterk: „Er is nog heel veel te verliezen."

Wij werden in Polen gezien als pottenkijkers die  even  kwamen vertellen over
onafhankelijke rechtspraak

Paul Broekhoven, oud-rechter

LOAD-DATE: August 1, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              114 of 185 DOCUMENTS



                                NRC Handelsblad

                                  17 July 2017
                                   NH maandag

In het zevende seizoen maakt Game of Thrones nu haast

BYLINE: Reinier Kist

SECTION: Media; Blz. 2

LENGTH: 751 woorden

DATELINE: Amsterdam.

ABSTRACT

Hitserie

Het nieuwe seizoen van   Game of Thrones is vanaf maandag te zien. De
fantasy-serie is geliefd onder fans en critici. Wat verklaart het succes?

Game of Thrones Succes is te danken aan de underdog

 Na een extra lange onderbreking -  eerdere seizoenen van Game of Thrones
begonnen altijd  rond april - is deze maandag de tijd weer aangebroken voor de
grote vragen des levens: trekt Daenerys ten strijde tegen Cersei? Zal Jon de
White Walkers verslaan? Wat gaat Sam ontdekken in de Citadel? En gaan Missandei
en Grey Worm nu eindelijk eens met elkaar naar bed?

Wie deze vragen niet kan volgen heeft de afgelopen zes jaar een van de grootste
saga's uit de tv-historie misgelopen. Het uitgesponnen verhaal van de
Amerikaanse schrijver George R. R. Martin over de jarenlange strijd tussen een
aantal adellijke families om de troon van fantasiewereld Westeros is dankzij de
hitserie van HBO, waarvan deze maandag het zevende seizoen begint, uitgegroeid
tot een cultureel fenomeen.

De in ruim 170 landen uitgezonden serie is niet alleen de meest gedownloade
tv-serie ooit, maar ook het meest bekroonde 'scripted' tv-programma uit de
geschiedenis van de Emmy's. Internet staat vol met recaps, reviews,  analyses en
discussies rond de wereld van Westeros. De universiteiten Harvard en Berkley
geven colleges over de serie.

Wat verklaart de populariteit? Dat een tv-serie met draken, magiërs en een
barbaars volk dat een fantasietaal spreekt ooit tot de massa zou doorbreken, was
allerminst te voorspellen toen HBO in 2005 de rechten verwierf van Martins
reeks. Goed,Harry Potter en de Lord of The Rings-films hadden toen al bewezen
dat fantasy een groot publiek kan  aanspreken. Maar dat waren films, waarvoor
volgens experts andere wetten  zouden gelden dan voor tv-series.

Die experts zagen dan ook weinig heil in de gok van HBO om miljoenen dollars te
investeren in een serie die werd aangekondigd als „De Sopranos in Midden-Aarde",
verwijzend naar HBO's tot dan toe grootste hit en de wereld van Lord of The
Rings. Elke zichzelf respecterende criticus haalde aanvankelijk zijn neus op
voor de serie, met name  voor de fantasy-elementen in het verhaal.  The Wall
Street Journal noemde de serie „infantiel" en gaf de dodelijke aanprijzing: „Het
is mogelijk om de aantrekkingskracht voor role-players te zien".

Een belangrijke verklaring voor het succes is dat de serie juist zo spaarzaam
met de fantastische elementen omspringt dat je geneigd bent het een historisch
drama te noemen. Het is 'fantasy light', gemaakt om  het grote publiek  niet af
te schrikken.  De  voornaamste spanning  zit niet in de draken en
zwaardgevechten, maar  in de intriges aan het hof en de vaak hopeloze strijd van
de hoofdpersonen  - zaken waarmee de grote massa zich wel kan vereenzelvigen.

„Game of Thronesgaat over underdogs", zo verklaart Itamar Harel de
aantrekkingskracht van de serie. „En iedereen houdt van verhalen over
underdogs". Harel is behalve een Israëlische geschiedenisdocent ook  een van de
beste, meest gerespecteerde  en zeker ook geestigste Game of Thrones-experts op
internet.

Geen serie of film weet zo goed een nagelbijtend gevoel van oneerlijkheid over
te brengen, zegt hij. Het gaat om het gevoel dat de hoofdpersonen met hun goede
bedoelingen een spel spelen dat wordt gemanipuleerd door machten die sterker
zijn dan zij en tegenstanders die bereid zijn het spel  vuiler te spelen, net
zoals veel kijkers het echte leven ervaren.

Ondertussen gaat de serie ook over een naamloze underdog: de gewone man, die het
meest te lijden heeft onder de bloedige oorlogen tussen de adellijke families
van Westeros. Het volk betaalt met hongersnood en verminkte ledematen voor het
politieke gekonkel van de machthebbers. Zo werkt de hele serie, denkt Harel, toe
naar een omverwerping van de  adellijke orde en de geboorte van een nieuw,
democratisch systeem.

Die conclusie heeft wel lang op zich laten wachten. In maar liefst zestig
afleveringen van elk bijna een uur werd de afgelopen seizoenen vaak stilgestaan
bij personages die nauwelijks relevant bleken voor het grote verhaal. Daar is nu
geen tijd meer voor. Vanaf maandag zijn er, verdeeld over twee seizoenen, nog
maar veertien afleveringen te gaan.

Game of Thrones  is vanaf dit  jaar alleen  voor klanten van kabelmaatschappij
Ziggo te zien - tot onvrede van  fans met een KPN-abonnement.

„Content, dus series of tv-programma's, is een van de dingen waar wij ons als
provider nog mee kunnen onderscheiden", liet een woordvoerder van Ziggo   weten.

LOAD-DATE: July 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              115 of 185 DOCUMENTS



                                NRC Handelsblad

                                  12 July 2017
                                  nh woensdag

Geraniums Planten houden mannen uit de kroeg

BYLINE: Corien Rattink

SECTION: Opinie; Blz. 17

LENGTH: 177 woorden

brieven

In de krant stond een stukje van Merel Thie over geraniums (Ga eens lekker
achter de geraniums zitten, 10/7). Daarin werd betoogd dat het houden van of
kijken naar planten een positieve invloed op mensen heeft.

In de negentiende eeuw werd het kweken van planten weer voor een ander doel
ingezet. In de tweede helft van die eeuw werden overal in het land  Floralia
gehouden, tentoonstellingen van planten  gekweekt door de gewone man". In
Leeuwarden bijvoorbeeld richtte de bekende arts Samuel Coronel een
floralia-afdeling op als onderdeel van de Vereeniging voor Volksbijeenkomsten.

Deelnemers kregen een stek mee naar huis. Na enige tijd werden de planten
ingezameld en beoordeelde een jury de resultaten. In 1876 werd in Leeuwarden de
eerste Floralia gehouden met volgens De Leeuwarder Courant meer dan tweeduizend
inzendingen.

Achterliggende gedachte van deze Floralia was dat er een beschavende werking
uitging van het kweken en verzorgen van planten. Bovendien brachten planten
gezelligheid in huis en dat zou mannen uit de kroeg houden.

Corien Rattink

LOAD-DATE: August 25, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              116 of 185 DOCUMENTS



                                NRC Handelsblad

                                  08 July 2017
                                  NH Zaterdag

Avonden waarop Pechtold en Buma vertrouwelijk met elkaar doorpraten

BYLINE: Tom-Jan Meeus; Ruben L. Oppenheimer

SECTION: Binnenland; Blz. 12

LENGTH: 1332 woorden

ABSTRACT

Deze week:de avonden waarop Buma en Pechtold heimelijk doorpraten.

Ofwel:de conceptie van Rutte III, en de vraag naar de missie van de nieuwe
coalitie.

haagse invloeden

Als de onderhandelingen op werkdagen voorbij zijn, heb je geregeld avonden dat
de leiders van VVD, CDA, D66 en CU nablijven, voor gesprekken met een bijzondere
gevoeligheid.

De bekende cameramomentjes met onderhandelaars, hun vertrek bij de
Stadhouderskamer, betekenen onder informateur Gerrit Zalm niet automatisch het
einde van een formatiedag: zodra de verslaggevers zijn vertrokken, gaat het
formeren vaak gewoon door.

Zo zaten Alexander Pechtold en Sybrand Buma de afgelopen twee weken drie lange
avonden bij elkaar te praten, zagen ze in de gangen van hun fracties.

De twee partijleiders blijken te werken aan een opdracht van Zalm: een stuk
waarin ze uitwerken hoe Nederland kan voldoen aan de verplichtingen die
voortvloeien uit het Parijse Klimaatakkoord.

Het illustreert, vertellen betrokkenen, dat Zalm de formatie in een hogere
versnelling heeft gekregen.

In de eerste formatiepoging, met GroenLinks, kwam het thema klimaat nooit verder
dan twee fractieleden van CDA en GroenLinks die een openingsbod moesten
schrijven. Zij werden het niet eens, en dus spraken Rutte, Buma, Pechtold en
Klaver er nooit over aan de onderhandelingstafel.

Maar nu Zalm de partijleiders van CDA en D66 zelfzover heeft gekregen een
onderhandelingsvoorstel te formuleren, is Haagse insiders wel duidelijk wat dat
betekent.

Deze mannen wachten niet meer af: zij durven het risico van een grote stap aan,
omdat ze aannemen dat deze poging wél slaagt.

Er kwam afgelopen week, ook achter gesloten deuren, een belangrijk feitje bij.

Vorige week dinsdag eiste PvdA-leider Asscher voor de NOS-camera dat het
demissionaire kabinet half augustus extra geld vrijmaakt voor hogere
lerarensalarissen op Prinsjesdag.

Hij wekte de indruk dat de PvdA anders voortijdig uit Rutte II stapt, en vorige
week vrijdag kwam het thema zijdelings voorbij in de ministerraad. Minister Kamp
(Economische Zaken, VVD) zag een verzoek voor extra geld afgewezen door zijn
partijleider Rutte, waarbij de premier het argument gebruikte dat hij eerder
Asscher voorhield: als er geen nieuw kabinet is, presenteren we een
'beleidsarme' begroting op Prinsjesdag.

Dinsdag probeerde Rutte zijn vicepremier in een lunch alsnog tot redelijkheid te
brengen; hun beider politiek assistenten waren erbij.

Maar toen Asscher bleef aandringen op hogere lerarensalarissen, zette Rutte,
liet ik me vertellen, zijn hakken in het zand: de VVD zal het PvdA-verzoek om
extra geld niet inwilligen.

Het betekent niet alleen dat Rutte rekening moet blijven houden met een late
ineenstorting van zijn kabinet: het betekent ook dat de  premier - en de andere
onderhandelende partijen - zich in feite hebben uitgeleverd aan de CU.

Zo is Nederland onderweg naar een liberaal-christelijke coalitie. Een klassieke
VVD-CDA-samenwerking met een orthodoxe en progressieve aanvulling. Een kabinet
dat traditie en innovatie samenbrengt, Staphorst en Snapchat: een
Middenweg-coalitie.

Het is in veel opzichten een wonder. Ik noem maar iets: christelijke politiek
werd nog maar een paar jaar terug afgeschreven, niet in de laatste plaats door
christenen zelf.

Uit mijn boekenkast haalde ik deze week Hoe God verdween uit de Tweede Kamer
(2012) en Van God los: het einde van de christelijke politiek? (2013).

Maar in 2017 krijgen we vermoedelijk dus een kabinet waarin globaal een derde
van de ministers politici met een christelijke oriëntatie zijn: bronnen rond de
formatie noemen een zetelverdeling van zes (VVD), vier-vier (CDA-D66), twee (CU)
ministervoor Rutte III waarschijnlijk.

Je krijgt daarbij de indruk dat zowel in D66 als de CU het verlangen groeit de
bekende medisch-ethische verschillen te depolitiseren. Ik weet alleen niet of de
Kamerfracties dit in concrete gevallen kunnen waarmaken.

Inzake immigratie lijkt de CU trouwens minder soepel dan sommige partijen
hoopten: Segers heeft vragen bij onderdelen van de tekst die Tjeenk Willink
eerder met VVD, CDA en D66 overeenkwam. De CU praat hierover apart met de VVD -
zoals CDA en D66 afzonderlijk over klimaat doorpraten.

Zalm werkt intussen, heel klassiek, aan de zogenoemde 'financiële kaders': de
oud-minister van Financiën verzamelt een gedetailleerd beeld van de
overheidsfinanciën. Ministeries zijn de laatste weken overladen met
detailvragen, het oogmerk is duidelijk: Zalm wil de ruimte van het nieuwe
kabinet exact in beeld hebben.

De klassieke VVD-aanpak: eerst de centen, dan de rest.

En als deze coalitie er inderdaad komt, keert niet alleen de christelijke
politiek terug in het machtscentrum, maar krijgen we ook een kabinet waarin de
liberalen, VVD en D66, hun sterkste vertegenwoordiging sinds de oorlog hebben:
tien van de zestien ministers.

Niet slecht voor een stroming die er in 2015 (vluchtelingencrisis) en 2016
(Brexit, Trump) zowel nationaal als mondiaal zwakjes voorstond - al blijft het
dilemma voor Rutte III natuurlijk dat het, met 74 oppositiezetels, geen ruimte
voor triomfalisme heeft.

Cruciaal in deze formatie wordt dan ook of alle deelakkoorden over de bekende
beleidsdilemma's in een groter geheel passen: kan de politiek, in een tijdperk
van leegte en verlangen, een kabinet presenteren met een visie die uitstijgt
boven de som der delen?

Rutte en Pechtold zijn, als liberalen, nooit politici met een verlangen naar een
overheidsvisie geweest. Buma mag graag spreken en schrijven over moreel
leiderschap, maar deinst geregeld terug voor overheidsmoraal. Segers leidt een
partij aan die wel gelooft in een overheidsvisie om het volk tot betere daden te
brengen.

En hoe achterhaald dit laatste ook lijkt - het probleem van het liberalisme is
natuurlijk wel dat diens electorale overwinning op onderdelen een richtingloos
land, en een richtingloze politiek, oplevert.

Een politiek die al jaren onmachtig vaststelt dat het in essentie geen greep
krijgt op de verontruste dan wel boze burger: procentueel stemden in 2002, het
jaar van Fortuyn, evenveel Nederlanders op rechtspopulisten en de SP als in
2017.

Vijftien jaar oproer: nul verbetering.

Wie claimt alle oorzaken te weten, raad ik graag een cursus nederigheid aan.
Maar nu SCP-directeur Putters intussen driemaal bij onderhandelaars is komen
praten, zijn de grote lijnen wel duidelijk.

Zo heeft lager opgeleid Nederland de diepe overtuiging dat politiek en overheid
de stem van de gewone man negeren. Een andere grief is het verlies van vast werk
en de groei van de arbeidsconcurrentie binnen de EU. Intussen is er ondermaatse
dienstverlening van de overheid, die de onmacht en irritatie bij burgers
vergroot, vooral bij mensen met schulden.

Naast de grote thema's die al op de agenda van onderhandelaars staan -
immigratie en klimaat - kan redelijkerwijs niemand van een nieuw kabinet
verwachten dat het al deze taaie problemen, vaak decennia oud, even snel oplost.

Maar een Middenweg-coalitie kan het debat openen. Dan bedoel ik geen Hollandse
klaagdebat, met schreeuwen en het aanwijzen van schuldigen. Ik bedoel een
ideeëndebat.

Op zoek naar oplossingen voor een groep die de traditionele politiek al sinds
Fortuyn niet weet te bereiken. Zodat de politiek de leegte en het verlangen in
die wereld weet om te buigen in actie en verlangen: in verandering, verbetering
- vooruitgang.

Niet alleen zou het de samenwerking van christendemocraten en liberalen een
logische onderbouw geven.

Ook zou het liberalen dwingen stil te staan bij hun grootste zwakte: het
verschijnsel dat groeiende individuele vrijheid voor een deel van de bevolking
geen vooruitgang maar woede heeft gebracht.

Ik weet het, meestal sneuvelt dit soort initiatieven nog voordat ze van de grond
komen. Maar deze coalitie heeft hier het voordeel dat ze getalsmatig zo zwak
staat: uitgerekend dan kan een ongebruikelijke ambitie een kabinet aanzien geven
dat  het anders nooit zou krijgen.

Afgelopen dinsdag probeerde Rutte in een lunch Asscher tot redelijkheid te
brengen. Het is niet gelukt

LOAD-DATE: July 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              117 of 185 DOCUMENTS



                                NRC Handelsblad

                                  05 July 2017
                                  NH woensdag

In de massasprint regeren de waaghalzen van het peloton

BYLINE: Dennis Meinema; Maarten Scholten

SECTION: Sport; Blz. 10

LENGTH: 1003 woorden

DATELINE: Vittel.

ABSTRACT

Tour de France

De voornaamste les bij de gevaarlijkste discipline in het wielrennen: niet bang
zijn om op topsnelheid tegen het asfalt te smakken.

Het is de gevaarlijkste discipline in het wegwielrennen, de massasprint. En
zeker in de Tour de France, waar de belangen enorm zijn.   Zowat tweehonderd
wielrenners willen in de laatste vijf kilometer op dezelfde plek fietsen.
Sprinters, maar ook klassementsrenners, die niet in het gedrang willen raken.
Hoe kom je daar  als winnaar uit?

Vechten

Wie de vierde Touretappe van dinsdag heeft gezien, weet: sprinters zijn
vechtersbazen, waaghalzen. Ze mogen niet bang zijn om met zeventig kilometer per
uur tegen het asfalt te smakken. Op volle snelheid gooien ze soms 'de deur
dicht', snijden ze hun collega's af om te voorkomen dat ze ingehaald worden. Dat
mag, maar niet op leven en dood. Peter Sagan maakte het dinsdag te bont: hij
reed Mark Cavendish de hekken in en zijn elleboog ging in de richting van de
Brit, die op dat moment al uit balans was. Dat was over de grens en de
internationale wielerbond UCI zette de Slowaak, het uithangbord van de
wielersport, abrupt uit de Tour. „Het maakt niet uit wie het is, al was het Jan
met de pet", zei het Vlaamse UCI-jurylid Philippe Marien. „Het gaat om de actie,
niet om de persoon."

Zulke acties zagen we in het recente verleden vooral bij Nacer Bouhanni, de
Frans-Algerijnse sprinter die ook niet vies is van een elleboogje. Bouhanni
wordt daardoor als de bad boy van het peloton gezien. „Nacer heeft dat
onbevreesde, een echte vechter", zei Cofidis-ploegleider Yvon Sanquer voor de
start van de vierde Tour-etappe, onbedoeld verwijzend naar de incidenten die de
Frans-Algerijnse sprinter in het verleden veroorzaakte. Om die redenen werd ook
hij al eens gediskwalificeerd. Vorig jaar miste Bouhanni de Tour nadat hij bij
een handgemeen met een hotelgast zichzelf dermate had bezeerd dat hij moest
worden geopereerd. Als Bouhanni niet fietst, bokst hij graag. Gewoon, ter
ontspanning, zegt zijn ploegbaas. „Maar die mentaliteit helpt hem in sprints.
Hij duikt op hoge snelheid in gaatjes waar anderen het laten liggen."

Fysiek

Vanzelfsprekend moet een sprinter snelle spiervezels hebben, net als in andere
sporten: een langeafstandsloper gaat nooit een 100 meter sprint winnen, Marcel
Kittel zal nooit  zegevieren op de Col d'Izoard. Daar zijn de snelle mannen
minstens tien kilo te zwaar voor. Maar binnen het sprintersgilde zijn genoeg
verschillen te bemerken. De gedrongen sprinters zijn vaak ontzettend explosief:
kijk naar Bouhanni, Cavendish, Groenewegen. Zij hebben wat Sanquer, „een kick"
noemt. „Nacer is supersnel over 100 meter. Als hij op zijn pedalen gaat staan,
volgt er een explosie. Maar hij heeft weer niet de macht van Kittel. En dus moet
hij slim zijn, bij andere renners in het wiel gaan zitten en dan hopen op
succes."

Timing

Wie Marcel Kittel bekijkt, ziet een groot krachtmens, met 85 kilo een van de
zwaarste renners in het profwielrennen. Met dat lijf kan hij veel kracht
genereren, maar volgens Tom Steels, Kittels ploegleider bij Quickstep-Floors,
kan de Duitser nog iets bijzonders: „Hij heeft die versnelling in de benen, maar
hij kan het ook heel lang volhouden, zeker 350 meter. Ik heb hem uit verloren
positie nog zien winnen."

Het betekent dat Kittel zijn sprint minder precies hoeft te timen dan veel van
zijn tegenstanders, die  moeten wachten op hun ideale moment, op 200, 150 meter.
Het betekent ook dat Kittel een fout van zijn ploeg kan herstellen. Als er
iemand wegvalt uit zijn sprinttrein, kan hij zelf nog veel herstellen.

Trein

Massasprints in de Tour beginnen rond de dertig kilometer voor de finish. Dan
brengen de ploegen hun topsprinters in stelling door naar voren te rijden in het
bijna tweehonderd koppen tellende peloton. Tal van typen renners maken deel uit
van die trein, te beginnen met ervaren rotten die de ploeg naar voren
begeleiden. In het middenstuk van de sprint, zeg van tien tot drie kilometer,
wil je renners hebben met een grote motor, kerels die machtig genoeg zijn om
alleen tegen de wind in zestig kilometer per uur te fietsen, maar weer niet die
explosiviteit hebben om ook echt te sprinten.

Het is hoe Marcel Kittel zijn carrière begon, tot men ontdekte dat hij ook nog
eens een enorme topsnelheid kan halen. De belangrijkste schakel in een
sprinttrein wordt de leadout genoemd. Hij zet de sprinter tussen 400 en 200
meter voor de finish af, in een ideaal scenario. Bij Kittel is dat Fabio
Sabatini, een Italiaan die zo groot is dat hij zelfs Kittel uit de wind kan
houden. Rick Zabel is de leadout bij team Katusha, voor de Noorse krachtpatser
Alexander Kristoff. „We weten van Alexander dat hij baat heeft bij een lange
sprint, hij kan goed tegen melkzuur", zegt Zabel. „Betekent voor mij dus dat ik
niet zo precies hoef te zijn met hem afzetten. Dat kan op 300 maar ook op 250
meter. Voor mij is het belangrijk dat ik de ballen heb om voor een ander vol gas
naar de streep te rijden."

Geluk

Robert Wagner is de Duitse leadout voor Dylan Groenewegen, bij LottoNL-Jumbo.
Over de theorie achter de ideale sprint, zegt hij: „Een sprint volgens het
boekje is in de Tour nog nooit gelukt. Het wordt ook niet makkelijker. Er zijn
steeds meer teams die meedoen aan een sprint, en de wegen worden niet breder.
Een sprinter moet goede benen hebben. En daarnaast een hele hoop geluk."

Etappe 6 Lang en vlak dus wellicht massasprint

Vesoul - Troyes 216 km (vlak)

Op voorhand een rit van hoe lang het was en hoe vlak, met hooguit op het eind
spektakel in een massasprint. Tv-commentatoren die urenlang moeten volpraten.
Gelukkig maar dat velen oud-renner zijn, met fijne anekdotes en een scherp oog.
José De Cauwer op 'de Belg', Maarten Ducrot bij de NOS, Michael Boogerd of
Karsten Kroon bij Eurosport. Vroeger Fred De Bruyne, de legendarische
BRT-commentator. Kon zelf ook wel een stukje fietsen, de in 1994 overleden
oud-renner en ploegleider. Won zeven keer een klassieker, twee keer drie
Tourritten. Waaronder in 1954 één met finish in Troyes.

Maarten Scholten

LOAD-DATE: July 5, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              118 of 185 DOCUMENTS



                                NRC Handelsblad

                                  24 June 2017
                                  NH-zaterdag

Met deze Skoda kun je je vertonen

BYLINE: Bas van Putten

SECTION: Lux; Blz. 19

LENGTH: 828 woorden

ABSTRACT

Bas van Putten probeerde de Skoda Kodiaq. Minder duur en compromitterend dan een
Audi SQ7, wel net zo ruim.

Autotest

Dreigde ik even gangsta style de zomerstop tegemoet te scheuren. Ik reed de Audi
SQ7 met de sterkste personenwagendiesel aller tijden, een V8 met 435 pk. De
tuigparodie op het designdrama Q7 schiet door de openbare ruimte als het
balletje in een flipperautomaat. Audi brengt de dieseldeun kunstmatig op smaak
met de asociale soundbyte van een Mustang uit de jaren zestig. Je ziet snel in
waar de evolutie van de man is blijven steken. Een bloederig Bavariagevoel
gijzelt de zinnen.

Binnen een dag was ik net zo'n schurk als de klootzakken die hem rijden. In
Duitsland kegelde ik met 240 kilometer per uur BMW's van de linkerbaan. Ik was
echt kwaad op ze, omdat ik wist dat ik harder kon. Zo giftig is de confrontatie
met jezelf. Gelukkig kan ik hem niet betalen. Full-optionsdoet hij 175.000 euro
en geen koper scoort hem voor de 126.000 euro die hij kaal kost. De
testconclusie had bovendien in één zin gekund: niet doen, een schande voor de
mensheid.

Daarom verkaste ik naar een andere, minder compromitterende terreinbus van
hetzelfde huis.

Kijk nou zeg: de Skoda Kodiaq is haast even ruim. Hij is ook leverbaar met drie
zitrijen voor zeven inzittenden; de laadruimte met alle stoelen neergeklapt is
zelfs iets groter. Hij heeft net zo'n handig vakje voor het draadloos opladen
van je telefoon. De diesel is minder gepeperd met slechts vier cilinders en 190
pk, maar ik haal er toch nog ruim 200 mee. De afwerking doet weinig onder voor
de Audi, hij ziet er beter uit en zoals ik hem reed, kost hij krap een derde van
de dierlijk opgetuigde SQ7; een halve ton. Sterker nog: de Kodiaq is er met de
kleinste benzinemotor en zonder vierwielaandrijving al voor 29.000 euro. Hoe
krijgt het VAG-concern dat voor elkaar?

Simpel. Ten eerste met kostenbesparende techniek van het schap: platforms,
motoren en software die je ook in VW's, Seats en zelfs Audi's tegenkomt. Verder
door af te zien van de technische hoogstandjes die de SQ7 als een sportwagen
laten vlammen. De leek merkt er toch niets van. De Kodiaq ligt minder strak op
de weg en de diesel is iets hoorbaarder, maar wat je krijgt is nog altijd van
een peil dat je factor twee duurder inschat. Tenslotte compenseren hogere
oplagen de lagere winstmarges. Skoda, voorheen het merk dat in concernverband
altijd een beetje achterliep, kan daarom de hele rijstebrijberg aan Audi-gadgets
over de Skoda-koper uitstorten; touchscreens, led-verlichting, actieve
veiligheidssystemen, een elektrische kofferklep.

Über-suv die je wel durft te kopen

Zo krijg je wat het masterplan achter de Kodiaq beoogt: de über-suv die de
gewone burgerij wél voor de deur durft te zetten. Had hij tachtig mille gekost,
dan was men er nooit aan begonnen, zelfs als geld geen beletsel was geweest. Nu
heeft hij de gunfactor waarvoor de Duitsers het perfecte woord hebben:
sozialverträglichkeit. Klinkt beter dan sociaal aanvaardbaar en vertaald naar
onze volksmentaliteit is het precies wat de Kodiaq tot een oer-Hollandse auto
maakt. Hij is een vette meevaller voor iedereen, niemand zal schande roepen.

Achter de Nederlandse voordeeljacht steken dieperliggende motieven dan
oppassendheid. Psychologisch bezien is de meevaller de uitzondering op de stroom
tegenvallers die de gewone man, ook die met drie keer modaal, het leven zuur
maken. Hij ziet hem als een overwinning op de machten die hem klein houden, van
de staat die hem naait tot het grootkapitaal dat hem bij Audi-dealers het vel
over de oren haalt. In de Kodiaq, die hij helaas aan het Q7-hoofdkwartier te
danken heeft, beleeft hij de gelukzalige illusie dat hij zijn belagers te slim
af is. Dankbaar zal hij constateren dat hij niets tekort komt. Hij heeft
tenslotte alle luxe van de Audi-man, het hemelse recept dat voor een
grijpstuiver nog beter smaakt.

In Frans Kellendonks roman Mystiek Lichaam neemt de oude ritselaar Gijselhart -
krap aan miljonair, de onderkant van zijn kaste - zijn dochter mee uit eten in
het dorpsrestaurant. Hij betaalt met een acculader, die hij de patron in ruil
voor ongelimiteerd verteren aansmeert. Men neemt het ervan. Zalmtoastjes,
avocadococktail, chablis en bourgogne. Dochter schaamt zich, vader telt zijn
zegeningen. „Op de bodem van zijn sigarendoos tekende hij uit dat zijn acculader
hem tot dusver 141,95 gulden had opgebracht." Het noodlot verslagen, de spaarpot
gered - dat is het leitmotiv van deze Kodiaq. Een SQ7 kon niet schaamtelozer
zijn. Toch raad ik hem aan. Hij is een sieraad voor het land waar alle kleine
beetjes helpen.

Skoda Kodiaq 2.0 TDI

Motorviercilinder turbodiesel, 1968 cc

Vermogen190 pk bij  3500 toeren

Koppel400 Nm bij 1.750 toeren

Aandrijvingvoor en achter

Transmissieautomaat met dubbele koppeling, 7 versnellingen

Topsnelheid210 km/u.

Acceleratie 0 - 100 8,9 seconden

Verbruik gemiddeld 5,7 l/ 100 km (fabrieksopgave)

CO2-uitstoot150 g/km

EnergielabelF

Vanafprijs 28.990 euro

Prijs testauto 49.550 euro

LOAD-DATE: June 23, 2017

LANGUAGE: DUTCH; NEDERLANDS

GRAPHIC: De Skoda Kodiaq bij Auto Hoogenboom in Barendrecht.
Foto Peter de Krom

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              119 of 185 DOCUMENTS



                                NRC Handelsblad

                                  24 June 2017
                                  NH-zaterdag

Hoe groot is de schaduweconomie?

BYLINE: Maarten Schinkel

SECTION: Economie; Blz. 2

LENGTH: 1654 woorden

ABSTRACT

Cijfers

Ze bestaat, de schaduweconomie. Maar uitzoeken hoe ze er precies uitziet en hoe
groot ze is, vergt vooralsnog één deel statistiek en twee delen alchemie. Het is
lastig om iets te meten dat niet gemeten kan, en vooral wil, worden.

Door onze redacteur

De schaduweconomie

N

oem het de donkere materie van de economie: een verschijnsel waarvan je weet dat
het er moet zijn, maar dat zich juist door zijn aard niet laat meten. De
schaduweconomie, de economische activiteit in een land die zich onttrekt aan de
waarneming van de autoriteiten, is eigenlijk nog geheimzinniger: zij wí[#xfffd]l
ook uitdrukkelijk niet gemeten worden.

Ga er maar aanstaan, dus, als je zou willen weten hoe groot hij is. Zeker omdat
een goede definitie ontbreekt. Illegale activiteiten, zoals drugshandel,
prostitutie, diefstal en heling zijn economische handelingen. Maar veel
belangrijker voor de omvang van de schaduweconomie zijn omzet en winst die door
bedrijven niet worden opgegeven, en arbeid die 'zwart' wordt verricht. De
gemiddelde burger heeft er regelmatig mee te maken. Kinderoppassen, thuiskappers
en schoonmakers bijvoorbeeld. De man van de garage die vraagt of het cash kan,
de klusser die hetzelfde voorstelt. Die ene film downloaden zonder ervoor te
betalen.

De definitie kan nóg breder, tot en met wat de deeleconomie wordt genoemd: ik
leen jouw boor, jij leent mijn schuurmachine. Ik verf die muur wel even zelf.
Opa en oma passen elke dinsdag op. Het zijn allemaal activiteiten en transacties
die niet worden geregistreerd.

Die verbreding kan intellectueel nuttig zijn, ze verdunt het vraagstuk zodanig
dat de schaduweconomie betekenisloos wordt. En dus werken onderzoekers vaak met
nauwere begrippen. Al zijn ze het lang niet altijd eens. Kijk maar naar de namen
die de schaduweconomie heeft: ondergrondse economie, informele economie, zwarte
economie. Dat is deels semantiek, maar er gaat een grote begripsverwarring
achter schuil.

Falende staat

Dat maakt onderzoek naar wat we hier de 'schaduweconomie' zullen noemen lastig,
en vaak controversieel. Maar eerst: waarom is de schaduweconomie een probleem?
Omdat de vruchten die de samenleving opbrengt niet helemaal ten bate van die
samenleving kunnen worden aangewend. Anders gezegd: als niemand belasting
betaalt, wie zorgt er dan voor de straatverlichting of dat kinderen naar school
kunnen?

Het IMF haalt het bekende boek Why Nations Fail aan, van Daron Acemoglu en James
Robinson. Zij betoogden in 2012 dat het succes van een land in grote mate
afhangt van de kwaliteit van zijn economische en politieke instituties. Denk aan
de gezondheidszorg, het onderwijs. Of het mededingingsrecht, het statistisch
bureau, de belastingdienst. Het plaatselijke en landelijke bestuur of de
rechtspraak. Als die objectief zijn, gericht zijn op het stimuleren van brede
economische groei of het betrekken van de bevolking in de welvaart, dan bloeit
een land. Als zij in plaats daarvan een kleine groep bevoordelen, dan komt een
land moeilijker van de grond. Willekeur en corruptie hebben de neiging zichzelf
telkens te herscheppen.

Corruptie

Dat lijkt in Nederland over het algemeen geen probleem, maar daarbuiten is dat
vaak anders. De staat is in veel landen een macht die er in de ogen van de
bevolking niet is voor de gewone man. Het is een instituut dat je moet vrezen -
en mag tillen.

Een grote ondergrondse economie ontstaat omdat instituties zwak zijn, en
ondermijnt ze op haar beurt. In die cirkel komt er weinig terecht van
economische ontwikkeling. Bovendien zorgt een grote schaduweconomie ervoor dat
statistieken onbetrouwbaar zijn, omdat die lang niet alles meten.

Eigendomsrecht, een cruciale voorwaarde voor ontwikkeling, is er in de schaduw
niet. Toegang tot bankkrediet, op basis van dat eigendom, ontbreekt daarom vaak.
Arbeidsvoorwaarden en veiligheidsvoorschriften zijn gebrekkig. Door dit alles
wordt een doorbraak in de welvaart veel lastiger, en wordt de schaduweconomie in
wezen bestendigd. Intussen wakkert het gevoel van oneerlijkheid juist
oneerlijkheid aan. Corruptie baart corruptie. Maar belangrijker misschien nog is
de legitimiteit van het bestuur én de betrokkenheid van de bevolking bij het
bestuur. Tijdens de Amerikaanse onafhankelijkheidsoorlog van Engeland, eind
achttiende eeuw, was een van de strijdkreten 'No taxation without
representation': we betalen geen belasting als we geen volksvertegenwoordiging
hebben. Maar die kreet kan ook worden omgedraaid: 'No representation without
taxation': wie geen belasting betaalt, voelt zich ook niet verantwoordelijk of
betrokken bij het bestuur van zijn samenleving.

Zo is de schaduweconomie niet alleen een kwestie van illegaliteit, maar ook een
van cultuur en politiek. Maar hoe onderzoek je die schaduweconomie? Dat is
uitermate lastig. Illegale activiteiten worden al geschat door de statistische
bureaus van veel Westerse landen, nadat werd afgesproken dat die moeten worden
meegerekend in de telling van het bruto binnenlands product (bbp). Voor
Nederland kwam het Centraal Bureau voor de Statistiek tijdens de jongste telling
in 2016 op een toegevoegde waarde van 2,7 miljard euro (0,4 procent van het
bbp). Maar dat is slechts het topje van de ijsberg.

De rest is een zwarte doos. Het is bekend wat er, aan oorzaken, in gaat: de
hoogte van de belastingen, de hoeveelheid regels in een land, de hoogte van de
werkloosheid, het aantal eigen ondernemingen, de mate van economische vrijheid
en de vrijheid en mogelijkheid om legaal een bedrijf te beginnen.

Wat er uit de zwarte doos komt, en een beeld kan geven van de schaduweconomie,
is eveneens een baaierd van indicatoren. De formele economische groei, al dan
niet in combinatie met de hoeveelheid geld in omloop of de participatiegraad op
de arbeidsmarkt. Er zijn onderzoeken die het elektriciteitsverbruik naast het
formele bbp leggen, en bijvoorbeeld de hoeveelheid licht meten die landen,
steden en regio's afgeven.

Zwarte doos

Er is dus sprake van meerdere indicatoren en meerdere oorzaken. Met in het
midden dus die zwarte doos van de schaduweconomie. En zo komen we op een zeer
bekend en even omstreden model van de schaduweconomie: het MIMIC-model, dat
staat voor multiple indicators, multiple causes. De kampioen van dit model is de
Duitse hoogleraar Friedrich Schneider. Hij is al tientallen jaren bezig met
schattingen, en alomtegenwoordig. Niet alleen in zijn eigen publicaties. Lees
een stuk over de schaduweconomie van de Wereldbank, en de cijfers van Schneider
liggen eraan ten grondslag. Neem een publicatie van de International Finance
Corporation (een kleine zus van het IMF) en het blijkt te berusten op Schneider.
Een groot rapport van de consultants van A.T. Kearney: idem. Schneider is de
Joachim Stiller van de schaduweconomie. Als je goed kijkt, zie je hem bijna
overal.

Dat is niet onbegrijpelijk. Zijn schattingen zijn consistent, ze zijn
vergelijkbaar voor vrijwel alle landen ter wereld en gaan voor veel landen ook
door de tijd heen. Er zijn dus ook ontwikkelingen waarneembaar. Maar de beste
verklaring voor hun alomtegenwoordigheid is misschien wel dat ze hoog uitvallen.
Spectaculair hoog. En dat genereert een boel bekendheid.

Er is flinke kritiek op Schneider. Statistici, zeker ook die bij het CBS, zijn
een zeer consciëntieus volkje, en wars van wat zij zien als nattevingerwerk.
Schneider zou op te hoge waarden komen, zijn onderzoek is te 'Duits' - dat wil
zeggen: hij zou bevindingen uit Duitsland te klakkeloos op de rest van de wereld
plakken. En het MIMIC-model is te afhankelijk van de waarde van de variabelen
die je erin stopt. Arbitrair dus. Dat leidt al snel tot de constatering dat het
meten van de schaduweconomie eigenlijk met een schaduw-wetenschap wordt gedaan.

Toch is er voorlopig weinig beters. Steekproeven onder de bevolking kunnen even
misleidend zijn. Op de vraag of zij wel eens 'zwarte' goederen en diensten
afnamen, antwoordde 29 procent van de Nederlanders in 2013 bevestigend, na
Griekenland het hoogste percentage. Van de Italianen zei maar 12 procent dat te
doen, van de Fransen 9 procent en van de Spanjaarden 8 procent. Het kan
natuurlijk dat ons land een Grieks walhalla is van schaduwactiviteiten. Maar de
kans lijkt groter dat de Fransen en de anderen simpelweg wat voorzichtiger waren
met hun antwoord.

Want hoe groot is onze schaduweconomie? Laten we de cijfers van Schneider er
toch maar bij pakken. Vorig jaar kwam Schneider voor Nederland op 8,8 procent
van het bbp, het afgelopen decennium was het gemiddelde 12,45 procent. Dat is
fors, maar buitengewoon bescheiden vergeleken met de meeste andere landen. Er
zijn kleinere schaduweconomieën: die van de Verenigde Staten (8,2 procent van
het bbp), die van Japan (10,8 procent) en Oostenrijk (9,2 procent). Frankrijk
(14,2), (Duitsland 14,7), Spanje (24,7) en Italië (26,3) leven veel meer in de
schaduw.  In veel ontwikkelingslanden bedraagt de informele economie zelfs rond
de 50 procent of meer.

Anoniem geld

De vraag is: wordt dat minder erg? Ontwikkeling, en met name die van
instituties, zou de schaduweconomie moeten verkleinen. En de opkomst van
elektronisch betalen kan in theorie veel doen. Cash is tenslotte de meest
anonieme manier van betalen. Als dat wordt teruggedrongen, zou de
bewegingsruimte in de schaduw moeten afnemen. Dat valt nog te bezien. In de
eurozone neemt, in weerwil van het oprukken van de pinpas, de waarde van
bankbiljetten nog steeds toe. Al was het maar omdat de burger die de banken nog
steeds niet vertrouwt bij de huidige lage rentes bijna geen 'straf' ondervindt
voor het aanhouden van renteloze contanten.

En gaat anoniem geld weg weg als de bankbiljetten verdwijnen? Bitcoin en al zijn
varianten rukken op. En daarmee ontstaat een nieuw toevluchtsoord voor wie
liever onder de radar blijft. De schaduweconomie is dus nog wel een tijdje bij
ons.

Frankrijk, Spanje  en Italië  leven veel meer in  de schaduw dan Nederland

Het gevoel  van oneerlijkheid wakkert oneerlijkheid aan. Corruptie baart
corruptie

LOAD-DATE: June 23, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              120 of 185 DOCUMENTS



                                NRC Handelsblad

                                  10 June 2017
                                  NH Zaterdag

We proeven vleugjes citroen en rozenwater in eeuwenoud drankje

BYLINE: Theo Toebosch

SECTION: Wetenschap; Blz. 9

LENGTH: 1205 woorden

ABSTRACT

ReportageEetgeschiedenis

Hoe smaakten Middeleeuwse gerechten? Historici lieten ze bereiden en proeven.
„Er zit ook merg in de taart, om alles extra smeuïg te maken."

'Smerig.' 'Zuur!' 'Een nul.' Het eerste middeleeuwse gerecht met kip,
granaatappelpitten en wijnazijn is niet lekker, daarover zijn de jongste
deelnemers aan de Smaakstudio in het Wereldmuseum in Rotterdam snel eens. Maar
voor archeologe Joanita Vroom van de Universiteit Leiden maakt 'lekker' of
'vies' niet uit. Zij is benieuwd naar hoe mensen nu gerechten uit bijvoorbeeld
de Byzantijnse of Osmaanse tijd waarderen. Dat zegt iets over smaak in heden en
verleden.

„Voedsel en eetgewoonten zijn de laatste jaren een serieus onderdeel van
historisch en archeologisch onderzoek geworden", zegt Vroom. „Tafelgebruiken en
diëten zijn belangrijke uitingen van cultuur en identiteit. Veranderingen in
eetgewoonten en voedselgebruik vertellen iets over de gevolgen van
interculturele contacten door bijvoorbeeld oorlog en handel. Daarom ben ik ook
bezig met onderzoek naar de relatie tussen veranderende eetgewoonten en
veranderingen in aardewerk en kookgereedschap."

Deze onderwerpen komen ook aan de orde in de  door Vroom en twee collega's
samengestelde congresbundel Medieval MasterChef, over archeologische en
historische perspectieven op de oosterse keuken en westerse voedselgebruiken. In
de bundel staan twee artikelen van een van haar leermeesters, Marietje van
Winter, de nu 90-jarige emeritus hoogleraar middeleeuwse geschiedenis aan de
Universiteit Utrecht. „In de jaren tachtig deed ze al onderzoek naar de
middeleeuwse keuken en kookte historische recepten na."

In historische kookboeken staat echter vaak niet aangegeven hoeveel van bepaalde
ingrediënten nodig is en hoe iets bereid moet worden. Van Winter probeerde
daarom bijvoorbeeld in haar tuin proefondervindelijk met rottende vissenkoppen
garum, de Romeinse vissaus, te maken. „Wij studenten deden mee aan haar
experimenten en kwamen bij haar eten. Van de soms uitdagende smaken zijn wel
eens studenten ziek geworden."

Romeinen brachten ons de kippen

De deelnemers aan de Smaakstudio kunnen gerust zijn. Vroom heeft de gerechten
van te voren met enkele van haar (ex)studenten geprobeerd. Maar pas na de
laatste hap van ieder gerecht krijgen ze te horen wat ze hebben gegeten of
gedronken. Per gerecht moeten ze eerst een vragenlijst invullen: wat proeven ze,
welke ingrediënten bevat het gerecht, uit welke tijd stamt het en welke
maatschappelijke klasse zou het hebben gegeten?

Pas daarna volgt uitleg door een van Vrooms assistenten: het kipgerecht, dat ook
walnoot, mosterd, suiker en wijnruit bevat, stamt uit de tiende eeuw en de
middeleeuwse Arabische keuken. Voor veel aanwezigen is het nieuws dat de
Romeinen de kip in Nederland hebben geïntroduceerd en dat het dier lange tijd
alleen voor de eieren is gehouden. De Arabieren aten wel kippen, die net als
geiten en schapen gemakkelijk te houden waren. Suiker, dat via India richting
Midden-Oosten en Europa is gegaan, deed vanaf de tiende en elfde eeuw zijn
intrede in gerechten, ook hartige; het was duur en daarom voorbehouden aan de
hogere klassen. En de azijn, die het kipgerecht van de Smaakstudio voor de
kinderen zo vies maakte, werd in het warme Midden-Oosten als verfrissend
ervaren. En zelfs als drankje gebruikt, ook omdat gewoon water soms niet schoon
genoeg was.

Tijdens de Smaakstudio wordt het eten op plastic bordjes gepresenteerd. Dat was
tijdens bijvoorbeeld het Abbasidische Rijk (750-1250) wel anders, zegt Vroom.
„Het tiende-eeuwse kookboek Kitab al-Tabikh (Boek van de Schotels) uit Bagdad
beschrijft niet alleen tafelmanieren ('de beschaafde tafelgenoot kijkt niet naar
de gemeenschappelijke schaal') maar ook negen verschillende typen aardewerk
waarin eten werd gepresenteerd.'

De meerderheid van de recepten bestaat uit 'zachte' stoofschotels met
vloeistoffen. Het is daarom niet vreemd dat Vroom en een van haar PhD-studenten
bij onderzoek van aardewerk uit Tarsus, een havenstad in het zuiden van Turkije
aan de grens met het Byzantijnse Rijk, veel kommen in alle soorten en maten
aantroffen. „Vooral grotere kommen die door meerdere personen tegelijk te
gebruiken waren; ze zijn ook een teken dat gastvrijheid en vrijgevigheid in die
tijd belangrijk waren. Veel van het aardewerk is geglazuurd en rijk versierd, en
hoort tot twee kostbare typen. Dat geeft aan dat eten en aardewerk ook werden
gebruikt om sociale status, om macht en rijkdom aan disgenoten te tonen."

Het tweede gerecht van de Smaakstudio, een met ijsblokjes gekoeld drankje
gemaakt van een siroop met gemalen amandelen, valt bij iedereen beter in de
smaak. Een enkeling proeft ook een vleugje citroenrasp en rozenwater.

Het drankje, verkoelend op een warme dag, komt ook uit de Arabische keuken. „In
het graf van Toetanchamon zijn al sporen van amandelmelk aangetroffen", legt een
van de assistenten uit. Het verbaast niemand dat dit drankje met zijn eenvoudige
en goedkope ingrediënten in veel lagen van de bevolking werd genuttigd. Wel is
het opvallend om te horen dat citroenen voor het eerst in de Arabische keuken
als ingrediënt zijn gebruikt. In het oude Babylon en Griekenland dienden de
citroenbomen nog voor de sier.

Taart uit VOC-tijd is heel lekker

Met de Kruisvaarders zijn veel ingrediënten en gerechten uit de Arabische keuken
in het Westen overgenomen, zo blijkt uit het artikel van Vroom over onderzoek
naar 'Frankisch aardewerk' uit de dertiende tot vijftiende eeuw dat gevonden is
op de Agora van Athene. Franse en Italiaanse kookboeken uit die periode bevatten
ineens allerlei 'exotische' ingrediënten als rijst, pasta, saffraan, gember en
dadels. Ook was er sprake van een verandering van eetmanieren, die gepaard ging
met meer behoefte aan luxe. Vroom: „Er werd in kleinere groepen gegeten en het
eten werd verdeeld over meer kommen en schalen, die met slechts twee of drie
tafelgenoten werden gedeeld."

Bij de Smaakstudio is het tijd voor het laatste gerecht. De taart is erg lekker,
daarover is iedereen het snel eens. De ene groep denkt dat appel het
belangrijkste ingrediënt is, een ander deel houdt het op peer. Het blijkt
kweepeer te zijn. Het recept komt uit een Nederlands kookboek uit 1621, dus uit
de VOC-tijd. Het verklaart de rijkdom aan ingrediënten: suiker, kruidnagel,
kaneel, krenten, verse boter en amandelen. Bij de uitleg wordt een ingrediënt
vergeten, vertelt later de kok die alles heeft gemaakt: „Er zit ook merg in, om
alles extra smeuïg te maken."

Alle deelnemers krijgen na afloop een diploma. Vroom gaat later de resultaten
van de Smaakstudio's in het Wereldmuseum vergelijken met een test met Byzantijns
eten, die ze in 2014 heeft gedaan tijdens een braderie bij de Faculteit
Archeologie in Leiden.

Een eerste observatie heeft ze al gemaakt. „De Franse sociaalantropoloog Pierre
Bourdieu maakte bij eten onderscheid tussen 'de smaak van noodzaak' en 'de smaak
van luxe'. De ideeën van de Leidse deelnemers over smaak en luxe kwamen
opvallend overeen met de sociale status die de gerechten in de Byzantijnse tijd
hadden." Een gerecht waardeerde de Leidse groep duidelijk het minst: azijn met
water, de wijn voor de gewone man uit die tijd.

Grote kommen zijn teken dat gastvrijheid vroeger belangrijk was

LOAD-DATE: June 9, 2017

LANGUAGE: DUTCH; NEDERLANDS

GRAPHIC: Kipgerecht met granaatappelpitten (boven), recentelijk bereid naar een
10de-eeuws recept uit de Arabische keuken. Onder: detail van het 14de-eeuwse
fresco 'Bruiloft te Kana'van Giotto in de Scrovegni Kapel in Padua
Foto gerecht Universiteit Leiden

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              121 of 185 DOCUMENTS



                                NRC Handelsblad

                                  09 June 2017
                                   NH Vrijdag

docuserie Dit zijn wij NPO 2, 21.10-22.00u.

SECTION: Media; Blz. 22

LENGTH: 82 woorden


Documentaireserie van Michiel van Erp over gewone Nederlanders. Hij volgt in
deze uitzending   drie bruidsparen in de aanloop naar hun grote dag. Het
Spakenburgse stel Annemarie en Danny moet versneld trouwen, omdat de aanstaande
bruid zwanger is. De Turkse Okan en Hale maken zich zorgen of ze wel genoeg
ruimte hebben voor hun 650 gasten. Tot slot willen Britt en Sharon hun huwelijk
in de stijl van Walt Disney vieren. Een aflevering over bruidstaarten,
trouwzalen, trouwjurken en schoonouders.

LOAD-DATE: June 9, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              122 of 185 DOCUMENTS



                                NRC Handelsblad

                                  23 May 2017
                                   NH Dinsdag

Middenklasse juist wel vrijgevig

BYLINE: Renée Steenbergen.

SECTION: Opinie; Blz. 18

LENGTH: 617 woorden

ABSTRACT

Doe niet zo somber over de geefcultuur, schrijft

Het hoofdredactionele commentaar (Rijke families blijven geven, terwijl de
particulier steeds meer afgehaakt,11/5) is somber over de vrijgevigheid in
Nederland.  De krant stelt dat het met de „sociale betrokkenheid van de rijke
families (nog) goed is gesteld", maar gewone burgers  zouden afhaken als
donateurs.  NRC baseert zich op kwantitatief onderzoek van de VU dat geefcijfers
in kaart brengt,  gecombineerd met eigen onderzoek naar de dertig grootste
familiestichtingen in ons land.

Beide onderzoeken zijn waardevol, maar vormen onvoldoende grond om deze
conclusie te trekken. Ja, twintig procent van de gevers fourneert tachtig
procent van alle geefgeld - een verdeling die we overal ter wereld terugzien.
Met dien verstande dat burgers uit alle inkomensgroepen samen een veelvoud
opbrengen van die giften, namelijk publiek geld via belastingafdracht. Daarnaast
geeft nog eens 83 procent van alle huishoudens wel eens aan een goed doel - een
hoge score waarmee Nederland tot de vrijgevigste landen behoort.

Alle onderzoeken tonen bovendien aan, dat grootverdieners in relatief opzicht
juist minder doneren dan lagere inkomens. Werknemers met een modaal tot tweemaal
modaal inkomen vormen de vrijgevigste groep. Zij schenken zelfs meer dan
ondernemers en erfgenamen, weten we uit bankonderzoek.

De dertig grootste familiefondsen waarover NRC op 5 mei publiceerde, zijn de
uitzondering en vertekenen het beeld. Dat patroon zien we ook in landen als de
VS en Duitsland: enkele tientallen zeer grote fondsen trekken de aandacht maar
verhullen de relatieve zuinigheid van hun mede-rijken. Helaas laat ook NRC zich
misleiden door deze vertekening.

Dan de bewering dat Nederlanders 'minder pro sociaal' zijn geworden. Die
conclusie trekken VU-onderzoekers op basis van een enquête die een extern bureau
uitvoerde. Motieven van (niet-)gevers zijn niet de belangrijkste focus van dit
onderzoek, maar er worden wel verstrekkende conclusies aan verbonden. Beter had
men kunnen verwijzen naar een omvangrijke publicatie over de stand van de moraal
van Nederlanders, die vorig jaar verscheen. Daarin tonen hoogleraar filosofie
Gabriël van den Brink en Paul Dekker, hoofd onderzoek van het Sociaal en
Cultureel Planbureau,  juist het tegendeel aan: sociale waarden als het helpen
van anderen behoren nog steeds tot de belangrijkste normen die veel landgenoten
koesteren. Ook mijn eigen onderzoek naar de geefbereidheid van jongeren - vooral
voor kunst en cultuur  - bevestigt dit optimistische beeld.

Kijken we om ons heen, dan zien we tal van nieuwe sociale initiatieven als
buurtcomités, voedselbanken en lokale fondsen, plus hulp aan ouderen,
vluchtelingen en anderen die het zelfstandig niet redden. De aard van deze
sociale inzet is veelal informeel en daardoor onvoldoende terug te vinden in de
cijfers. Dat geldt zeker voor mantelzorg die zich achter de voordeur afspeelt.

Er is wel een gevaar: het huidige overheidsbeleid wordt gedreven door
bezuinigingen. Dwang en tekorten zijn weinig aanlokkelijk om burgers te bewegen
zich vrijwillig in te zetten. Daar komt bij dat dezelfde middenklasse die nog
steeds de ruggengraat van de geefcultuur vormt, er netto weinig op vooruitgaat.
Zij hebben minder geld én tijd om zich in te zetten voor hun medemens.

Dat desondanks de morele waarden van burgers overeind zijn gebleven en zij vele
sociale initiatieven draaiende houden, verdient  geen pessimisme maar juist
erkenning en waardering.

Kijk om je heen:  nieuwe sociale initiatieven als buurtcomités, voedselbanken en
lokale fondsen

Renée Steenbergen is onderzoeker Mecenaat aan de Universiteit Utrecht en
hoofdredacteur van het Vakblad Fondsenwerving.

LOAD-DATE: May 23, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              123 of 185 DOCUMENTS



                                NRC Handelsblad

                                  22 May 2017
                                   NH Maandag

Progressieve bisschop bleef tot aan het einde ook een diplomaat

BYLINE: Guido de Vries

SECTION: Binnenland; Blz. 8

LENGTH: 547 woorden

ABSTRACT

NecrologieHuub Ernst (1917-2017)

Hij noemde zich ooit de 'linkse bisschop'. Vóór getrouwde priesters, tegen
kernwapens. Maar liever geen scheuring in de kerk.

In 1994 werd monseigneur Huub Ernst onderscheiden als 'Beste Brabander'. Dat
verbaasde niemand, want de bisschop van Breda, twee jaar daarvoor met emeritaat
gegaan, genoot grote populariteit. Hij had oog voor de noden van de gewone man
en vrouw, stond dicht bij de mensen en wees openlijk atoomwapens af.

Hubertus Cornelis Antonius Ernst (8 april 1917), in 1967 tot bisschop benoemd,
doorstond alle stormen in de Nederlandse kerkprovincie: de liberalisering in de
jaren 60, de harde 'romanisering' van het lokale kerkbestuur in de jaren 70, de
polarisatie die daarop volgde en de verwarring door het onverwachte vertrek van
zijn collega's Jo Gijsen en Philippe Bär in 1993.

De Bredase bakkerszoon Ernst, vrijdag op 100-jarige leeftijd overleden, wist al
vroeg dat hij priester wilde worden. Het praktische pastoraat trok hem aan.
Tussen de mensen staan, dát wilde hij graag. Ernst werd tot priester gewijd in
1941, begon als kapelaan in Leur, maar moest dat praktische pastoraat na twee
jaar al opgeven. Een keur aan kerkelijke functies voerde naar zijn benoeming tot
bisschop.

Het was de tijd van het Tweede Vaticaans Concilie (1962-1965), waarin de kerk
van Rome een progressieve sprong maakte. De Nederlandse katholieken bleven
bepaald niet achter. Op het pastoraal concilie in Noordwijkerhout (1968-1970)
bleek een grote kloof tussen de progressieve Nederlandse kerkprovincie en het
Vaticaan. Aartsbisschop Bernard Alfrink en de andere bisschoppen, onder wie Jan
Bluyssen (Den Bosch) en Ernst, waren uitgegroeid tot de avant-garde van de
wereld. Ze vonden dat getrouwde mannen priester moesten kunnen worden en dat
geestelijken die niet meer met het celibaat konden leven, moesten kunnen
trouwen.

In de controverse dolf de Nederlandse kerkprovincie het onderspit tegen het
Vaticaan. De tweedracht binnen de kerkprovincie nam toe, ook door snelle
benoemingen van bisschoppen die trouw waren aan Rome.

Rechtbank

Ernst, die zichzelf ooit de 'linkse bisschop' noemde, was van 1976 tot 1994
voorzitter van Pax Christi Nederland, afdeling van de internationale katholieke
vredesbeweging. In die functie nam hij ferm stelling tegen atoombewapening. Op
een demonstratie in Den Haag sprak hij 550.000 demonstranten toe.

In 2011 trad hij voor het laatst in de schijnwerpers van het nieuws, toen hij
voor de rechtbank van Middelburg moest getuigen in de zaak rond de pater
salesiaan Jan N., die keer op keer jongens had misbruikt, eerst in Rijswijk,
bisdom Rotterdam, later in Terneuzen, in het bisdom Breda, waar Ernst hem had
ontslagen. De rechter vroeg de toen 93-jarige oud-bisschop hoe hij wilde worden
aangesproken: als monseigneur, als bisschop of als meneer? „'t Laatste graag",
antwoordde Ernst.

Ernst had een grote afkeer van kerkscheuringen en wilde niets liever dan dat
katholieken onderling in gesprek bleven. „Laten we toch proberen het bij elkaar
te houden", zei hij meer dan eens met zijn zachte stem. Orthodoxe katholieken
noemden hem weleens „slap", andere gelovigen prezen juist de pastorale
vriendelijkheid van de „wijze man", die naar eigen zeggen als bisschop had
geleerd diplomatiek te zijn.

Guido de Vries

LOAD-DATE: May 22, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              124 of 185 DOCUMENTS



                                NRC Handelsblad

                                  20 May 2017
                                  nh zaterdag

Krankzinnige scenario's uit de binnenwereld van de formatie

BYLINE: Tom-Jan Meeus; Ruben L. Oppenheimer

SECTION: Binnenland; Blz. 20

LENGTH: 1312 woorden

ABSTRACT

Deze week: bericht uit de binnenkamers van een stroperige formatie.

Ofwel:sluimerende wanhoop en speculaties over krankzinnige scenario's.

haagse invloeden

Het zijn rare dagen in Den Haag. Ze zeggen dat de geschiedenis zich nooit
herhaalt. Maar deze week merkte ik dat één van de spectaculairste episodes uit
de historie van kabinetsformaties in twee kandidaat-regeringspartijen over de
tong gaat.

Zelf trok ik woensdag de biografie van oud-formateur Jaap Burger (PvdA;
1904-1986) uit de kast. Hoofdstuk vijf vanEen leven lang dwars (1986) schetst de
'macabere schoonheid' waarmee je onwillige partijen tot kabinetsdeelname kunt
dwingen.

Burger, een pure machtspoliticus, forceerde in 1973 dat twee voorlopers van het
CDA - KVP en AR - het kabinet-Den Uyl gingen steunen omdat hij twee
christendemocraten, buiten hun partij om, wist te verleiden het ministerschap
onder Den Uyl te aanvaarden.

Verplaatst naar 2017: een formateur van VVD-huize, laten we zeggen Mark Rutte,
haalt in de slotfase van een langslepende formatie twee PvdA-prominenten over
een ministerschap te aanvaarden, Diederik Samsom voor Klimaat en Energie, en
Jeroen Dijsselbloem voor Financiën.

Nadat partijleider Lodewijk Asscher maanden deelname aan Rutte III bleef
weigeren, gaat hij alsnog overstag.

Je kunt denken: hersengymnastiek voor verveelde formatievolgers. Maar toen ik
het opwierp bij betrokkenen bij de formatie, merkte ik dus dat in twee partijen
hetzelfde idee al circuleerde.

Het betekent niet dat ditzalgebeuren. Het illustreert eerder de wanhoop die
sluimert: achter de poses van fractievoorzitters die clichéteksten uitspreken,
gaat de vrees schuil dat deze formatie ook totaal kan mislukken.

Zo vertaalt de fragmentatie van het land zich in dreigende stagnatie van het
bestuur: we zijn zo gesteld op onszelf dat we ons in steeds kleinere kringetjes
van gelijkgestemden begeven, en andere groepen steeds gemakkelijker
buitensluiten.

De SP wil niet praten met de VVD en de PVV. Alle grote partijen niet met de PVV.
D66 liever niet met de ChristenUnie. De PvdA liever met niemand. Het CDA liever
niet met de linkse partijen.

Het is, per partij, logisch en verklaarbaar. Tegelijk hebben partijen in de
campagne dat identiteitspolitieke denken van hun kiezers zelf gestimuleerd.

Het versterkte niet alleen de groei van fracties die alleen bestaan dankzij de
minipolitiek van alleen het eigen gelijk - Denk, Partij voor de Dieren, 50Plus,
etc.

Het verkleint ook, en daar gaat het hier om, de ruimte voor traditionelere
partijen om na de verkiezingen tegen de voorkeuren van de eigen achterban in te
gaan.

Daarbij vergemakkelijkt het de uitvergroting van tegenstellingen. Sommige media
probeerden de laatste tijd GroenLinks te definiëren als oud-communistische
extremisten die de gewone man willen overladen met klimaatbelastingen.

Zeker heeft GroenLinks elementen van gewelddadig extremisme gehad - ik
publiceerde er ooit zelf over. Maar daar kun je die partij allang niet meer mee
definiëren.

Het moderne GroenLinks steunde onder Rutte I de politietrainingsmissie in
Afghanistan. Het tekende - met VVD, CDA, D66 en ChristenUnie - het Lenteakkoord
van 2012, een topzwaar bezuinigingsprogramma dat nodig was toen de PVV Rutte I
ten val bracht.

Toch houd je in de achterbannen van VVD en CDA mensen die Klaver zien als wolf
in schaapskleren. Zoals je in de VVD-achterban bij de vorming van Rutte II, in
2012, mensen had die meenden dat samenwerking met de PvdA Rutte tot marxist
transformeerde. Verlangen naar onzin.

In werkelijkheid openbaarde de mislukte formatiepoging van VVD, CDA en D66 met
GroenLinks hoe klein de mentale afstand tussen partijleiders nog is.

Typerend was wat ze maandag deden toen hun poging vastliep: ze lieten op
voorstel van Rutte saté aanrukken om te bespreken hoe ze de breuk aan de media
zouden toelichten.

De discipline waarmee partijen weigerden elkaar de schuld te geven, was hoogst
opmerkelijk. Het betekent ook, denk ik, dat we lang geen volledig inzicht hebben
in wat zich precies heeft afgespeeld.

Uit achtergrondgesprekken leerde ik wel  hoe informateur Edith Schippers
partijen tot inbinden wilde verleiden.

Zo waren de onderhandelingen over migratie, waarop het misging, gebaseerd op een
gezamenlijk stuk dat VVD en D66 voor de onderhandelaars schreven: vijfeneenhalf
A4tjes bestaande uit acht beleidsblokjes.

Vier blokjes kon je in het voordeel van de VVD uitleggen, vier in het voordeel
van D66. Een klassiek compromis, waar Klaver dus nee tegen zei.

Over de financiële kaders, de uitgaven tot en met 2021, was eerder gebleken dat
overeenstemming mogelijk was. Maar klimaat en energie, dat CDA en GroenLinks
samen moesten voorbereiden, wilde totaal niet lukken.

GroenLinks was inderdaad bereid rekeningrijden te laten vallen, zoals Klaver
deze week zei, mits het CDA de eigen landbouwachterban zwaar pijn zou doen. En
je wist: daar zag Buma amper ruimte voor zichzelf.

Ik begreep wel waarom Edith Schippers na de mislukking binnenskamers liet merken
dat zij haar taak bij momenten ondankbaar vindt, en dóór wil: nu al kun zie je
aankomen dat de dilemma's tussen D66 en CU niet kleiner zullen zijn.

Vanaf medio volgende week zullen onderhandelingen met de CU wel beginnen -
Pechtold en Segers hebben beiden een gouvernementeel georiënteerde achterban.

Maar ik zou niet weten hoe die twee elkaar vinden in het spanningsveld van een
groeiend verlangen naar zelfbeschikkingsrecht van ouderen, ernstig ziek of niet,
en de weerstand daartegen bij de CU. Zoals de CU altijd haar Bijbelse inspiratie
zal behouden, zo kun je van Pia Dijkstra (120.000 voorkeurstemmen) amper
verwachten dat zij voortaan strategisch zwijgt over dit D66-kroonjuweel.

Daar komt voor D66 het risico bij dat ze in deze coalitie met drie cultureel
conservatievere partners zou werken, en de partij daarbij te maken zou krijgen
met drie oppositiepartijen op links (GroenLinks, SP, PvdA): onbegonnen werk.

Dus mij zou het niet verbazen als ook een coalitie van VVD, CDA, D66 en CU
mislukt, en er uiteindelijk tóch een serieuze poging met de PvdA volgt, bij
voorbeeld als gedoogpartner.

Er komt iets zorgelijks bij. In de nieuwe VVD-fractie, merkte ik, gaan nu óók
stemmen op voor betere bescherming van de eigen partijpolitieke identiteit. Je
mag hopen dat dit verstomt, want uitgerekend in dit benepen klimaat is het
dramatisch als ook de grootste partij zich terugtrekt op de eigen helft - dan is
straks niemand meer bereid de eigen achterban te trotseren.

Zo openbaart deze formatie niet alleen het risico van onregeerbaarheid, ze
onderstreept ook de ongedacht dramatische gevolgen van de identiteitspolitiek
die de campagne domineerde.

Donderdagmorgen was ik in Woerden, in het electorale representatieve
Schilderskwartier dat ik om de paar maanden bezoek: een wereld waar de Haagse
opwinding vrijwel altijd ongezien blijft. Heerlijk is dat.

Deze keer hadden mensen vooral de titel van Feijenoord aan het hoofd - de
formatie, och, dat zagen ze wel.

Maar in de Albert Cuypstraat trof ik Kees (72), een voormalige trucker die
vertelde dat zijn vrouw tien jaar terug verlamd raakte. Ze eten sindsdien hun
eigen  huis op, zei hij, dus hebben zij één verlangen: „Goedkopere ziekenzorg."

Vandaar dat Kees 15 maart stemde „op de CP van Marijnissen": hij bedoelde de SP
van Roemer. Kees had meegekregen dat ze Roemer in Den Haag smeekten aan een
kabinet deel te nemen. Kees hoopte dat hij het deed. „Als ze hem zo graag
willen, kan hij de ziekenzorg goedkoper maken."

Ik zei: denk niet dat het zal niet gebeuren.

Kees pakte zijn fiets en liet ontredderd zijn schouders zakken: dan niet.

Dit was politiek in de lente van 2017, realiseerde ik me: partijen die de eigen
identiteit zo voortreffelijk beschermden dat ze liever niet regeerden, en dus
liever niets voor hun kiezers deden.

Rutte die de PvdA losweekt door Samsom te bellen: 'Diederik, als jij nou eens
minister van Klimaat en Energie wordt?'

LOAD-DATE: May 19, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              125 of 185 DOCUMENTS



                                NRC Handelsblad

                                  17 May 2017
                                  nh woensdag

brieven

BYLINE: H. Koops; Eelkje van de Kuilen; Jan C.M. Willems; T.W. Polet

SECTION: Opinie; Blz. 17

LENGTH: 524 woorden


Formatie mislukt

Minderheidskabinet

De formatie is vastgelopen (16/5), en het is maar de vraag of dat jammer is. Een
stabiele coalitie van vier partijen is op basis van de verkiezingen amper te
vormen. Waarom blijven zoeken naar een coalitie van vier of vijf partijen? Het
voordeel van een vierde partij weegt niet op tegen de nadelen van met een
dichtgetimmerd regeerakkoord proberen alle partijen binnenboord te houden.
Werken met wisselende meerderheden is kansrijker, democratischer en doet meer
recht  aan de uiteenlopende kiezerswensen.

H. Koops

Woningmarkt

Minder regels corporatie

De huizenmarkt in grote steden vertoont tekenen van oververhitting, concludeerde
De Nederlandsche Bank (DNB) laatst (8/5). Bouwen, bouwen en nog eens bouwen,
luidt het devies. Woningcorporaties kunnen een voortrekkersrol spelen. Dat stelt
DNB ook in haar woningmarktonderzoek: „De rijksoverheid kan gemeenten en
corporaties meer stimuleren om het aanbod in de vrije huursector te vergroten."
De corporaties zijn echter met handen en voeten gebonden aan strenge
regelgeving. Sinds 1 juli 2015 zijn die aangescherpt, na misstanden in de
sector. De bureaucratie die de corporaties is opgelegd, is te tackelen met een
simpele ingreep in de lagere regelgeving. Daarvoor is geen wetswijziging nodig.
Wel is nodig de wil in Den Haag om écht  wat te doen aan woningmarktproblemen.
Met haar onderzoek doet DNB een verkapte oproep om de regels voor corporaties te
versoepelen. Hopelijk luistert Den Haag.

Eelkje van de Kuilen

Jongensbesnijdenis

Verdrag bindt Nederland

Van der Zande en Baars (brief 15/5) begaan de gotspe de lichamelijke integriteit
van pasgeborenen op één lijn te stellen met de godsdienstvrijheid van
volwassenen. God zij dank is de beschaving verder gevorderd en bepaalt het
Verdrag inzake de Rechten van het Kind (voor Nederland bindend sinds 1995) dat
bij botsing van grondrechten het belang van het kind voor gaat. Dat belang omvat
de vier 'ADHD-rechten': attachment, dignity, health & development (veilige
gehechtheid van het jonge kind, waardigheid van het kind, gezondheid en
ontwikkeling).

Alle vier worden door jongensbesnijdenis bedreigd of geschaad.

Jan C.M. Willems

Programmeren

Slecht management

Edwin Schravesande schrijft (15/5) over de noodzaak om programmeren een plek te
geven in het onderwijs. Eens. Echter, de  stroom mislukte ICT-projecten zou ik
niet toeschrijven aan ontbrekend programmeerinzicht. Dat komt vooral door slecht
projectmanagement, slechte beheersing van producteisen en productconfiguratie,
en met name door slecht opdrachtgeverschap, te grote complexiteit en slechte
afbakening. De kosten daarvan bij de overheid werden door onderzoeker Hans
Mulder in 2014 geschat op 4 tot 5 miljard euro per jaar. Voorbeeld is het
geflopte programma SPEER bij Defensie, dat ettelijke jaren uitloop onderging en
tweemaal zo duur bleek als becijferd.

T.W. Polet voormalig ICT-deskundige en kwaliteitsmanager bij de overheid

Correcties/aanvullingen

Macron en Valls

In Veel gewone burgers, de helft vrouw(12/5, p. 13) staat dat Macron drie
termijnen in het parlement zat. Bedoeld werd: Manuel Valls.

Devies: bouwen, bouwen en nog eens bouwen

LOAD-DATE: May 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              126 of 185 DOCUMENTS



                                NRC Handelsblad

                                  13 May 2017
                                  NH Zaterdag

Deugmensen

BYLINE: Bas Heijne

SECTION: Binnenland; Blz. 2

LENGTH: 720 woorden

ABSTRACT

Bas Heijne

Column

Zo goed als linkse mensen het met de wereld voor hebben, kon je rechtse mensen
vroeger snedig horen zeggen, zo slecht zijn ze voor hun eigen mensen. Dat was
bedoeld als vrolijk liberale sneer naar kopstukken van het socialisme, die de
gehele mensheid een rode dageraad wilden bezorgen en tegelijk hun ongehuwd
zwangere dienstmeisje de deur uit schopten, hun vrouw met zes kinderen zonder
een cent achterlieten en met Kerst hun personeel vergaten. Of, later, naar de
PvdA - een partij die wereldwijde betrokkenheid met de Ander uitdroeg, terwijl
men in eigen kring geen rug kon zien zonder er een mes in te willen steken.

Er zit waarheid in die grap - de mensheid als abstractie is gemakkelijker dan
een mens voor je neus. Wel jammer dat je het zo gemakkelijk kunt omdraaien. Goed
zorgen voor jou en de jouwen, terwijl alles wat daar buiten ligt je gevoegelijk
gestolen kan worden. Goed voor je eigen mensen, slecht voor de wereld. Is dat de
erfzonde van rechts? Check het even bij Henry Keizer.

De laatste tijd is die grap ook een stuk minder grappig. Rechts van rechts leeft
een populair jargon waarmee alle intenties die ook maar enigszins naar idealisme
smaken als een vorm van hypocrisie en (eigen)waan worden afgeschilderd.
Gutmensch, deugmens, policor, regressief links, klimaathysterie, het kan geen
toeval zijn dat zulke woorden Pavloviaans worden ingezet tegen alles en iedereen
die iets wil dat niet direct het eigen belang dient. Dan moet het willen deugen
van die mensen zelf het belang zijn. Virtue signalling! Trap er niet in!

Een mens is van nature inconsequent, er is geen idealist die volledig naar zijn
idealen leeft. Alleen een cynicus is nooit hypocriet. Maar dat volautomatisch
afgeven op zogenaamde deugmensen is allang geen vorm van broodnodige kritiek
meer, maar dekmantel voor de eigen leegte - omdat die ander zich toch alleen
maar beter wil voelen dan jij, kun je volstaan met roepen dat hij hypocriet is.

Die recalcitrantie is ook een business-model. Praatprogramma's zijn er dol op.
Het geluid kennen we nu wel - het tegengeluid moet klinken, zelfs als het uit de
mond komt van iemand die met een natte vinger priemt. Zolang die maar iets
beweert wat je - heel toevallig - verdomd goed uitkomt, iets wat geen correctie
of opoffering van je vraagt. Iemand die beweert dat de opwarming van de aarde
niets met de mens te maken heeft, zodat je helemaal niet zuiniger hoeft te gaan
rijden - kijk, dat wil je horen. Want dat valt wel op aan dat tegengeluid - dat
het altijd precies is wat in je straatje past, dat het je impliciet ontslaat van
de morele verplichting je in te spannen voor onbekenden, of de planeet.

Het is zo gemakkelijk een zaak te verwarren met de vertegenwoordigers van die
zaak. Hoe dat werkt: ruim een week geleden had het Journaal een item van een
groep "topondernemers" van Nederlandse bedrijven die een reisje vanuit
Spitsbergen maakten om met eigen ogen te zien hoe snel het ijs aan de Noordkaap
aan het smelten is. Ze toonden zich, warm ingepakt in mooie pakken, ernstig
bezorgd - er moest echt iets gebeuren, en snel ook. Een bankier kondigde aan dat
zijn bank geen geld meer zou lenen aan bedrijven die onvoldoende groen waren.
Over acht jaar weliswaar, „dus we hebben nog even".

Wat voor indruk maakten die beelden? De topondernemers spraken niet over het
groeiend aantal flexwerkers, de bankier niet over de gevolgen van de sluiting
van filialen, het leek alsof smeltend ijs belangrijker was. Dat hele item over
het idealistische snoepreisje paste helaas precies in het sjabloon van een
eensgezinde elite die wil laten zien dat ze het goed met de wereld voor heeft,
over de hoofden van gewone burgers heen. Het ging om een ideaal, maar je zag
vooral een klasse. En waar een klasse is, is het verleidelijk om meteen een
samenzwering te zien. Dan wordt het gemakkelijk om de zaak zelf weg te honen.

Kom er maar in, Marianne Zwagerman.

Maar intussen smelt het ijs wel gewoon door. Deze week verklaarde
GroenLinks-voorman Jesse Klaver, die in Den Haag onderhandelt over een deelname
aan een nieuw kabinet: „We hebben het vertrouwen dat we mooie dingen voor het
klimaat kunnen doen."

Ik zou zeggen, zorg ook even voor draagvlak.

Bas Heijne schrijft elke week een column op deze plaats.

Het afgeven op zogenaamde deugmensen is dekmantel voor de eigen leegte.

LOAD-DATE: May 12, 2017

LANGUAGE: DUTCH; NEDERLANDS

NOTES: Bas Heijne schrijft elke week een column op deze plaats.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              127 of 185 DOCUMENTS



                                NRC Handelsblad

                                  12 May 2017
                                   NH Vrijdag

Mannen, hoed u voor vorstinnen

BYLINE: Rob Hartmans

SECTION: Boeken; Blz. 1

LENGTH: 1798 woorden

ABSTRACT

Machtige vrouwen

Vrouwen en macht vormen voor  veel mannen een lastige combinatie. Ze neigen
ertoe fantasiebeelden  over hen te creëren, zo blijkt uit  twee biografieën.

Vorstelijke vrouwen

'Beschikken de Habsburgers eindelijk over een man, is het een vrouw.' Minachting
en bewondering gaan soms hand in hand, getuige deze opmerking van de Pruisische
koning Frederik II (1712-1786) . Deze oorlogszuchtige vorst, die ondanks zijn
weinig imposante uiterlijk Frederik de Grote werd genoemd, had weinig op met
vrouwen en keek met een mengeling van afgunst en dédain naar het Habsburgse
rijk, dat sinds keizer Karel V (1500-1558) steeds minder machtig was geworden.

Frederik II besteeg in mei 1740 de troon en in oktober van dat jaar overleed de
vader van Maria Theresia, keizer Karel VI. Hoewel hij ervoor had gezorgd dat
zijn dochter hem kon opvolgen als aartshertogin van Oostenrijk en koningin van
Hongarije en Bohemen en haar man,  Frans Stefanus van Lotharingen, keizer van
het Heilige Roomse Rijk (waarvan de Duitse vorstendommen deel uitmaakten) werd,
accepteerden niet alle Duitse vorsten Maria Theresia. Samen met de Beierse
koning viel Frederik II de jonge vorstin aan. In deze Oostenrijkse
Successieoorlog verloor Maria Theresia (1717-1780) weliswaar Silezië, maar
manifesteerde zij zich als een krachtdadige vorstin, die bereid was om haar
belangen tot het uiterste te verdedigen. Vandaar die gefrustreerde opmerking van
Frederik II.

Ruim een eeuw later liet Otto von Bismarck, kanselier van de inmiddels tot
Duitse keizer uitgeroepen Wilhelm I, zich na een onderhoud met koningin Victoria
ontvallen, terwijl hij het zweet van zijn voorhoofd wiste: 'Mein Gott! Wat is
dat een vrouw. Met haar zou je zaken kunnen doen.' Dergelijke uitlatingen passen
in een traditie die werd voortgezet met opmerkingen over bijvoorbeeld koningin
Wilhelmina, Margaret Thatcher en Angela Merkel, die binnen hun regeringen 'de
enige kerel' zouden zijn (geweest). Vrouwen en macht - voor veel mannen blijft
dat een lastige combinatie, waarbij  het ze vooral moeilijk valt om een passende
houding te vinden zonder hun gevoel voor eigenwaarde te verliezen. Dat ze daarom
sterk geneigd zijn fantasiebeelden van de betreffende vrouwen te creëren, blijkt
duidelijk uit twee recente, vuistdikke biografieën.

In haar buitengewoon degelijke levensbeschrijving van Maria Theresia, wier
300ste geboortedag op 13 mei wordt herdacht, hanteert de Duitse historicus
Barbara Stollberg-Rilinger regelmatig het begrip Männerphantasien. Hiermee lijkt
ze te verwijzen naar een beroemd boek van Klaus Theweleit uit de jaren zeventig,
waarin een psychoanalytische verklaring voor de aantrekkingskracht van het
nationaal-socialisme werd gezocht. Hoewel Stollberg-Rilinger zich verre houdt
van freudiaanse speculaties, wordt uit haar boek wel duidelijk dat het beeld dat
overwegend mannelijke, tijdgenoten en historici van Maria Theresia hebben
gecreëerd, meer zegt over hun eigen preoccupaties en problemen, dan over de
Habsburgse vorstin.

Provocatie

Bovendien verschoven die preoccupaties en problemen in de loop van de tijd. De
biografe wijst erop dat in de zeventiende en achttiende eeuw de verbinding
tussen vrouwelijkheid en heerschappij nog niet als provocatie werd gezien.
Volgens het rationalisme was de rede geslachtsloos, zodat men een duidelijk
onderscheid kon maken tussen het fysieke bestaan van een vrouw en haar politieke
rol.

Door haar koelbloedige optreden redde Maria Theresia de Habsburgse monarchie.
Daarnaast was ze ook nog eens een trouwe echtgenote en baarde ze in twintig jaar
tijd niet minder dan zestien kinderen. Op zichzelf waren dit geen uitzonderlijke
eigenschappen - de Engelse Elisabeth I en de Russische Catharina de Grote waren
ook belangrijke vorstinnen - maar de combinatie was wel heel opmerkelijk. En
vooral het feit dat zij het regeren van haar uitgebreide maar zeer verbrokkelde
rijk zo serieus nam - in een tijd waarin veel vorsten het merendeel van hun tijd
besteedden aan het bouwen van paleizen en het jagen op wild en/of vrouwen -
wekte verbazing en bewondering.

De achttiende-eeuwse Oostenrijkers beseften al dat Maria Theresia een bijzondere
monarch was. In de negentiende eeuw werd van haar vrouwelijkheid een heel nummer
gemaakt. Toen werd ze vereerd als Magna Mater Austriae, de grote, liefhebbende
en zorgzame moeder van Oostenrijk. Hierbij werd ze enerzijds als heilige gezien,
terwijl ze tegelijkertijd aanleiding gaf tot allerlei seksuele fantasieën en
iemand als Leopold von Sacher-Masoch, schrijver, haar tot erotisch idool
uitriep.

Stollberg-Rilinger pelt al deze later aangebrachte lagen zorgvuldig af, en laat
zien dat Maria Theresia enerzijds een 'gewone' vrouw was - al kunnen wij een
dergelijk aantal bevallingen, waarbij zes kinderen jong stierven, onmogelijk nog
als 'normaal' zien - terwijl de tijd en omgeving waarin ze leefde ons in vrijwel
alle opzichten vreemd zijn. Zoals gebruikelijk aan vorstelijke hoven werden de
verzorging en opvoeding van kinderen nagenoeg volledig uitbesteed, terwijl de
opleiding van de latere keizers - Jozef II en diens broer Leopold II -
meedogenloos was.

De Franse feministe Élisabeth Badinter stelt in een recent boek over Maria
Theresia dat zij model stond voor het 'burgerlijke' en preutse echtpaar zoals
dat in de negentiende eeuw geïdealiseerd zou worden, maar Stollberg-Rilinger
maakt duidelijk dat dit een anachronisme is, en dat haar huwelijk en gezinsleven
helemaal pasten bij de hoge aristocratie van het ancien régime. Huwelijkstrouw
was in die kringen bij mannen uitermate zeldzaam en kinderen werden primair
gezien als pionnen in het dynastieke schaakspel. Dat sloot affectie niet per
definitie uit - op haar dochter Marie Antoinette, die in 1793 onder de
guillotine zou sterven, was ze erg gesteld, maar dat was niet vanzelfsprekend.

Maria Theresia bezat werkelijke macht - de keizerstitel van haar man stelde
weinig voor en zij regeerde over de 'erflanden' van de Habsburgers - en wist die
ook te gebruiken. Hierbij was ze allesbehalve sentimenteel, en op veel empathie
met het gewone volk viel zij niet te betrappen. Bovendien voerde ze
verschillende oorlogen die met enorme verliezen gepaard gingen. Haar macht werd
ingeperkt doordat haar rijk versnipperd was - ook delen van Italië, de Balkan en
de Zuidelijke Nederlanden behoorden ertoe - en doordat ze voor het bestuur ervan
sterk afhankelijk was van de aristocratie.

Koningin Victoria

Dit was een groot verschil met Groot-Brittannië, waar sinds de Glorious
Revolution (1688) de macht van de vorst sterk was ingeperkt en het parlement de
dienst uitmaakte. Koningin Victoria (1819-1901), die in 1837 als achttienjarige
haar oom William IV opvolgde, bevond zich dus in een totaal andere positie dan
Maria Theresia. Tegenover een veel geringere macht stond echter het feit dat
Groot-Brittannië  tijdens het bijna 64-jarige bewind van Victoria het toppunt
van zijn macht bereikte - in naam heerste zij over een kwart van de
wereldbevolking - terwijl het Habsburgse rijk steeds verder in verval raakte.
Het Victoriaanse Engeland groeide uit tot een ongeëvenaarde wereldmacht, maar
geldt ook als synoniem voor een burgerlijke, benepen en door en door preutse
samenleving.

In haar uiterst levendige en leesbare biografie laat de Australische historica
Julia Baird overtuigend zien dat het huwelijk van Victoria en prins Albert van
Saksen-Coburg en Gotha (1891-1861)  in de mal van het negentiende-eeuwse
burgerlijk huwelijk past, maar dat de reputatie van puritanisme en preutsheid
vooral te danken is aan haar Duitse echtgenoot. Ze was een hartstochtelijke
vrouw met een sterk libido, die haar omgeving liet merken dat ze in bed plezier
had, wat resulteerde in negen kinderen,  en die lang niet zo moeilijk deed over
het promiscue liefdesleven van de hoge adel dan haar ongelooflijk serieuze en
plichtsgetrouwe man.

Als prinses was de vaderloze Victoria streng onder de duim gehouden door haar
moeder en de heerszuchtige 'huisvriend' John Conroy, die hoopte als particulier
secretaris van de jonge koningin een cruciale machtspositie te verwerven. Vanaf
het moment dat Victoria koningin werd, betoonde ze zich onverzettelijk en
wilskrachtig, en manoeuvreerde ze haar moeder en Conroy op een zijspoor. In
premier Melbourne, een conservatieve Whig die zo min mogelijk wenste te regeren
en wiens reputatie was bezoedeld door de affaire die zijn vrouw met Lord Byron
had gehad, vond Victoria een ideale, begripvolle mentor. Hij steunde haar
subtiel in haar verzet tegen de hofkliek rondom haar moeder. Later zou Victoria
zich schamen voor haar gevoelens voor de veel oudere politicus, op wie zij
overduidelijk verliefd was.

Nadat zij in 1840 getrouwd was met haar neef Albert - een huwelijk beklonken
door Leopold I van België, die de broer was van zowel Victoria's moeder als van
Alberts vader - schikte de kleine maar fiere koningin zich steeds meer in de rol
van gehoorzame echtgenote. Hoewel de gemaal van de koningin constitutioneel geen
enkele bevoegdheid bezat, wist Albert steeds meer taken naar zich toe te
trekken, zodat hij na een paar jaar in feite de koning van Groot-Brittannië was.
Bij zijn vroegtijdige dood in 1861 merkte Lord Palmerston op dat dit een groter
verlies was dan wanneer Victoria zou zijn overleden.

Het huwelijk met Albert is later door Victoria sterk geromantiseerd en
gemystificeerd. Alles wijst erop dat het een goed huwelijk was, maar nu werd het
ontdaan van alle wrijvingen en meningsverschillen. Tot aan haar dood, veertig
jaar later, bleef Victoria rouwkleding dragen. Hoewel veel erop wijst dat ze een
seksuele relatie heeft gehad met  haar Schotse knecht John Brown,  door haar
kinderen 'de hengst van de koningin' genoemd,  heeft ook Baird het
onomstotelijke bewijs niet gevonden, al laten de notities van Victoria's
lijfarts weinig te raden over.

Victoria speelde een grotere rol in de opvoeding van haar kinderen dan Maria
Theresia, maar was minstens zo veeleisend en had duidelijk haar voorkeuren. Zo
was ze teleurgesteld in haar oudste zoon Bertie, die haar op zijn zestigste zou
opvolgen als Edward VII, terwijl diens oudere zus Vicky haar lieveling was.
Vicky zou de moeder worden van keizer Wilhelm II.

Het enige minpuntje in deze meeslepende biografie is dat het nare, wrede
karakter van Victoria's kleinzoon breed wordt uitgemeten, terwijl met geen woord
wordt gerept over de liefdeloze en Spartaanse opvoeding waaraan zijn moeder hem
onderwierp, en die zelfs het meest edelmoedige knaapje geestelijk misvormd zou
hebben.

Barbara Stollberg-Rilinger:  Maria Theresia. Die Kaiserin in ihrer Zeit. Eine
Biographie. C.H. Beck,  1083 blz. € 33,99

4

Julia Baird:  Victoria, koningin.

Een intieme biografie van de vrouw die een wereldrijk regeerde. Vert. Chiel van
Soelen en Pieter van der Veen. Nieuw Amsterdam, 799 blz. € 33,99

4

LOAD-DATE: May 12, 2017

LANGUAGE: DUTCH; NEDERLANDS

NOTES: Barbara Stollberg-Rilinger: Maria Theresia. Die Kaiserin in ihrer Zeit.
Eine Biographie. C.H. Beck, 1083 blz. € 33,99; Julia Baird: Victoria, koningin.

GRAPHIC: Boven: koningin Victoria, 1842. Onder: Maria Theresia, aartshertogin
van Oostenrijk en koningin van Hongarije en Bohemen.
Beelden Getty Images

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              128 of 185 DOCUMENTS



                                NRC Handelsblad

                                  12 May 2017
                                   NH Vrijdag

Mannen, hoed u voor vorstinnen

BYLINE: Rob Hartmans

SECTION: Boeken; Blz. 4

LENGTH: 1798 woorden

ABSTRACT

Machtige vrouwen

Vrouwen en macht vormen voor  veel mannen een lastige combinatie. Ze neigen
ertoe fantasiebeelden  over hen te creëren, zo blijkt uit  twee biografieën.

Vorstelijke vrouwen

'Beschikken de Habsburgers eindelijk over een man, is het een vrouw.' Minachting
en bewondering gaan soms hand in hand, getuige deze opmerking van de Pruisische
koning Frederik II (1712-1786) . Deze oorlogszuchtige vorst, die ondanks zijn
weinig imposante uiterlijk Frederik de Grote werd genoemd, had weinig op met
vrouwen en keek met een mengeling van afgunst en dédain naar het Habsburgse
rijk, dat sinds keizer Karel V (1500-1558) steeds minder machtig was geworden.

Frederik II besteeg in mei 1740 de troon en in oktober van dat jaar overleed de
vader van Maria Theresia, keizer Karel VI. Hoewel hij ervoor had gezorgd dat
zijn dochter hem kon opvolgen als aartshertogin van Oostenrijk en koningin van
Hongarije en Bohemen en haar man,  Frans Stefanus van Lotharingen, keizer van
het Heilige Roomse Rijk (waarvan de Duitse vorstendommen deel uitmaakten) werd,
accepteerden niet alle Duitse vorsten Maria Theresia. Samen met de Beierse
koning viel Frederik II de jonge vorstin aan. In deze Oostenrijkse
Successieoorlog verloor Maria Theresia (1717-1780) weliswaar Silezië, maar
manifesteerde zij zich als een krachtdadige vorstin, die bereid was om haar
belangen tot het uiterste te verdedigen. Vandaar die gefrustreerde opmerking van
Frederik II.

Ruim een eeuw later liet Otto von Bismarck, kanselier van de inmiddels tot
Duitse keizer uitgeroepen Wilhelm I, zich na een onderhoud met koningin Victoria
ontvallen, terwijl hij het zweet van zijn voorhoofd wiste: 'Mein Gott! Wat is
dat een vrouw. Met haar zou je zaken kunnen doen.' Dergelijke uitlatingen passen
in een traditie die werd voortgezet met opmerkingen over bijvoorbeeld koningin
Wilhelmina, Margaret Thatcher en Angela Merkel, die binnen hun regeringen 'de
enige kerel' zouden zijn (geweest). Vrouwen en macht - voor veel mannen blijft
dat een lastige combinatie, waarbij  het ze vooral moeilijk valt om een passende
houding te vinden zonder hun gevoel voor eigenwaarde te verliezen. Dat ze daarom
sterk geneigd zijn fantasiebeelden van de betreffende vrouwen te creëren, blijkt
duidelijk uit twee recente, vuistdikke biografieën.

In haar buitengewoon degelijke levensbeschrijving van Maria Theresia, wier
300ste geboortedag op 13 mei wordt herdacht, hanteert de Duitse historicus
Barbara Stollberg-Rilinger regelmatig het begrip Männerphantasien. Hiermee lijkt
ze te verwijzen naar een beroemd boek van Klaus Theweleit uit de jaren zeventig,
waarin een psychoanalytische verklaring voor de aantrekkingskracht van het
nationaal-socialisme werd gezocht. Hoewel Stollberg-Rilinger zich verre houdt
van freudiaanse speculaties, wordt uit haar boek wel duidelijk dat het beeld dat
overwegend mannelijke, tijdgenoten en historici van Maria Theresia hebben
gecreëerd, meer zegt over hun eigen preoccupaties en problemen, dan over de
Habsburgse vorstin.

Provocatie

Bovendien verschoven die preoccupaties en problemen in de loop van de tijd. De
biografe wijst erop dat in de zeventiende en achttiende eeuw de verbinding
tussen vrouwelijkheid en heerschappij nog niet als provocatie werd gezien.
Volgens het rationalisme was de rede geslachtsloos, zodat men een duidelijk
onderscheid kon maken tussen het fysieke bestaan van een vrouw en haar politieke
rol.

Door haar koelbloedige optreden redde Maria Theresia de Habsburgse monarchie.
Daarnaast was ze ook nog eens een trouwe echtgenote en baarde ze in twintig jaar
tijd niet minder dan zestien kinderen. Op zichzelf waren dit geen uitzonderlijke
eigenschappen - de Engelse Elisabeth I en de Russische Catharina de Grote waren
ook belangrijke vorstinnen - maar de combinatie was wel heel opmerkelijk. En
vooral het feit dat zij het regeren van haar uitgebreide maar zeer verbrokkelde
rijk zo serieus nam - in een tijd waarin veel vorsten het merendeel van hun tijd
besteedden aan het bouwen van paleizen en het jagen op wild en/of vrouwen -
wekte verbazing en bewondering.

De achttiende-eeuwse Oostenrijkers beseften al dat Maria Theresia een bijzondere
monarch was. In de negentiende eeuw werd van haar vrouwelijkheid een heel nummer
gemaakt. Toen werd ze vereerd als Magna Mater Austriae, de grote, liefhebbende
en zorgzame moeder van Oostenrijk. Hierbij werd ze enerzijds als heilige gezien,
terwijl ze tegelijkertijd aanleiding gaf tot allerlei seksuele fantasieën en
iemand als Leopold von Sacher-Masoch, schrijver, haar tot erotisch idool
uitriep.

Stollberg-Rilinger pelt al deze later aangebrachte lagen zorgvuldig af, en laat
zien dat Maria Theresia enerzijds een 'gewone' vrouw was - al kunnen wij een
dergelijk aantal bevallingen, waarbij zes kinderen jong stierven, onmogelijk nog
als 'normaal' zien - terwijl de tijd en omgeving waarin ze leefde ons in vrijwel
alle opzichten vreemd zijn. Zoals gebruikelijk aan vorstelijke hoven werden de
verzorging en opvoeding van kinderen nagenoeg volledig uitbesteed, terwijl de
opleiding van de latere keizers - Jozef II en diens broer Leopold II -
meedogenloos was.

De Franse feministe Élisabeth Badinter stelt in een recent boek over Maria
Theresia dat zij model stond voor het 'burgerlijke' en preutse echtpaar zoals
dat in de negentiende eeuw geïdealiseerd zou worden, maar Stollberg-Rilinger
maakt duidelijk dat dit een anachronisme is, en dat haar huwelijk en gezinsleven
helemaal pasten bij de hoge aristocratie van het ancien régime. Huwelijkstrouw
was in die kringen bij mannen uitermate zeldzaam en kinderen werden primair
gezien als pionnen in het dynastieke schaakspel. Dat sloot affectie niet per
definitie uit - op haar dochter Marie Antoinette, die in 1793 onder de
guillotine zou sterven, was ze erg gesteld, maar dat was niet vanzelfsprekend.

Maria Theresia bezat werkelijke macht - de keizerstitel van haar man stelde
weinig voor en zij regeerde over de 'erflanden' van de Habsburgers - en wist die
ook te gebruiken. Hierbij was ze allesbehalve sentimenteel, en op veel empathie
met het gewone volk viel zij niet te betrappen. Bovendien voerde ze
verschillende oorlogen die met enorme verliezen gepaard gingen. Haar macht werd
ingeperkt doordat haar rijk versnipperd was - ook delen van Italië, de Balkan en
de Zuidelijke Nederlanden behoorden ertoe - en doordat ze voor het bestuur ervan
sterk afhankelijk was van de aristocratie.

Koningin Victoria

Dit was een groot verschil met Groot-Brittannië, waar sinds de Glorious
Revolution (1688) de macht van de vorst sterk was ingeperkt en het parlement de
dienst uitmaakte. Koningin Victoria (1819-1901), die in 1837 als achttienjarige
haar oom William IV opvolgde, bevond zich dus in een totaal andere positie dan
Maria Theresia. Tegenover een veel geringere macht stond echter het feit dat
Groot-Brittannië  tijdens het bijna 64-jarige bewind van Victoria het toppunt
van zijn macht bereikte - in naam heerste zij over een kwart van de
wereldbevolking - terwijl het Habsburgse rijk steeds verder in verval raakte.
Het Victoriaanse Engeland groeide uit tot een ongeëvenaarde wereldmacht, maar
geldt ook als synoniem voor een burgerlijke, benepen en door en door preutse
samenleving.

In haar uiterst levendige en leesbare biografie laat de Australische historica
Julia Baird overtuigend zien dat het huwelijk van Victoria en prins Albert van
Saksen-Coburg en Gotha (1891-1861)  in de mal van het negentiende-eeuwse
burgerlijk huwelijk past, maar dat de reputatie van puritanisme en preutsheid
vooral te danken is aan haar Duitse echtgenoot. Ze was een hartstochtelijke
vrouw met een sterk libido, die haar omgeving liet merken dat ze in bed plezier
had, wat resulteerde in negen kinderen,  en die lang niet zo moeilijk deed over
het promiscue liefdesleven van de hoge adel dan haar ongelooflijk serieuze en
plichtsgetrouwe man.

Als prinses was de vaderloze Victoria streng onder de duim gehouden door haar
moeder en de heerszuchtige 'huisvriend' John Conroy, die hoopte als particulier
secretaris van de jonge koningin een cruciale machtspositie te verwerven. Vanaf
het moment dat Victoria koningin werd, betoonde ze zich onverzettelijk en
wilskrachtig, en manoeuvreerde ze haar moeder en Conroy op een zijspoor. In
premier Melbourne, een conservatieve Whig die zo min mogelijk wenste te regeren
en wiens reputatie was bezoedeld door de affaire die zijn vrouw met Lord Byron
had gehad, vond Victoria een ideale, begripvolle mentor. Hij steunde haar
subtiel in haar verzet tegen de hofkliek rondom haar moeder. Later zou Victoria
zich schamen voor haar gevoelens voor de veel oudere politicus, op wie zij
overduidelijk verliefd was.

Nadat zij in 1840 getrouwd was met haar neef Albert - een huwelijk beklonken
door Leopold I van België, die de broer was van zowel Victoria's moeder als van
Alberts vader - schikte de kleine maar fiere koningin zich steeds meer in de rol
van gehoorzame echtgenote. Hoewel de gemaal van de koningin constitutioneel geen
enkele bevoegdheid bezat, wist Albert steeds meer taken naar zich toe te
trekken, zodat hij na een paar jaar in feite de koning van Groot-Brittannië was.
Bij zijn vroegtijdige dood in 1861 merkte Lord Palmerston op dat dit een groter
verlies was dan wanneer Victoria zou zijn overleden.

Het huwelijk met Albert is later door Victoria sterk geromantiseerd en
gemystificeerd. Alles wijst erop dat het een goed huwelijk was, maar nu werd het
ontdaan van alle wrijvingen en meningsverschillen. Tot aan haar dood, veertig
jaar later, bleef Victoria rouwkleding dragen. Hoewel veel erop wijst dat ze een
seksuele relatie heeft gehad met  haar Schotse knecht John Brown,  door haar
kinderen 'de hengst van de koningin' genoemd,  heeft ook Baird het
onomstotelijke bewijs niet gevonden, al laten de notities van Victoria's
lijfarts weinig te raden over.

Victoria speelde een grotere rol in de opvoeding van haar kinderen dan Maria
Theresia, maar was minstens zo veeleisend en had duidelijk haar voorkeuren. Zo
was ze teleurgesteld in haar oudste zoon Bertie, die haar op zijn zestigste zou
opvolgen als Edward VII, terwijl diens oudere zus Vicky haar lieveling was.
Vicky zou de moeder worden van keizer Wilhelm II.

Het enige minpuntje in deze meeslepende biografie is dat het nare, wrede
karakter van Victoria's kleinzoon breed wordt uitgemeten, terwijl met geen woord
wordt gerept over de liefdeloze en Spartaanse opvoeding waaraan zijn moeder hem
onderwierp, en die zelfs het meest edelmoedige knaapje geestelijk misvormd zou
hebben.

Barbara Stollberg-Rilinger:  Maria Theresia. Die Kaiserin in ihrer Zeit. Eine
Biographie. C.H. Beck,  1083 blz. € 33,99

4

Julia Baird:  Victoria, koningin.

Een intieme biografie van de vrouw die een wereldrijk regeerde. Vert. Chiel van
Soelen en Pieter van der Veen. Nieuw Amsterdam, 799 blz. € 33,99

4

LOAD-DATE: May 12, 2017

LANGUAGE: DUTCH; NEDERLANDS

NOTES: Barbara Stollberg-Rilinger: Maria Theresia. Die Kaiserin in ihrer Zeit.
Eine Biographie. C.H. Beck, 1083 blz. € 33,99; Julia Baird: Victoria, koningin.

GRAPHIC: linksMaria Theresia, aartshertogin van Oostenrijken koningin van
Hongarije en Bohemen
Getty Images

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              129 of 185 DOCUMENTS



                                NRC Handelsblad

                                  12 May 2017
                                   NH Vrijdag

De noodzaak van een nieuw normaal

BYLINE: Menno Hurenkamp

SECTION: Boeken; Blz. 10

LENGTH: 1850 woorden

ABSTRACT

Populisme in EuropaVraag vier (politieke) denkers om een essay te schrijven over
het populisme en je krijgt vier visies.  'Het vergoelijken van extreem-rechts
lijkt  op het grillen van een vis in een broodrooster:  het kan maar waarom zou
je het doen'.

Een opleving van het agressieve nationalisme. Dat is het bittere residu van de
verkiezingen die tot nog toe in 2017 in Europa zijn gehouden. Uiterst-rechts en
extreem-rechts zijn tegenwoordig niet meer ver weg maar dichtbij, met ruim een
derde van de stemmen voor Marine Le Pen in het voor Europa zo belangrijke
Frankrijk. Opvattingen over 'volk' en 'leiders', voorheen voorbehouden aan
Noorderlicht aanbiddende Vikingen of dronken kaalkoppen in het voetbalstadion,
vinden inmiddels weer succesvol hun weg in het publieke debat.

De Franse politicologen Jean Yves-Camus en Nicolas Lebourg brengen in het recent
verschenen The Far Right in Europe naar voren dat extreem-rechts diep in de
Europese samenleving geworteld is. Het Franse Front National staat daarbij bijna
onvermijdelijk centraal. Maar in dit boek worden ook zo'n beetje alle andere
Europese extremistische stromingen in beeld gebracht. En wanneer de auteurs in
hun streven naar volledigheid en passant ook nog even de ChristenUnie noemen,
weet je dat niet alle research even zorgvuldig was.

Het gaat Camus en Lebourg er vooral om dat hedendaags verzet tegen de Islam en
de Europese Unie wortelt in minstens twee eeuwen liefde voor 'het volk', haat
tegen een steevast onduidelijk gedefinieerde 'elite', kapitalisme-kritiek die
makkelijk overvloeit in antisemitisme en een groot verlangen naar simpele
oplossingen. Het huidige succes van extreem-rechts verklaren ze dan ook uit het
toegenomen gevoel van stuurloosheid dat mensen ervaren als gevolg van een
decennialang krimpende verzorgingsstaat en een toenemende globalisering. In die
algemene 'verrechtsing' ontstaat volgens hen ruimte voor het autoritarisme om op
te bloeien. Bijvoorbeeld in antwoord op terrorisme of een crisis in de Europese
Unie. De gevestigde politiek kan op stress alleen maar antwoorden met regels,
instituties, sociaal beleid en uiteindelijk humanisme. Het is een verhaal dat
niet bestand is tegen nostalgie.

Media-wijze politici

Vermolmde politieke partijen bezwijken volgens de twee Franse politicologen
onder media-wijze politici, die het volk een thuis bieden door de trots over
gisteren te verbinden met de pijn van vandaag. In die sleutel van stalwarmte
zijn veel melodieën te componeren: soevereiniteit over het eigen land,
vaderlandsliefde, werk en inkomen voor nette mensen, herstel van grenzen. En
'hoe' is daarbij een stuk minder belangrijk dan 'wat', zoals Le Pen tegen het
einde van haar campagne liet zien door achteloos te stellen dat ze toch de euro
niet wilde afschaffen.

Maar naarmate extreem-rechts meer verantwoordelijkheid moet dragen wordt de
aantrekkingskracht minder, veronderstellen de auteurs licht optimistisch. Dat Le
Pen nu in Frankrijk de presidentsverkiezingen heeft verloren, doet er minder toe
dan dat zij blijkbaar in de tekst van haar concurrent Fillon haar eigen werk
zag. Of dat Mark Rutte de verkiezingen hier won door de taal van Wilders over te
nemen ('de hardwerkende Nederlander').

Het autoritaire, nationale denken heeft flink wat ruimte verworven. Het soort
plezier dat ooit hoorde bij het linkse levensgevoel (met Vrij Nederland onder de
arm 'lekker de macht controleren') komt nu onmiskenbaar van rechts (via
Geenstijl 'lekker de minderheden controleren'). Het is de ironische tirannie van
de meerderheid. Als Thierry Baudet zijn zorgen uitspreekt over de
'homeopathische verdunning van het Nederlandse volk', is dat natuurlijk een
geintje. Maar de boodschap dat minderheden op hun tellen moeten passen, of het
nu moslims, zwarten, homo's, joden of vrouwen zijn, is allang overgekomen bij de
achterban.

Dat het oplevende nationalisme verband houdt met globalisering is geen nieuws.
Als centrum-links en centrum-rechts ongeveer hetzelfde zeggen over de koers van
de Europese Unie, is het ook niet vreemd dat gewone mensen het idee hebben dat
een elite hen in de tang heeft.

In het essay Das Gespenst des Populismus trekt de Duitse filosoof en
theaterdirecteur Bernd Stegemann via een 'systeemtheorie van het populisme'  de
conclusie waar Camus en Lebourg liever bij vandaan blijven. Zowel extreem-rechts
als hun intellectuele critici zijn in diens betoog nuttige idioten in dienst van
het financieel kapitaal.

Extreem-rechts wil landsgrenzen herstellen. Fatsoenlijke mensen willen
beschavingsgrenzen herstellen. Maar Goldman Sachs en ABN Amro zeggen dag met hun
handje tegen welke grenzen dan ook. Waardoor de welvaart oneerlijk verdeeld
blijft. Immigratie, illegaal of niet, komt volgens Stegemann door
onverantwoordelijk gedrag van de wapenindustrie, de financiële industrie en
asociale regeringen. Lokaal verzet in Duitsland (of Nederland) tegen
asielzoekers is dan ook logisch. Het zijn immers de overwegend armere mensen die
geconfronteerd worden met de negatieve gevolgen van immigratie. Hoezo zouden zij
de problemen van het internationale systeem moeten oplossen?

Neoliberale vlaggen

Stegemann laat echter enigszins in het midden wie precies de 21ste-eeuwse
arbeiders zijn (werklozen of goedbetaalde werknemers bij Volkswagen?) of wat ze
willen. Zijn verhaal past bij het groeiende corpus van kritiek op het
'neoliberalisme', waarin het economische programma van marktwerking en
deregulering steeds meer de status van communisme of fascisme krijgt. Er liepen
echter nooit drommen mensen achter neoliberale vlaggen aan.

Van de mondiale machtsgreep door het perfide neoliberalisme die Stegemann
veronderstelt was niet echt sprake. Wat er wel gebeurde was dat in de jaren na
de val van de Muur het debat over de verhouding tussen staat en markt verstomde.
In retrospectief is dat een makkelijke conclusie. Maar Stegemanns stelling dat
extreem-rechts leeft doordat links geen economisch alternatief biedt, wordt
onderstreept in alle landen waar 'klein links' amper of niet profiteert van de
teloorgang van centrum links (Nederland, Frankrijk, Engeland).

Er is ook wel een ander antwoord op de herleving van extreem-rechts te horen:
minder democratie. We zijn nogal verlegen met democratie tegenwoordig.
Bestuurders roepen  graag dat burgers beter zijn dan ambtenaren, maar
tegelijkertijd heeft iedereen zijn buik vol van het referendum. Meer dan twee
zinnen heeft geen politicus paraat over democratie.

De Amerikaanse politiek-filosoof Jason Brennan pleit in Against democracy dan
ook voor hernieuwd onderzoek naar de Platoonse stelling dat bestuur een zaak is
voor wijze lieden.  Want stel dat zo'n 'epistocratie' beter werkt en eerlijker
is dan een democratie, wat is er dan tegen?  Brennan brengt veel onderzoek in
stelling waaruit je inderdaad kunt afleiden dat burgers agressiever uit overleg
komen dan dat ze er in gaan, dat je van politiek corrupt wordt en zij met de
beste bedoelingen de domste beslissingen nemen.

Het is een oude wijsheid dat collectieve beslissingen ons soms helemaal niet
verder helpen. De politiek gaat van het ene teleurstellende compromis naar het
andere, tot niemand er meer iets van snapt. Dat tast permanent haar
geloofwaardigheid aan. Zie het debat over identiteit of over klimaat. Wanneer we
blijven kibbelen over wat Nederlander zijn betekent en we dus niet weten wat
'ons wij' is, moeten we dat dan niet gewoon wat steviger vastleggen in de wet?
Wanneer de planeet naar de knoppen gaat en de inspraak ondertussen voortsukkelt,
zijn we dan niet beter af met wat dwang? Brennan zegt, met het gezag van handig
gekozen argumenten: ruil wat inspraak voor heerschappij van de kennis en de
beslissingen worden eerlijker en beter. Helaas gebruikt hij overwegend het
fictieve dilemma als stijlfiguur, een vervelende filosofenkwaal. Aan de hand van
Lizzy die te veel pizza's eet of een jury die het mooiste varken kiest, komt
telkens een nieuwe, maar overwegend theoretische schaduwzijde van democratie
naar voren. Als Brennan had verklaard hoe de plurale, open democratie ondanks
het vaak domme of agressieve volk toch de prettigste samenleving ooit heeft
opgeleverd, was zijn boek interessanter geweest. Stegemann,  schrijver van
Gespenst des Populismus,zou tegen Brennan zeggen: wat zeur je nou, het bestaan
van de Europese Centrale Bank is het bewijs dat de democratie allang is
afgeschaft. Echte democratische vernieuwing blijft zo uit beeld. Zolang
academici bewijzen dat het volk dom is, hoeft Wilders geen zendtijd te kopen om
te vertellen dat de elite arrogant is.

Menno ter Braak

In De januskop van de democratie beschrijft politiek-filosoof Sjaak Koenis
helderder wat je wél aan democratie hebt en wat niet. Hij doet dat aan de hand
van Menno ter Braaks Nationaalsocialisme als rancuneleer. Democratie biedt
emancipatie, vrijheid van spreken en zelfontplooiing. Dat is de positieve kant.
Maar democratie heeft een januskop. Deze schept onvermijdelijk ook ressentiment,
dat wil zeggen ergernis over het feit dat ook anderen gelijkheid of vrijheid
hebben. Anders gezegd, het populisme ontleent amper gezag aan een
maatschappij-analyse, maar des te meer aan de schaduwzijde van de democratie.
Het is een 'ontladingsmechanisme'.

De wrok en haat waarop nieuw-rechts met groeiend succes een beroep doet komt
niet zozeer voort uit slecht beleid, maar uit diezelfde democratisering. 'Als
mensen de zittende elite afwijzen, zich slachtoffer voelen van de vrijheid van
anderen en hun vertrouwde gemeenschap in gevaar zien, dan is het niet gedaan met
de democratie, maar wel met de normale politiek waarin elite en volk zich met
elkaar verzoend hebben. In zo'n periode zitten we nu.'

Populisme is dus niet 'het nieuwe normaal', het stelt de noodzaak van een nieuw
normaal aan de orde. Het vergoelijken van extreem-rechts - 'er is toch een
probleem met huisvesting, werk, veiligheid, en minderheden hebben daar toch iets
mee te maken?' - lijkt dan ook op het grillen van vis in een broodrooster: het
kan, maar waarom zou je het doen? In de politiek is de kracht van je
tegenstander jouw zwakte, en moet je dus je eigen wapens kiezen.

Laten we ons minder afvragen 'wie we zijn' en meer wat we moeten doen,
concludeert Koenis. Brennan en Stegemann dragen daar radicale opvattingen voor
aan.   Maar dat het meer over economie en democratie moet gaan is een mild idee,
in het aangezicht van een eurocrisis die Noord- en Zuid-Europa verdeelt, een
migratiecrisis die West- en Oost-Europa verdeelt en een veiligheidscrisis die
bepaald wordt door twee mannen (Trump en Poetin) die niets om Europa geven.

Het is niet zo vreemd dat gewone mensen het idee hebben dat een elite hen in de
tang heeft

Jean-Yves Camus  and Nicolas Lebourg: Far right politics in Europe. Vert.  Jane
Marie Todd.  Belknap Harvard,  320 blz.  € 24,-

3

Bernd Stegemann: Das Gespenst des  Populismus.Ein Essay zur politischen
Dramaturgie.Theater der Zeit, 182 blz. € 14,-

3

Jason Brennan: Against democracy. Princeton University Press, 288 blz. € 26,-

2

Sjaak Koenis:  De januskop van de democratie. Over de bronnen van boosheid in de
politiek. Van Gennep,  224 blz. € 19,90

4

LOAD-DATE: May 12, 2017

LANGUAGE: DUTCH; NEDERLANDS

NOTES: Jean-Yves Camus and Nicolas Lebourg: Far right politics in Europe. Vert.
Jane Marie Todd. Belknap Harvard, 320 blz. € 24,-; Bernd Stegemann: Das Gespenst
des Populismus.Ein Essay zur politischen Dramaturgie.Theater der Zeit, 182 blz.
€ 14,-; Jason Brennan: Against democracy. Princeton University Press, 288 blz. €
26,-; Sjaak Koenis: De januskop van de democratie. Over de bronnen van boosheid
in de politiek. Van Gennep, 224 blz. € 19,90

GRAPHIC: Aanhangers van Marine Le Penwachten 7 mei j.l. in hun hoofdkwartier in
Lyon op de uitslag van de tweede ronde van de presidentsverkiezingen
Foto Reuters / Emmanuel Foudrot

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              130 of 185 DOCUMENTS



                                NRC Handelsblad

                                  08 May 2017
                                   NH Maandag

Vragen voor zinzoekers

BYLINE: Mirjam Remie

SECTION: Lux; Blz. 4

LENGTH: 1372 woorden

ABSTRACT

Levensbeschouwing De keuze tussen levensbeschouwingen is groot. Welke houding
past je het beste? De Kieswijzer Levensbeschouwingen probeert de zoekende op weg
te helpen.

Rituelen heb ik wel / niet / een beetje nodig

Hoe moet je leven? Het antwoord op die vraag is er sinds de ontzuiling niet
makkelijker op geworden. De moderne mens heeft een grote hoeveelheid opties om
uit te kiezen: religieus of atheïstisch, optimistisch of pessimistisch, met of
zonder  het  vooruitzicht van  een hiernamaals.

En ook wie niet zo bewust met zingevingskwesties bezig is, wordt er aldoor mee
geconfronteerd. Al zappend op tv, in het tijdschriftenschap door bladen als
Happinez en Flowop internet door artikelen met koppen als 'vijf manieren om je
negativiteit kwijt te raken'.

Om te helpen bij het bepalen van  een levenshouding  maakte  André Droogers,
godsdienstantropoloog, de Kieswijzer Levensbeschouwing. Tientallen wereldbeelden
zijn erin verwerkt, van orthodox tot gematigd, van vrijzinnig tot vaststaand,
van bewust tot onbewust. Met vragenlijsten wordt de lezer op weg geholpen.

Voor een godsdienstantropoloog is dit een spannende tijd, zegt Droogers, zelf
actief  in een doopsgezinde gemeente. Steeds minder mensen krijgen vanaf hun
geboorte een levensbeschouwing mee en de keuze is groot. Ongeveer eenzesde van
de Nederlandse bevolking bezoekt  één keer per maand een godshuis. Nog eenzesde
is atheïst en de   rest van de bevolking kiest individueel  antwoorden op
levensvragen.

Die vragen komen tegenwoordig vooral op als daar een concrete aanleiding voor
is. Meestal een crisis: ziekte, dood, een scheiding. „Dan worden mensen aan het
denken gezet. Wie ben ik en wat doe ik met mijn leven?" Twintigers kampen vaak
met twijfel - vind ik een baan, waartoe ben ik hier - en velen reizen een jaar
om dat uit te zoeken. Veertigers en vijftigers hebben een ander soort vragen:
hoe lang heb ik nog en hoe richt ik dat in? Nog altijd vinden mensen antwoorden
bij traditionele religies. „Maar het  palet  is in korte tijd heel divers
geworden", zegt Droogers. Er zijn nieuwe vormen, zoals The School of Life van de
Britse filosoof Alain de Botton, dat avonden over levensvragen organiseert. Er
ontstaan mengvormen. Zo put de Duitse spirituele leraar Eckhart Tolle, het grote
voorbeeld van Oprah Winfrey, rijkelijk uit  boeddhisme, christendom en  islam.

Collectieve verbanden zijn belangrijk, vindt Droogers. Want hoe
individualistischer de samenleving, hoe moeilijker het is tolerantie op te
brengen. „Iedereen zijn eigen levensbeschouwing, dat lijkt me niet verstandig.
Een samenleving heeft collectieve waarden nodig. Anders verdwijnt de samenhang."

Zoekt iedereen  zingeving? Dat  verschilt van persoon tot persoon, denkt
Droogers. Maar uiteindelijk heeft iedereen te maken met „grotere overstijgende
gehelen" die voor de mens niet helemaal te vatten zijn. De natuur, de ruimte, de
tijd, het kwaad, de samenleving, het zelf. „Als individu moet je je daar op een
of andere manier tot verhouden. Dat is volgens mij de reden dat we
levensbeschouwing nodig hebben. Of die nou seculier is of religieus."

De kieswijzer van Droogers bestaat uit telkens twee tegengestelde beweringen,
waarbij je kunt aangeven in hoeverre je het ermee eens bent. Bijvoorbeeld: 'Een
levensbeschouwing moet niet dwingend zijn' versus 'Mijn levensbeschouwing
bepaalt mijn leven, van uur tot uur'. De  antwoorden leiden  naar verschillende
levensbeschouwelijke houdingen. Ze zijn  bedoeld als  aanzet tot nadenken of
verder lezen. Op verzoek van  NRC vulden drie Nederlanders   die met
levensbeschouwing bezig zijn, de kieswijzer in.

Kieswijzer levensbeschouwingis verschenen bij Amsterdam University Press,
€19,95.

Ramon Roelofs (48), beter bekend als dj Charly Lownoise

„In de vragenlijst zat één bewering die precies uitdrukt wat ik ervaar: als het
over God gaat, is kiezen niet mogelijk. Je kunt wel kiezen voor allerlei -ismen,
maar dat is rationeel. De manifestatie van God zit in ons allemaal.

„Via een vriend van de technische school, wiens vader koster was, kwam ik met
muziek in aanraking. Ik was enorm geraakt door de verbondenheid tijdens
bijeenkomsten in de kerk van de koster. Een keer was er in de sociëteit van die
kerk een drive-in-show. Vanaf toen, ik was veertien, werd muziek mijn religie.

„De crisis kwam toen ik zelf al jaren muziek maakte. Ik verloor me in mijn
succes en het nachtleven en kreeg een burn-out. Existentiëlevragen kwamen op:
wat is dit lichaam, wat is dit leven? Kort daarna las ik het boek Zen en
Management. Dat boeide me onwijs. Zo raakte ik  op het boeddhistische pad.

„Meditatie is iets heel eenvoudigs. Even niks doen, lekker zitten met een rechte
rug. Het is een soort medicijn: als ik zit, meestal zo'n 25 tot 30 minuten, voel
ik de levensenergie in mijn lichaam stromen.

„Het is nu veel normaler maar toen ik ermee begon, in 1999, was mediteren vooral
iets voor academici. Ik schaamde me toen omdat ik dacht maar gewoon een
boerenlul te zijn, een technische schoolklant. Dat heb ik leren loslaten. Ik ben
hopelijk juist een brug naar jan met de pet. Ik heb jarenlang lessen gegeven als
zenleraar en mijn eigen zenschool gehad, ik  organiseer retreats en een
jaarlijks zenfestival in Soest. Ik wil zen uit dat zweverige wegtrekken."

Carola Schouten (39), Tweede Kamerlid ChristenUnie

„Van dit soort keuzelijstjes word ik een beetje kriegelig, ze duwen je in een
frame. Zo'n vraag of je in een inclusieve of een exclusieve samenleving gelooft,
bijvoorbeeld. Geloof is helemaal niet zo gestandaardiseerd.

„Het geloof is van groot belang voor mijn leven. Ik geloof in het lijden en
sterven van Christus, dat hij de Verlosser is. Vrijwel elke week ga ik naar de
kerk en in vrijwel alle keuzes die ik maak probeer ik als christen te leven. Dat
valt niet altijd mee. Maar het is geen regeltjesgeloof. Het zit hem in
dankbaarheid en het goede doen. In de volle erkenning dat dit leven altijd
gebrekkig zal zijn.

„Wat mij rust geeft, is de gedachte dat niet alles van mij afhangt. We worden
gevraagd het goede te doen voor deze wereld, maar het is niet zo dat de wereld
afhangt van onze daden. Dat helpt mij in mijn werk, waarbij ik elke dag moet
bedenken wat ik ergens van vind.

Grote vragen, soms over oorlog, leven en dood. Ik kan er wakker van liggen. Dan
geeft het geloof mij rust.

Ik vind het een troostrijk idee dat, in wat voor situatie je ook zit, er altijd
een God is die de wereld in liefde aanschouwt en perspectief biedt op leven na
de dood. Mijn geloof is een geloof van hoop."

Nourdeen Wildeman (34), islamitisch prediker

„Veel beweringen in de kieswijzer sluiten elkaar niet uit, zoals de vragen over
God. Mijn keuzen leiden me naar een agnostische levenshouding, terwijl ik juist
iemand ben met een overtuigde religieuze levensbeschouwing. Ik denk namelijk dat
je niet kan kiezen of iets wel of niet waar is. Probeer maar eens te kiezen dat
je gelooft dat je drie armen hebt. Dat gaat niet.

„Wat ik moeilijk vind aan zo'n vragenlijst, is dat over levensbeschouwing wordt
gesproken alsof het een product is. Alsof je een auto koopt en zelf de opties
samenstelt. Zo werkt religie niet. De enige vraag die relevant is, is: wat is
waar? Als Allah niet zou bestaan, zou ik niet vijf keer per dag bidden.
Tuurlijk, het geeft me discipline en rust, maar daarom doe ik het niet - dat
zijn subjectieve zaken, die losstaan van het grotere geheel, de objectieve
waarheid.

„Mensen verwachten vaak een prachtig verhaal bij mijn bekering: dat ik opeens
het licht zag, ofzo. Maar het ging vrij simpel. Ik dacht negatief over islam. En
ik merkte dat ik onvoldoende inhoudelijke kennis had om die houding te
beargumenteren. Toen ben ik gaan lezen. En hoe meer ik las, hoe meer ik merkte
dat mijn denkbeelden niet overeenkwamen met hoe islam in elkaar zit.

„Je gaat naar de moskee, je bidt, je uiterlijk verandert, je financiële
structuur, je raakt vrienden kwijt, je vrienden raken jou kwijt. Stappen,  dat
doe ik niet meer - mijn leefregels zijn veranderd. Ik probeer te leven naar het
idee dat er een hoger doel is, anders dan alleen gericht zijn op plezier hebben.
Maar er zijn ook veel dingen gelijk gebleven. Je bent wie je bent, al heet ik
geen Bastiaan meer. Ik eet halal, maar ik houd nog steeds van Aziatisch of
pittig eten."

LOAD-DATE: May 8, 2017

LANGUAGE: DUTCH; NEDERLANDS

GRAPHIC: Foto's istock, Montage fotodienst NRC

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              131 of 185 DOCUMENTS



                                NRC Handelsblad

                                  06 May 2017
                                  NH Zaterdag

De Grimmige Gelijkmaker

BYLINE: Dirk Vlasblom

SECTION: Wetenschap; Blz. 4

LENGTH: 2032 woorden

ABSTRACT

Geschiedenis

Wie geen oorlog wil of revolutie, of massale sterfte door pandemieën, moet leren
leven met economische ongelijkheid. Een Amerikaanse historicus trekt uit cijfers
over vijf millennia de conclusie dat een drastische herverdeling alleen mogelijk
is met massaal geweld.

Gelijkheid? Dan eerst een apocalyps

Het waren  onthutsende cijfers die Oxfam, een samenwerkingsverband van ngo's,
eerder dit jaar presenteerde. In 2016 bezaten de acht rijkste mensen ter wereld
evenveel als de armste helft van de wereldbevolking, zo wezen mondiale
vermogensdata uit.  Acht multimiljardairs tegen 3,6 miljard armoedzaaiers. Een
jaar eerder werd het vermogensequivalent van de armste helft nog opgebracht door
62 superrijken en in 2010 door 388. De economische ongelijkheid in de wereld
neemt snel toe.

Ongelijkheid van bezit en inkomen is oud. Tweeduizend jaar geleden waren de
grootste Romeinse fortuinen 1,5 miljoen maal groter dan het gemiddelde
hoofdelijke jaarinkomen in het rijk. Dat is ruwweg dezelfde verhouding als die
tussen Bill Gates' vermogen en dat van de gemiddelde Amerikaan. De berekening is
van Walter Scheidel (1966), een in Oostenrijk geboren Amerikaan, die sinds 2004
hoogleraar oude geschiedenis is aan Stanford University. De rekensom is met heel
veel meer cijfers en grafieken te vinden in Scheidels pas verschenen boek The
Great Leveler - Violence and the history of inequality from the Stone Age to the
twenty-first century. Het is een ambitieuze wereldgeschiedenis van economische
ongelijkheid, aan de hand van een indrukwekkende hoeveelheid geschreven bronnen.

In deze groots opgezette studie, die meerdere millennia bestrijkt, komt Scheidel
tot een ontnuchterende conclusie: in de loop van de geschiedenis hebben alleen
gewelddadige schokken ongelijkheid drastisch verminderd. Hij behandelt vier
soorten schokken: oorlogen met massale mobilisatie van mensen en middelen;
radicale revoluties; pandemieën met massale sterfte; en de ineenstorting van
hele staten en systemen. Voor dit geweld op grote schaal, dat grotere gelijkheid
mogelijk maakt, gebruikt hij een bijbelse metafoor: de Vier Ruiters van de
Apocalyps (Openbaring, hoofdstuk 6).

Scheidel drukt economische ongelijkheid uit in twee maten: het vermogens- en
inkomensaandeel van de rijkste 1 procent in een samenleving en de
Gini-coëfficiënt, de mate waarin de inkomens- en vermogensverdeling afwijkt van
volledige gelijkheid. Dat is altijd een cijfer tussen 1 en 0, waarbij 0 staat
voor een situatie waarin iedereen evenveel heeft/krijgt en 1 voor een toestand
waarin één persoon alles heeft/krijgt en alle anderen niets.

De gegevens die nodig zijn om een en ander nauwkeurig te berekenen zijn niet
overal en altijd voorhanden. Hoe verder je teruggaat in de tijd, hoe
fragmentarischer de gegevens zijn. Inkomstenbelastingen zijn al een zeldzaamheid
vóór 1900. Vaak werkt Scheidel met guesstimates: schattingen op basis van de
bronnen die wel beschikbaar zijn, zoals heffingen over luxe bezit in
middeleeuwse steden, patronen van grondbezit, grondrentes in verhouding tot
arbeidslonen, geregistreerde erfenissen en bruidsschatten. Voor prehistorische
tijden werkt hij met archeologische data over de verspreiding van stenen
werktuigen en de oppervlakte van huizen. Hij kijkt naar ongelijkheid binnen
samenlevingen en staten; hij gaat niet in op ongelijkheidtussen landen.

Scheidel stelt vast dat toenemende ongelijkheid een constante is van de
geschiedenis, te beginnen met de overgang van jagen en verzamelen naar landbouw,
zo'n 10.000 jaar geleden. En die gestaag opgaande lijn, zegt hij, wordt alleen
omlaag gedrukt door massaal geweld. Dat effect is steeds tijdelijk, constateert
hij. Als zo'n schok na decennia, soms na eeuwen, is uitgewerkt, neemt de
ongelijkheid weer toe.

Ineenstorting

Twee van de vier apocalyptische ruiters die Scheidel behandelt, sloegen alleen
toe in de pre-moderne tijd. De ineenstorting van rijken en rijkjes als die rond
Eufraat en Tigris, het Egyptische rijk onder de opvolgers van Ramses II, de val
van het Byzantijnse rijk en de verdwijning van de stadstaten van de Maya's,
zulke systeemcrises hebben zich daarna niet meer voorgedaan. De Ottomaanse en
Sovjet-rijken slonken aanzienlijk in de loop van de 20ste eeuw, maar
consolideerden zich in de rompstaten Turkije en Rusland.

De grote nivelleringsgolven in de wereld van de late Oudheid, de Middeleeuwen en
de vroeg-moderne tijd waren het gevolg van pandemieën. Scheidel behandelt de
Justiniaanse pest in het Europa van de zesde en zevende eeuw; de Zwarte Dood in
de veertiende eeuw; en de massale sterfte aan uit Europa geïmporteerde ziekten
onder de inheemse bevolking van zestiende-eeuws Amerika. Hij laat zien dat hun
toegenomen schaarste de inkomenspositie van Europese pachters en indiaanse
arbeidskrachten versterkte ten koste van grootgrondbezitters, ook al was dat
tijdelijk.

Scheidel wijdt maar liefst drie hoofdstukken aan de Ruiter van de Apocalyps die
hij omschrijft als 'massamobilisatie-oorlog' - en dat blijkt vooral een
20ste-eeuws fenomeen. Niet elke oorlog in de geschiedenis nivelleert economische
ongelijkheid. Gewapende conflicten die worden uitgevochten door relatief kleine
beroepslegers op afstand van bevolkings- en productiecentra hebben geen
herverdelend effect. Burgeroorlogen hebben dat evenmin: de elite van de winnende
partij onteigent de bezittingen van rijke verliezers. Alleen oorlogen waarbij
een groot deel van de bevolking rechtstreeks is betrokken, en waarin de hele
economie wordt ingeschakeld, verkleinen economische verschillen, zegt Scheidel.

Dat is een complex proces. Grote verliezen aan mensenlevens zorgen voor
schaarste aan arbeidskrachten en verhogen de prijs van arbeid. Vermogenden die
beschikken over vastgoed, machines en andere kapitaalgoederen lijden de grootste
verliezen door oorlogsschade. Belastingen gaan omhoog om de overheid in staat te
stellen de oorlogsinspanning te financieren, en die raken de rijken het hardst.
Bovendien vragen oorlogen waarin grote aantallen mensen worden gemobiliseerd om
concessies van de elite aan het volk, dat immers nodig is voor de krijgsdienst.
Scheidel citeert de Duitse socioloog Max Weber die in zijn Wirtschaftsgeschichte
(1924) schreef: „Militaire discipline betekende de triomf van de democratie,
omdat de gemeenschap zich gedwongen zag de medewerking te verzekeren van de
niet-aristocratische massa's en hen wapens, en daarmee politieke macht, in
handen gaf."

In een apart hoofdstuk schetst Scheidel de gevolgen van de Tweede Wereldoorlog
voor het keizerlijke Japan. Dat land had zich na een isolement van eeuwen
halverwege de 19de eeuw geopend naar de wereldeconomie en was daarna in hoog
tempo geïndustrialiseerd. Daardoor waren de inkomens- en vermogensverschillen
snel toegenomen. Tot in de jaren 30 profiteerden grootgrondbezitters,
aandeelhouders en bestuurders van grote ondernemingen buitenproportioneel van de
economische groei. De Japanse aanval op China in 1937 was een keerpunt. De
Nationale Mobilisatiewet van 1938 gaf de regering vergaande bevoegdheden om de
economie in  het militaire gareel te brengen. Ze kon mensen aannemen en
ontslaan, arbeidsvoorwaarden dicteren, en beslissen over de productie en
distributie van goederen. Pachtgelden en prijzen werden bevroren en lonen en
grondprijzen vastgelegd, aan bonussen voor raden van bestuur werden maxima
gesteld en de inkomstenbelasting voor personen en bedrijven werd jaarlijks
verhoogd.

Na de aanval op Pearl Harbor (1941) werd beslag gelegd op alle particuliere
schepen groter dan 100 ton; en 80 procent daarvan zou verloren gaan. Over
massamobilisatie gesproken: tegen het einde van de oorlog hadden 8 miljoen man,
een kwart van de mannelijke bevolking, gediend in de strijdkrachten. In de
laatste maanden van de oorlog leed het land onder verwoestende bombardementen;
in september 1945 was een kwart van 's lands kapitaalvoorraad vernietigd. Na de
oorlog was de klasse van renteniers nagenoeg verdwenen. Tussen 1938 en 1947
steeg het inkomensaandeel van de 95 procent Japanners onder de top van
allerrijksten van 68,2 procent naar 81,5 procent en dat ging volledig ten koste
van de 1 procent grootste verdieners. Ter vergelijking: in nog geen tien jaar
veranderden de Japanse inkomensverhoudingen van zeer ongelijk zoals in de VS van
2009 tot even egalitair als in Zweden anno nu.

Die nieuwe verhoudingen werden na de oorlog geconsolideerd. De
bezettingsautoriteiten onder generaal MacArthur voerden radicale
landhervormingen en andere herverdelende maatregelen door in de geest van
Roosevelts vooroorlogse New Deal-politiek in de VS. Dit om te voorkomen dat een
kleine elite opnieuw zou vervallen in militaristische avonturen.

1914-1945

Van Japan breidt Scheidel zijn analyse uit naar de rest van de wereld in de
periode 1914-1945, het tijdvak dat hij, in navolging van generaal Charles de
Gaulle, 'de dertigjarige oorlog' noemt, een samentrekking van de Eerste en
Tweede Wereldoorlog. Hij laat met cijfers zien dat in die drie decennia in alle
economieën, met uitzondering van landen die ver van het oorlogstoneel lagen,
zoals Zuid-Afrika en Argentinië, het aandeel van de 1 procent hoogste inkomens
jaarlijks kleiner werd.

De herverdelende gevolgen van de wereldoorlogen, zegt Scheidel, bleven nog lang
doorwerken: de accumulatie van nieuw kapitaal vergde tijd en de progressieve
belastingen uit oorlogstijd bleven bestaan. Bovendien waren klassenverschillen
vervaagd, de verwachting van een eerlijker verdeling na de gezamenlijke
oorlogsinspanning bleef sterk en leidde tot de opbouw van verzorgingsstaten.

Op zoek naar historische antecedenten gaat Scheidel terug in de tijd, maar in de
pre-moderne wereld zijn massamobilisatie-oorlogen schaars. Hét voorbeeld van
nivellerende oorlogvoering uit de Oudheid vindt hij in de stadstaat Athene. Van
de zesde tot de vierde eeuw voor Christus berustte de macht van Athene op haar
oorlogsvloot. Die werd via progressieve belastingen gefinancierd door de
rijksten en bemand en geroeid door gewone burgers - een vorm van
massamobilisatie. In de Atheense democratie zorgden die laatste, die ver in de
meerderheid waren en bovendien onmisbaar voor de maritieme oorlogvoering, dat de
belastingdruk op de rijksten hoog bleef.

Een andere brute Ruiter van de Apocalyps waren de 20ste-eeuwse 'klassenoorlogen'
in Rusland, China en Cambodja. Die omwentelingen zetten ten koste van miljoenen
mensenlevens de inkomens- en vermogensverhoudingen in deze landen op hun kop,
door nationalisaties, onteigening van boeren en collectivisering van de
landbouw. Een en ander ging gepaard met massaal geweld en grote hongersnoden.
Scheidel schrijft dat elders in Europa en Azië de angst voor zulke revoluties
leidde tot een preventief herverdelingsbeleid ten gunste van de werkende
bevolking. Ook de opbouw van de naoorlogse verzorgingsstaten in West-Europa ziet
hij in het licht van eerdere ervaringen met oorlog en revolutie.

In de laatste hoofdstukken van zijn boek houdt Scheidel mogelijke alternatieve
draaiboeken voor herverdeling tegen het licht, zoals vreedzame landhervormingen,
economische ontwikkeling, recessies en democratisering. Aan de hand van
grafieken en cijferreeksen laat hij zien dat de herverdelingseffecten daarvan
qua omvang en duur  in het niet vallen bij die van de gewelddadige scenario's.
De Grote Depressie van de jaren 30 werkte vooral nivellerend in de VS, wat
minder in Europa, en in beide delen van de wereld was het effect aan het eind
van het decennium goeddeels uitgewerkt.

Scheidel eindigt met de inkomens- en vermogenscijfers voor de afgelopen drie
decennia. Daaruit blijkt dat de vermindering van ongelijkheid die zich aftekende
in de loop van de twintigste eeuw, dankzij oorlog en revolutie, en die hij de
'Grote Compressie' noemt, na ongeveer 1980 in zijn tegendeel is omgeslagen.
Sindsdien zijn de verschillen overal in de wereld weer toegenomen. Waarom? Het
nivellerende effect van het massale geweld in de eerste helft van de eeuw, zegt
Scheidel, was uitgewerkt.

Toenemende ongelijkheid is een historische constante

Walter Scheidel:  The Great Leveler Violence and the history of inequality from
the Stone Age to the twenty-first century.

Princeton University Press, 2017, 528 blz. €28,99.

LOAD-DATE: May 5, 2017

LANGUAGE: DUTCH; NEDERLANDS

NOTES: Walter Scheidel: The Great Leveler Violence and the history of inequality
from the Stone Age to the twenty-first century.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              132 of 185 DOCUMENTS



                                NRC Handelsblad

                                  06 May 2017
                                  NH Zaterdag

'Fortuyn veranderde iets wezenlijks'

BYLINE: Frank de Kruif

SECTION: Binnenland; Blz. 2

LENGTH: 760 woorden

DATELINE: Rotterdam.

ABSTRACT

Herdenking

Vijftien jaar geleden werd Pim Fortuyn vermoord. Zijn partij Leefbaar Rotterdam
is  uitgegroeid tot een stabiele factor. „Zijn agenda is overgenomen."

Vijftien jaar na de moord op Pim Fortuyn voelt Joost Eerdmans zich met zijn
partij Leefbaar Rotterdam nog steeds een buitenstaander. „De gevestigde orde
lijkt nog maar weinig van Fortuyns waarschuwingen en aanbevelingen te hebben
geleerd", liet hij weten in de aanloop naar de herdenking van de sterfdag van
zijn politieke leermeester, vandaag bij diens standbeeld bij de Korte
Hoogstraat. Dat moet de 'grootste herdenking ooit' worden.

Maar behoort Leefbaar Rotterdam inmiddels niet zelf tot de gevestigde orde? De
Leefbaren zitten voor de tweede keer als grootste partij in het college dat de
stad bestuurt. Een grote verdienste, vindt historicus Albert Oosthoek. „Leefbaar
heeft zich ontwikkeld tot stabiele partij, ook qua zetelaantal. Voor de stad
Rotterdam is ze van blijvende betekenis gebleken. Dat is een groot verschil met
de Lijst Pim Fortuyn (LPF)  in de Tweede Kamer en in het kabinet."

Oosthoek kreeg als historicus bij het Stadsarchief eind 2002 van burgemeester
Ivo Opstelten (VVD) opdracht om het roerige politieke jaar te beschrijven. Hij
schreef het boek Pim Fortuyn en Rotterdam op een moment dat het nog te vroeg was
om een analyse van de gebeurtenissen te maken. Nu zegt hij: „De agenda van
Fortuyn is overgenomen door de traditionele partijen, de PvdA voorop. Dat is
misschien wel zijn belangrijkste erfenis: dat hij andere partijen in zijn
richting heeft gekregen."

Weerzin tegen gedogen

Politicoloog Rinus van Schendelen kan zich daarbij aansluiten. „Toen de PvdA in
2006 terug in het zadel kwam, en later in 2010 weer, is het beleid van het
eerste college met Leefbaar vrijwel ongewijzigd voortgezet. Als jouw grootste
opponent in twee termijnen in jouw spoor verder gaat, dan heb je iets wezenlijks
veranderd." Van Schendelen was als informateur en formateur nauw betrokken bij
de vorming van dat eerste college in 2002. Hij was er zich toen al van bewust
iets bijzonders mee te maken. „De val van de Rode Burcht was een breuk. Opeens
marcheerden er met de Leefbaren  gewone burgers het stadhuis in, die het kwamen
overnemen. Het waren revolutionaire verkiezingen, een bewijs dat democratie heel
radicaal kan uitpakken."

Met zijn nadruk op veiligheid op straat, zijn weerzin tegen het gedogen van
criminaliteit, en zijn vraagtekens bij de multiculturele samenleving, kreeg
Fortuyn destijds een derde van de Rotterdammers achter zich. Het belangrijkste
vond de leider van Leefbaar misschien nog wel  dat er een andere bestuurscultuur
zou komen, met meer directe democratie.  Daar is minder van terechtgekomen,
vindt Oosthoek. „Het woonreferendum bijvoorbeeld heeft als uitkomst dat mensen
niet en masse naar de stembus gaan. Misschien is het een illusie, of het middel
werkt niet."

Als nieuwkomer, zonder historie, zonder medeplichtig te zijn aan politieke
conventies, heeft Leefbaar altijd fris tegenover bestaande praktijken gestaan,
zegt Van Schendelen. „Die frisheid hebben ze behouden, vind ik. Neem  Marco
Pastors met zijn Nationaal Programma Rotterdam-Zuid, die zit meer met
corporaties, financiers, werkgevers en dergelijke aan tafel dan met  ambtenaren.
Het is een onorthodoxe aanpak die weliswaar niet alleen aan Leefbaar is toe te
schrijven, maar die ik toch als een erfenis uit die periode zie."

Fris of niet, onvermijdelijk is Leefbaar na vijftien jaar ingeburgerd in de
Rotterdamse politiek. Dat biedt ruimte aan nieuwe buitenstaanders. De PVV heeft
aangekondigd volgend jaar mee te doen aan de gemeenteraadsverkiezingen.
Onderdeel zijn van de gevestigde orde wordt dan tegen je gebruikt, ondervindt
wethouder Eerdmans, door Geert Wilders voor 'slapjanus' uitgemaakt, 'die bij
Aboutaleb op schoot zit'.

Ondanks de electorale concurrentie wordt binnen Leefbaar tamelijk laconiek naar
de komst van de PVV uitgezien, weet Van Schendelen. Voor de interne verhoudingen
zou die nog wel eens heilzaam kunnen werken. „Als de wat extremere aanhang
overstapt, raakt Leefbaar wat dwarsliggers kwijt die nu de eenheid verstoren."

Bovendien zou volgens Van Schendelen de deelname van Wilders' partij goed kunnen
uitpakken voor Eerdmans en de zijnen. „Uit onderzoek blijkt dat Leefbaar onder
allochtonen een sluimerende steun geniet. Maar dan moet de partij af van de
associatie met de PVV. In een tweestrijd kunnen ze meer afstand nemen van de
radicale anti-moslimstandpunten van die partij."

Opeens marcheerden gewone burgers stadhuis in

Rinus van Schendelen,

politicoloog


LOAD-DATE: May 5, 2017

LANGUAGE: DUTCH; NEDERLANDS

GRAPHIC: Deze zaterdag is een herdenking bij de sculptuur van Pim Fortuyn op de
Pim Fortuynplaats. De politicus uit Rotterdam werd 6 mei 2002 doodgeschoten.
Foto Jerry Lampen/ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              133 of 185 DOCUMENTS



                                NRC Handelsblad

                                  06 May 2017
                                  NH Zaterdag

Laat de dikkerd met rust

BYLINE: Matthijs Fleurke

SECTION: Opinie; Blz. 2

LENGTH: 944 woorden

ABSTRACT

Belerende voedingscampagnes halen weinig uit.  stelt . McDonald's is niet alleen
friet, maar ook een gewoonte, een uitje. „Net als regen, horen dikkerds bij onze
samenleving."

In  de NRC van 25 april doen  voedingswetenschappers een oproep aan  gemeenten
om de invasie van fastfoodketens te stoppen. Ze schetsen een somber beeld van
een veranderende omgeving die steeds beter weet te verleiden tot het maken van
ongezonde voedingskeuzes. Op 28 april lezen we in NRC een oproep van huisarts
Tamara de Weijer  aan haar collega's om voortaan paprika voor te schrijven in
plaats van medicijnen - een oproep die begint met de omineuze zin: „Nederland is
ziek en zwaar." Dit soort oproepen waarin dan weer gemeenten, dan weer artsen,
maar eigenlijk altijd en vooral de gewone burger moet veranderen, klinken
sympathiek, maar missen realiteitszin en zijn soms zelfs schadelijk.

Overgewicht, obesitas en diabetes-type-II zijn leefstijlgerelateerde
aandoeningen, wat wil zeggen dat de leefstijl de voornaamste oorzaak van de
aandoening is. Onze hedendaagse samenleving wordt wel obesogeen genoemd. In zo'n
samenleving wordt dik zijn tot in de haarvaten bewerkt en gefaciliteerd.

Dat gebeurt ten eerste via de 'zichtbare omgeving'. Een obesogene samenleving
zet via bijvoorbeeld de aanwezigheid van talrijke fastfoodrestaurants aan tot
bepaalde voedingskeuzes. Op grote stations komt u makkelijker aan eten dan aan
een treinkaartje. In  gebouwen zijn trappen weggestopt en staan liften centraal.
We zitten de hele dag; in de auto, achter het bureau, op de bank. We halen via
handige  apps de  boodschappen en andere producten in huis  en onderhouden er
onze sociale contacten mee.

Nog sturender is misschien wel de 'onzichtbare omgeving', de 'obesogene cultuur'
in onze samenleving. Deze cultuur vindt u vooral in de 'onderkant' van de
samenleving, grosso modo bij de mensen die dit krantenartikel nooit zullen
lezen. In een obesogene cultuur vinden mensen het helemaal niet zo erg dik te
zijn. In zo'n cultuur betekent gezondheid niet 'zo oud mogelijk worden', maar
'plezier in het leven kunnen hebben'.

Mijn stelling is dat we de obesogene samenleving nietkunnen en dus ook niet
moetenwillen veranderen. Vijf redenen.

1. Het werkt niet

De Weijer heeft gelijk: er zijn veel mensen dik. Dat is al decennia zo. Sterker
nog: steeds meer mensen worden steeds dikker. En al die decennia van oproepen,
convenanten en campagnes hebben het tij niet kunnen keren.

2. Het stigmatiseert

Elke oproep, elke campagne, hoe sympathiek ook, stigmatiseert. Omdat het een
oproep tot verandering is die als onderliggende gedachte heeft dat iemands
huidige gewicht niet goed is vanwege verkeerde voedingskeuzes (lees: gedrag).
Samen met het bovenstaande punt (mensen minder dik maken lukt eigenlijk niet)
levert dat dan ook een onderschat probleem op. Het is onethisch om tegen een
dikkerd te zeggen: „We vinden je te dik en dat zou je moeten veranderen, maar
eigenlijk weten we niet hoe."

3. Het legt onbegrip bloot

De voedingswetenschapper, de huisarts en andere mensen die willen dat zij
veranderen (nietwij, want wij doen het al goed) zijn zelf meestal hoogopgeleid
en doordesemd van een cultuur waarin op een specifieke manier naar gezondheid
gekeken wordt en waarop de 'obesogene cultuur' minder vat heeft. Een ontmoeting
van die twee culturen door oproepen, campagnes of interventies, resulteert vaak
in een cultuurclash. Kan een huisarts zich indenken dat een patiënt helemaal
niet naar de groentewinkel wil, omdat dat totaal niet in zijn kader past? Kan
een voedingswetenschapper zich überhaupt voorstellen dat er mensen zijn die hun
dik-zijn nooit koppelen aan het medische en medicaliserende begrip 'obesitas' en
dik-zijn dientengevolge nooit problematiseren?

4. Voeding is cultuur, niet enkel calorie

'Zomaar' minder fastfood eten gaat niet, omdat voeding, en dus ook fastfood,
alles met cultuur te maken heeft. Niemand haalt het in Nederland in zijn hoofd
om hondenvlees te eten, terwijl de voedingswaarde ervan misschien wel beter is
dan die van biefstuk. Hoe wij naar voeding kijken, hoe wij erover denken en
ermee omgaan, is diep verankerd in onze cultuur, normen en waarden. McDonald's
(als typevoorbeeld voor fastfoodrestaurants) is dus niet alleen friet, het is
ook de gewoonte er op zaterdag naar toe te gaan, het is hoe je bent opgevoed,
het is een ventiel (de druk van elke dag eten koken is er even af), het is voor
de kinderen een delicatesse en een uitje, het is een ontmoetingsplek, het is de
smaak (misschien niet eens heel lekker maar wel vertrouwd), het is de routine,
het is cultuur.

5. Eten is geen roken

Als je niet eet, ga je dood. Dat is het verschil met roken: roken kunt u
afzweren, eten niet. Het is een van de redenen waarom antirookcampagnes
uiteindelijk wel enig effect sorteren en gezonder-eten-campagnes veel minder.
Mensen worden telkens, diverse malen per dag, geconfronteerd met eten en moeten
altijd, hun leven lang, afwegingen blijven maken tussen de verleidingen van eten
en de noodzaak van eten.

De conclusie van dit artikel is een oproep. Laten we realistisch zijn door ons
te verdiepen in de cultuur, de normen, waarden en het discours van mensen die
moeten veranderen. Laten we ons realiseren dat zoals regen bij Nederland hoort,
dikkerds bij onze obesogene samenleving horen. Laten we bereid zijn van hen te
leren en dus eigen uitgangspunten ter discussie te stellen. Tot slot, goede
bedoelingen kunnen uiteindelijk ethisch discutabel blijken en daarom schadelijk
voor de ontvanger.

Elke oproep, elke campagne, hoe sympathiek ook, stigmatiseert

Matthijs Fleurke is docent sociologie aan de opleiding Voeding en Diëtetiek van
De Haagse Hogeschool.

LOAD-DATE: May 5, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              134 of 185 DOCUMENTS



                                NRC Handelsblad

                                  04 May 2017
                                  NH-donderda

Rechtspraak  De rechtsstaat faalt als het recht gewone mensen niet bereikt

SECTION: Opinie; Blz. 17

LENGTH: 417 woorden


Doof en blind voor de problemen van gewone mensen lijkt de rechtsstaat. Het is
maar een zinnetje uit een onthutsend onderzoek van HiiL, een Haags juridisch
onderzoeksinstituut, woensdag samengevat in NRC. Een groeiende hoeveelheid
rechtsproblemen van burgers wordt niet opgelost, maar blijft slepen. Mogelijk is
dat ook een van de oorzaken van de onvrede over 'de elite' die niet zou
luisteren, is de gedachte.

Het is een van de gedurfde conclusies uit een rapport, dat leest als een lange
ingebrekestelling van de markt voor juridische hulp. Geschreven door
onderzoekers die als klokkenluiders kunnen worden aangeduid. Ze signaleren een
versnipperd aanbod, groeiende complexiteit, hoge kosten, tijdrovende en
achterhaalde procedures binnen een systeem dat niet streeft naar vernieuwing en
innovaties steeds weet te smoren. En dan niet uit onwil, maar uit onmacht of
gewoonte.

Wat écht verontrust, is dat hun analyse in hoofdlijnen al in juni 2015 werd
gepubliceerd als manifest. Destijds ondertekend door 24 vooraanstaande juristen,
onder wie twee rechtbankpresidenten, twee partners/advocaten, twee voorzitters
van colleges van bestuur (VU en Erasmus) en verder personen uit het notariaat,
rechtsbijstandverzekeraars, hoger onderwijs en locaal bestuur. Toen heette het
'zes suggesties voor verbetering van de toegang tot het recht'.

De aanleiding was destijds  de bezuinigingen op de rechtsbijstand. En ook toen
was de analyse al 'systeemfalen': regels die niet aansluiten bij problemen of
oplossingen, een ondoorzichtige markt voor rechtshulp, de ingebakken neiging tot
polarisatie ofwel het 'toernooimodel' van claim en tegenclaim, de hoge kosten.
Maar vooral: stilstand. Standaardisatie en innovatie voor  rechtshulp aan gewone
burgers komen niet van de grond. In tegenstelling tot de profijtelijker
zakelijke markt.

Twee jaar later worden man en paard genoemd. Echtscheiding, ontslag,
letselschade en burenkwesties zijn zeer dringend toe aan vereenvoudiging en
vernieuwing. Vernieuwing van het juridisch onderwijs is dan nodig, meer
disciplines moeten worden toegelaten, eenvoudiger procedures - minder focus op
regels en wetten. Feitelijk bepleit HiiL een omslag in het denken over en de
organisatie van de rechtsstaat. Een nieuw kabinet, en zeker een nieuwe minister
van Justitie, kan er met gemak een koers, een motto en een richting aan
ontlenen. Meer recht voor gewone mensen, meer rechtvaardigheid voor de burger -
de inspiratie ligt voor het opscheppen. Het zou zo veel goed kunnen doen.

LOAD-DATE: May 4, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              135 of 185 DOCUMENTS



                                NRC Handelsblad

                                  01 May 2017
                                   NH-maandag

Trump bleef weg, maar werd toch belachelijk gemaakt

BYLINE: Hans Klis

SECTION: Media; Blz. 2

LENGTH: 733 woorden

DATELINE: New York.

ABSTRACT

White House Correspondents' Dinner

Voor het eerst in 36 jaar was de  president afwezig op het  Correspondents'
Dinner. Toch ging het over Trump en stond de pers meer dan in andere jaren
centraal.

De afwezige presidentnietbelachelijk maken. Aan die belofte van de organisatoren
hield Daily Show-komiek Hasan Minhaj zich zaterdagavond niet tijdens het White
House Correspondents' Dinner in het Hilton Hotel in Washington. „Mensen
waarschuwden me: 'Als je het Witte Huis belachelijk maakt dan is dat
kleinzielig, oneerlijk en kinderachtig'. Kortom, presidentieel dus."

Donald Trump schitterde in afwezigheid. Hij is de eerste president in 36 jaar
die het jaarlijkse evenement oversloeg. Het Correspondents' Dinner  wordt ook
wel liefkozend 'Nerd prom' genoemd naar alle 'onaantrekkelijke' politici en
politieke journalisten die netwerken met 'aantrekkelijke' Hollywoodsterren.
Hoogtepunt  zijn de traditionele conference, waarin een komiek de president
belachelijk maakt, en de speech van de president, waarin hij   zelf grappen
maakt.

Trump sprak liever zijn aanhangers in Pennsylvania toe. Meer dan driehonderd
kilometer verderop viel hij het verzamelde journaille in Washington onder
applaus aan: „Ik heb hier een veel groter publiek met betere aanwezigen". Het
zorgde ook voor een beter plaatje: Trump temidden van de gewone man, terwijl de
elite zichzelf op de schouder klopte en champagne dronk.

De beslissing van Trump om weg te blijven zorgde voor wat ademruimte in de zaal.
De moeizame relatie tussen de pers en de president had kunnen leiden tot een
ongemakkelijke avond. Met Trump bleven ook de beroemdheden weg die toch al
weinig ophebben met de nieuwe politieke kleur in Washington. Hierdoor kregen de
journalisten en hun werk meer aandacht, waar het Correspondents' Dinner
oorspronkelijk voor bedoeld was.

De nestoren van de Amerikaanse onderzoeksjournalistiek, Bob Woodward en Carl
Bernstein, deelden journalistieke prijzen uit en benadrukten het belang van een
vrije pers. „Journalistiek is de bouwsteen van onze democratie. Wij zijn geen
fake news. We zijn geen 'falende nieuwsorganisaties'. En we zijn zeker niet de
vijand van het Amerikaanse volk."

Zonder een president en met meer gepraat over journalistiek was de avond
stoffiger dan voorgaande jaren. Komiek Hasan Minhaj viel met verve de lege stoel
van de president aan. „Laten we de olifant in de kamer benoemen. De leider van
ons land is er niet. Omdat hij in Moskou woont. Dat betekent een lange vlucht en
dat is ongemakkelijk voor Vladimir Poetin. Zeker op een zaterdagavond. Die
andere kerel? Die zit in Pennsylvania omdat hij niet tegen een grapje kan."

Minhaj viel niet alleen Trump keihard aan, ook zijn opmerkingen over de
aanwezige journalisten en hun nieuwsorganisaties zorgden voor de traditionele,
pijnlijke momenten. „Als moslim kijk ik naar Fox News om dezelfde reden waarom
ik oorlogsspel Call of Dutyspeel. Soms wil ik gewoon mijn verstand op nul zetten
en zien hoe anderen mijn familie en achtergrond beledigen".

Probeerde Donald Trump Washington te ontvluchten om niet belachelijk gemaakt te
worden, dan lukte het hem niet. Daily Show-veteraan Samantha Bee greep haar kans
om haar eigen late-nightshow te promoten. Op steenworp afstand van het Witte
Huis organiseerde zij het  'Not the White House Correspondents' Dinner'. Geen
gala-evenement maar een extra bombastische versie van haar brutale
late-nightshow Full Frontalvol optredens, video's en sketches. Zo kroop actrice
Allison Janney weer even in de huid van de Witte Huis-woordvoerder die ze
speelde in  The West Wing.

Beide evenementen stonden in het teken van het vieren van de vrije pers. En wie
van zijn kinderen houdt kastijdt ze. Waarom geloven burgers journalisten niet
meer?, spotte Bee retorisch. „Omdat elke keer als ze de televisie aandoen, de
journalisten in beeld scheidsrechtertje moeten spelen om goed gekapte
uitgenodigde 'spreekrobots' in het gareel te houden."

Hoewel het de eerste keer was dat Amerikaanse komieken hun nieuwe president en
zijn regering in het centrum van de macht de maat konden nemen, bleken de
grappen scherp maar ietwat uitgekauwd. Beide evenementen bewezen dat zelfs
zonder Trump in de stad, ook deze avond voor iedereen een onderonsje bleef. De
journalisten met elkaar en de liberale televisiekijker, Trump met zijn
aanhangers in Pennsylvania.

Trump zit in Pennsylvania omdat hij niet tegen een grapje kan

LOAD-DATE: May 1, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              136 of 185 DOCUMENTS



                                NRC Handelsblad

                                 26 April 2017
                                  NH Woensdag

Wel of geen aanhalingsteken

SECTION: Economie; Blz. 2

LENGTH: 204 woorden


Mag een journalist die over een publiek bekende persoon schrijft dat zij 'een
heks en een prostituee is genoemd', zónder dat tussen aanhalingstekens te
zetten,  daarvoor worden bestraft? De betreffende strafrechter vond namelijk dat
door het ontbreken van die aanhalingstekens de journalist die kwalificaties
feitelijk overnam, waardoor de betreffende persoon dus door de journalist werd
beledigd. De journalist vond intussen dat ze alleen de boodschapper was van die
kwetsende kwalificaties, die ze aan een andere publicatie ontleende. En dat het
weglaten van aanhalingstekens niet relevant was. De kwestie, die in 2006 in
hoogste instantie in Servië speelde, bracht deze maand het Europese
mensenrechtenhof in Straatsburg tot een uitspraak. Die zegt dat de beledigde
persoon door haar rol, als advocaat en activist, zich wat meer moet laten
aanleunen dan gewone burgers. De kwestie was verder van algemeen belang - de
context was het Servië-tribunaal in Den Haag. Uit de formulering van de zin
blijkt bovendien dat het nietde particuliere mening van de journalist is. En een
journalist die rapporteert over mogelijke kwetsende uitlatingen hoeft daarvan
niet steeds zelf afstand te nemen. De journalist is vooral boodschapper.

LOAD-DATE: April 26, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              137 of 185 DOCUMENTS



                                NRC Handelsblad

                                 24 April 2017
                                   NH Maandag

Adopteer eens een lid van de Tweede Kamer

BYLINE: Titia Ketelaar

SECTION: Den Haag; Blz. 2

LENGTH: 749 woorden

DATELINE: Den Haag.

ABSTRACT

Sociale media

Een buddy voor elke backbencher. Dat is het idee achter het
socialemediainitiatief Kamerwatch. Zo moet duidelijker worden wat het parlement
doet.

Vorige week zijn ze samen gaan eten. Elbert Dijkgraaf, Tweede Kamerlid voor de
SGP, en Niek Heijne, werkzaam op een notariskantoor in Hoorn. Voor wie naar
eigen zeggen „de SGP een beetje een ver-van-mijn-bedshow is".

Maar Heijne (27) 'adopteerde' Dijkgraaf (47). Hij houdt de komende vier jaar bij
wat de SGP'er eigenlijk de hele dag doet in het parlement. Zoals de 149 andere
Tweede Kamerleden door 149 andere gewone burgers worden gevolgd. Kamerwatchers
heten ze.

Het achterliggende idee is dat niet alleen de fractievoorzitters maar het héle
parlement door de kiezer wordt gevolgd. Dus ook de onbekendere Tweede Kamerleden
die niet voortdurend - of soms helemaal nooit - in de schijnwerpers staan.
Daardoor zou het werk in de Tweede Kamer inzichtelijker kunnen worden. Online,
vooralsnog vooral op Twitter, houden de Kamerwatchers alles bij zodat andere
burgers de informatie tot zich kunnen nemen.

Niet wroeten in privéleven

Om dat gezellige eten - en de verjaardagskaart die eerder  werd verstuurd, het
uitruilen van elkaars telefoonnummers en het aangenomen LinkedIn-verzoek - gaat
het dus niet. Wel of Dijkgraaf en de andere Kamerleden zich aan hun
partijstandpunten houden. Of ze worden beïnvloed en door wie? Welke invloed
hebben ze? En komen ze wel opdagen bij belangrijke commissievergaderingen en
stemmingen?

Zoals de bedenkers van Kamerwatch op de website zeggen: „Het is volslagen
oninteressant en onnodig in het privéleven van Kamerleden te wroeten. Wij hoeven
niet te weten waar hun kinderen naar school gaan en wie het met wie doet. Oók
niet als de Kamerleden er zelf mee komen. Wij richten ons op het inhoudelijke
werk van individuele Kamerleden en hun portefeuille."

Joris de Savornin Lohman, een van de oprichters en Kamerwatcher van VVD'er Halbe
Zijlstra, vertelt: „Het gaat echt om: wat zitten ze te doen, waar gaat de
besluitvorming heen?"

Volgens hem is sprake van een participatiekloof. „Zo'n besluit als over
[gevechtsvliegtuig] JSF. Je zag misschien in het journaal dat we er twee hebben
gekocht. Nu zou je erbovenop kunnen zitten vóór tot de aankoop wordt besloten."
Hij weet dat je via de site van de Tweede Kamer commissievergaderingen kunt
volgen: „Maar ik ken niemand die de Tweede Kamerwebsite in zijn bookmarks heeft
staan."

Toch al verliefd

Het idee voor Kamerwatch ontstond op Twitter. De verkiezingscampagne ging
volgens De Savornin Lohman vooral over „uitgekauwde onderwerpen" en over wie
premier moest worden.  Daarna ging het volgens hem vooral over Thierry Baudet,
fractievoorzitter van Forum voor Democratie. De Savornin Lohman twitterde eind
maart: „Mijn angst bij die Thierry-hype is dat we over vier jaar weer niet weten
wie de backbenchers van de grote partijen zijn." Radiopresentator Jurjen van den
Bergh antwoordde: „We kunnen er allemaal één adopteren." En journalist Tim
Cardol sprong bij. Binnen afzienbare tijd meldden zich meer dan genoeg
vrijwilligers voor het project: als er een nieuw kabinet is, zullen ook degenen
die de ministers vervangen in de Tweede Kamer een Kamerwatcher krijgen.

Het verzoek aan volgers was niet iemand te kiezen „op wie je toch al verliefd
was". Daar heeft niet iedereen zich aangehouden. Maar De Savornin Lohman waakt
voor „juichcampagnes" als ook „affakkelcampagnes".

Leuk om bevraagd te worden

Op het Binnenhof gonst het inmiddels over de Kamerwatchers: de meeste Tweede
Kamerleden hebben door dat ze door iemand worden gevolgd. Niet ieder
parlementslid reageert overigens op de melding dat hij of zij is 'geadopteerd'.

SGP-er Elbert Dijkgraaf vindt het juist leuk dat hij „door iemand wordt
bevraagd". „Misschien zal het volgen inzichten opleveren, het werk van een
parlementslid naar voren brengen. Niek zal wel geen SGP-stemmer worden, maar
daar gaat het niet om."

Kamerwatcher Heijne heeft het SGP-programma inmiddels op het bureaublad van zijn
pc staan: „Zo kan ik zien of Elbert voor zijn kiezers goed bezig is geweest." En
hij heeft alerts ingesteld dat zodra Dijkgraaf bijvoorbeeld een motie indient of
een mediaoptreden heeft, Heijne daarvan een melding krijgt.

Dus toen Dijkgraaf een boek van lobbyisten van de provincie Zeeland aannam, zag
zijn watcher dat onmiddellijk. Zou de SGP'er zich laten beïnvloeden? „Benieuwd
hoe vaak Elbert 'Zeeland!' in de mond neemt", tweette Niek Heijne. Dijkgraaf
antwoordde grappend: „Zeeland. Zeeland. Zeeland."

LOAD-DATE: April 24, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              138 of 185 DOCUMENTS



                                NRC Handelsblad

                                 24 April 2017
                                   NH Maandag

Jarenlang het gezicht van de toekomst

BYLINE: Joost Pijpker; Hester van Santen

SECTION: Wetenschap; Blz. 16

LENGTH: 986 woorden

DATELINE: Amsterdam.

ABSTRACT

NecrologieFuturoloog Chriet Titulaer (1943-2017)

Hij was een van de eerste grote pleitbezorgers van wetenschap en technologie op
de Nederlandse televisie. En hij werd een icoon.

Sterrenkundige en televisie-persoonlijkheid Chriet Titulaer is afgelopen
weekeinde op 73-jarige leeftijd overleden. Dat bevestigde de familie van de
voormalig presentator zondagavond tegenover dagblad De Limburger. Titulaer
kampte al jaren met een slechte gezondheid en verbleef de laatste jaren  in een
verzorgingstehuis.

Chriet Titulaer was in de jaren 70 en 80 voor het  Nederlandse publiek het icoon
van de wetenschappelijke vooruitgang, door zijn eigen televisieprogramma's en
zijn boeken.  Een hele generatie leerde van hem over astronomie, over het weer,
en over de nieuwe technologische snufjes, gebracht met Limburgs accent en
opvallende ringbaard.

Titulaer werd in 1943 geboren in het dorp Hout-Blerick, bij Venlo. Hij ging in
Utrecht sterrenkunde studeren en organiseerde al in 1966 een grote landelijke
expositie  over sterrenkunde: Mens en het heelal. Titulaer werkte enkele jaren
als astronoom in Parijs, en aan de University of Arizona. Daar hielp hij bij het
selecteren van landingsplaatsen voor de maanlanding. Zijn wetenschappelijke
carrière duurde kort: hij ruilde die al als twintiger in voor pionierswerk in de
wetenschapscommunicatie. Bekendheid kreeg Titulaer in 1969, toen hij samen met
Henk Terlingen ('Apollo Henkie') voor de tv rechtstreeks verslag deed van de
eerste maanlanding. Twaalf jaar later voorzag hij  de lancering van de eerste
Spaceshuttle van commentaar.

In 1983 ging Titulaer zelf televisie maken. Hij produceerde
populair-wetenschappelijke programma's zoals Tros Wondere Wereld , en
tv-cursussen zoals Nederland en het weer.

Ook schreef de sterrenkundige populaire, rijk geïllustreerde publieksboeken. De
mens in het heelal (1977) kende alleen al in de eerste druk een oplage van
99.000 exemplaren.

Zelfs in 1986 behield Titulaer zijn optimisme. In de eerste maanden van dat jaar
ontplofte de spaceshuttle Challenger en vond de kernramp in Tsjernobyl plaats.
Toch kreeg Titulaer het voor elkaar dat er in mei, ter ere van de
tentoonstelling Space'86 in de Jaarbeurs, een Saturnus-raket tegen de Domtoren
geplaatst werd. De enorme witte raket reikte tot aan de spits van de kerk.

Het grootste en succesvolste project van Titulaer was   het Huis van de Toekomst
in Rosmalen (1989), bedoeld om bezoekers een beeld te geven van slimme
technologie. In de 7 jaar dat het huis open was, trok het 3,5 miljoen bezoekers.
Later volgde  een Kantoor van de Toekomst.

In het Huis werden ongeveer 250 nieuwe technieken getoond. Het was een duurzaam
huis, met collectoren voor zonnewarmte en waterrecycling - innovaties die
destijds al in milieubewuste kringen gepropageerd werden. In Rosmalen spraken
vooral de vernieuwingen voor huiselijk gemak spraken tot de verbeelding. Als je
'dak open' riep, gebeurde dat ook.

'Domotica' is geen gemeengoed geworden. De koelkast die zelf nieuwe melk
bestelt, is eerder een symbool geworden van technologie waaraan consumenten
hebben geen behoefte hebben. We kunnen onze zuivel zelf wel aanvullen, vanachter
onze telefoon.

Dat communicatie een grote vlucht zou nemen, zag  Titulaer wel scherp voor zich.
Zijn Huis van de Toekomst had een computerterminal voor thuiswinkelen. En al in
1985 hield hij een voordracht bij een kabelbedrijf, waarin hij betoogde dat
huizen aansluiting zouden moeten krijgen op een glasvezelnetwerk. „Daarmee kun
je honderd televisieprogramma's gelijktijdig brengen, én telefoon, én
beeldtelefoon, én alarmering, én telewinkel en telegiro. Alles wat je maar zou
willen."

Het enige dat Titulaer destijds niet voorzag, was dat één computernetwerk tien
jaar later al die tele-gadgets mogelijk zou maken: het internet.

Titulaer voorspelde wel dat het internet zou opkomen, maar hij zag het als een
voorziening voor grote bedrijven en instituten.

Nog in 2002, in een interview in Carp zei Titulaer gedecideerd dat internet
nooit populair zou worden onder gewone burgers. Hij gebruikte het zelf ook niet.
„Ik geloof daar niet in."  Hij was destijds een van de weinige Nederlanders die
gebruik maakte van de beeldtelefoon. Maar ook daarvan dacht hij dat het
technologie zou blijven voor „1 procent van de bevolking".

De huidige dominantie van mobiele communicatie was in de jaren 80 nog ver weg.
Titulaer kwam in 1985 op tv met een fiets voor mobiel telefoneren, ontwikkeld
door de PTT. Op de stang was een telefoon ter grootte van een konijn gemonteerd.
De werkelijkheid bleek uiteindelijk eindeloos geavanceerder.

Het Huis van de Toekomst was het laatste grote project van Titulaer. Het huis
sloot in 1996 - volgens de sterrenkundige omdat contracten met uitvinders en
fabrikanten afliepen, schreef De Volkskrant twee jaar geleden in een terugblik.
Bij het Huis van de Toekomst in Rosmalen worden nu slipcursussen gehouden.

In het nieuwe millennium gaf Titulaer nog regelmatig lezingen, als futuroloog.
Hij woonde in Houten en bezat een grote verzameling van zo'n 700 robots.
Titulaer liet één van zijn robots, Topo genaamd, af en toe door de straat heen
en weer lopen.

Ruim tien jaar geleden trok Titulaer zich terug uit het openbare leven. Hij werd
ziek en trad niet meer op in de media.

Een Huis van de Toekomst zal niet snel meer terugkeren. Titulaer voorspelde het
al in de jaren tachtig: nieuwe technologie is te groot geworden voor een huis.

Titulaer geloofde in 2002 nog dat internet nooit populair zou worden

Chriet Titulaer bij het 'Huis van de Toekomst' in Rosmalen (linksboven), die in
1989 naar zijn ideeën werd gebouwd. In 1986 schreef Titulaer Het Robotboek
(links) waarvan hij het eerste exemplaar overhandigde aan de burgemeester van
Houten. (Foto's ANP)

In 1986 werd de Utrechtse Domtoren op initiatief van Titulaer bedekt met een
levensgrote foto van de maanraket Saturnus V, in het kader van een grote
tentoonstelling over de ruimtevaart.

LOAD-DATE: April 24, 2017

LANGUAGE: DUTCH; NEDERLANDS

GRAPHIC: Foto Frans van Rooden

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              139 of 185 DOCUMENTS



                                NRC Handelsblad

                                 22 April 2017
                                  NH-zaterdag

Het ondergronds museum

BYLINE: Toenke Berkelbach

SECTION: Het Blad; Blz. 10

LENGTH: 1432 woorden

ABSTRACT

Onder het historische  en barokke Napels ontstaat in hoog tempo een
overweldigend museum met hedendaagse kunst  en architectuur.

Roltrap op roltrap af, metro in metro uit. Als een soort Alice in Wonderland
kijk je in de ondergrondse  van Napels om je heen. Het liefst zou je hier met je
dagkaart de hele dag van station naar station reizen om de unieke architectuur
en kunstwerken goed te bekijken. Op de twaalf Stazioni dell'Arte komen de grote
namen van hedendaagse architecten en kunstenaars voorbij - in totaal 140
kunstwerken langs een parcours van 20 kilometer. Van de portretten van Oliviero
Toscani naar de mozaïeken van William Kentridge en van de architectuur van
Massimiliano Fuksas en Gae Aulenti naar de magnifieke lichtkrater van Oscar
Tusquets Blanca. Ieder station heeft hier zijn eigen uitgesproken identiteit.

Het ondergronds museum loopt van het  centrum   tot in de verre buitenwijken in
een  stad    die   zo'n 4,4 miljoen inwoners telt. In het prachtige, barokke
centrum wordt  hard gewerkt  om het in z'n oude glorie te herstellen,  een
interessant contrast met de aandacht voor de moderne hedendaagse kunst en
architectuur ondergronds.

De Stazioni dell'Arte waren een idee van Napels' toenmalige burgemeester Antonio
Bassolino en de  bekende Italiaanse kunstcriticus Achille Bonito Oliva. De metro
van Napels was toe aan vernieuwing en tijdens een vergadering van de
gemeenteraad in 1995 kreeg het vooruitstrevende plan groen licht.  Het zou
echter tot  2001 duren voordat  begonnen werd  met de werkzaamheden, want waar
moest de  financiering vandaan komen in een chaotische stad als Napels, waar
zelfs de fondsen ontbreken om het vuilnis op te halen? Uiteindelijk kwam de
financiering van de Europese Unie  en sponsorgeld van een stichting van
vooraanstaande Napolitaanse industriëlen en ondernemers.

„Ja, échte underground art. Dat kun je wel zeggen", grinnikt de 78-jarige
initiatiefnemer en coördinator van het project, de kunsthistoricus en criticus
Achille Bonito Oliva. „Ik noem het altijd het Gedwongen Museum. Vrijwel niemand
van al die metroreizigers heeft enig besef van hedendaagse kunst. Ik denk dat 90
procent van hen nog nooit een voet in een museum heeft gezet, laat staan in een
museum voor hedendaagse kunst. Nu went hun blik langzaam maar zeker aan de
positieve invloed van die hedendaagse kunst. Zowel aan de figuratieve als
abstracte uitdrukkingen daarvan."

Maar hoe ondergaat de gewone Napolitaanse arbeider of ambtenaar  die dagelijks
met de metro naar zijn werk reist dit? Bonito Oliva: „Je moet niet vergeten dat
we hier in Napels zijn. Napolitanen van alle sociale niveaus hebben een
aangeboren fantasie en een groot gevoel voor schoonheid. Een liefde voor muziek,
kunst en architectuur, zoals je dat ook in die prachtige barokke bovengrondse
stad kunt zien.

„De bevolking die dagelijks langs dit Gedwongen Museum reist, heeft  groot
respect en bewondering voor deze enorme ondergrondse explosie van  kunst. Ook al
weten ze er verder niets van. De Napolitanen zijn er trots op en beginnen het
steeds meer als hun kunst te beschouwen. En in een stad die steeds meer  last
heeft van agressieve en zinloze vernielingen, kan het gerust bijzonder worden
genoemd dat in geen enkele van de Stazioni dell'Arte ooit iets is beschadigd of
ondergespoten met graffiti. Onlangs was een oude man in station Dante bezig  het
werk van Joseph Kosuth schoon te maken. Hij kwam er twee keer per dag langs, had
er  vuil op gezien en voelde zich daar verantwoordelijk voor."

Het idee van de Stazioni dell'Arte was om er internationale hedendaagse kunst en
architectuur te laten zien, met grote namen als   Karim Rashid (Egypte/Canada),
Mimmo Jodice (Italië) en  William Kentridge (Zuid-Afrika).  Sommigen meer
figuratief, anderen abstract, zoals de Amerikaanse Sol Lewitt en de Italiaanse
Mario Mersi.

„Ik heb ook gekozen voor kunstenaars die werken met video of multimedia",
vertelt Bonito Oliva. „Een bewegende lichtinstallatie van de Amerikaanse
theaterregisseur en videokunstenaar Robert Wilson.  De Iraanse filmregisseur
Shirin Neshat maakte een serie  foto's van  een performance van een aantal
Napolitaanse acteurs en actrices. En we zijn  in gesprek met de Britse
filmregisseur Peter Greenaway die een kunstwerk gaat maken voor een nog te
bouwen station."

Het metrostation Toledo, dat in 2012 werd heropend, werd in 2014   door  The
Daily Telegraph en CNN uitgeroepen tot het allermooiste metrostation in Europa.
Het station werd ontworpen door de Spaanse architect en designer Oscar Tusquets
Blanca. Buiten bij de ingang Via Diaz staat de metalen sculptuur Il cavaliere di
Toledovan William Kentridge. Boven het station staan drie zeshoekige piramides
die zorgen voor het licht op de eerste verdieping.  De Crater de Luz van
Tusquets Blanca boven de roltrap is een hoornvormige ruimte van 30 meter die
langzaam naar boven naar het daglicht toegaat en met haar nuances van blauw het
idee van de zee buiten oproept. In de gang op de tweede verdieping beneden is de
24 meter lange lichtinstallatie On the beach... you and me van Robert Wilson te
zien. Je krijgt er het gevoel  langs de zee te lopen; door het gebruik van
elektronische lichteffecten lijkt het alsof de golven komen aanrollen als je er
langs loopt. Bij een andere uitgang is   de installatieMen at work van  Achille
Cevoli te zien. Die herinnert je er met zijn beelden aan dat al die  schoonheid
van de Stazioni dell'Arte uiteindelijk toch echt gewoon door arbeiders, door 'de
gewone man' gerealiseerd is.

Boven het station Toledo sta je ineens midden in de Quartieri Spagnoli (de
Spaanse Wijk), een van de  levendigste volkswijken in het centrum van Napels.
Het dagelijkse straatleven speelt zich hier af op een manier die soms doet
denken aan een reclame voor het pastamerk Bertoli, met eettafels op straat,
televisies buiten waarop voetbal te zien is en voltallige families die  juichen
bij ieder doelpunt. De prachtige barokke paleizen om de hoek  herinneren je
eraan dat Napels,  niet Rome of Milaan,  in de 18de  en 19de  eeuw  een van de
belangrijkste Europese steden was. Napels is die glorietijd  niet vergeten en
het is net of de stad  ondanks alle problemen als georganiseerde misdaad,
corruptie en zich ophopend vuilnis haar plaats in de wereld heeft weten  terug
te winnen. Maar dan nu  met  hedendaagse kunst.

Even verderop wordt gewerkt aan  station Municipio van de Portugese architecten
Alvaro Siza en Eduardo Souto de Moura.  Bovengronds is het  een enorme bouwput,
binnen groeit het toekomstige station.  Sinds de bouw  in 2003 begon, is het
plan  27 keer  aangepast. Tijdens het graven werden  archeologische
kunstschatten gevonden, waarvan een deel inmiddels is overgebracht naar het
Nationaal Archeologisch Museum in Napels. Drie Romeinse schepen zullen beneden
blijven. De bedoeling is die te integreren in  de architectuur van het station.
Er wordt nog overlegd  welke  kunstenaar met de architecten  gaat samenwerken.

Ga je hier  naar boven, dan zie je  het Koninklijk Paleis uit de tijd dat Napels
nog een koninkrijk was, met daaromheen de levendige barokke stad.

„De barok was in de tijd dat het gemaakt  werd -  gebouwd, gebeeldhouwd,
geschilderd - ook hedendaags", zegt Achille Bonito Oliva. „Tot op de dag van
vandaag ervaren wij die  bijzondere schoonheid ervan. Dat zal ook gelden voor de
ondergrondse stad, de Stazioni dell'Arte."

'90 procent van  de reizigers is  nog nooit in een museum geweest'

Metrokunst in Amsterdam

In de stations van de Amsterdamse Noord/Zuidlijnzal ook kunst te zien zijn. Elk
van de acht  stations krijgt een „monumentaal" kunstwerk.

Op de perronwanden van station Rokin zijn enorme mozaïeken aangebracht in
natuursteen, door het Brits-Franse kunstenaarsduo Daniel Dewar en Grégory
Gicquel. Het zijn uitvergrotingen van  archeologische voorwerpen die bij
opgravingen zijn gevonden, zoals  een tennisracket, een notenkraker en een
krokodil; de gravers stuitten op de kaak van het dier.

Elk station van de Noord/Zuidlijn heeft een ander themadat aansluit op het
bijbehorende deel van de stad. In het metrostation van Amsterdam Centraal
verschijnt  een wandkleed met een schip, een verwijzing naar de Nederlandse
handelsgeschiedenis. Jennifer Tee verwerkte 100.000 tulpenblaadjes in haar
ontwerp. Uitgangspunt is dat de kunstwerken een identiteit geven aan de stations
en de reizigers oriëntatie te bieden.

In station Vijzelgracht staat Ramses Shaffy centraal. Shaffy woonde lange tijd
in de buurt van de gracht. Op een glazen wand, schuin boven de roltrappen,
zullen felgekleurde led-lichten zijn portret vormen.

LOAD-DATE: April 21, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              140 of 185 DOCUMENTS



                                NRC Handelsblad

                                 08 April 2017
                                  nh zaterdag

Nostalgie is ook niet meer wat het is geweest

BYLINE: Eelco Runia

SECTION: Opinie; Blz. 4

LENGTH: 2543 woorden

ABSTRACT

Juist progressieve partijen moeten nostalgische gevoelens serieus nemen, meent .
De middenklasse verlangt naar een tijd dat we nog grip op de toekomst hadden.

'Take back control', zoals de Brexiteers verkondigden.

Nostalgie is verlangen naar een toekomst

Iedereen denkt dat nostalgie een verlangen is naar een tijd dat alles beter was.
Naar een tijd dat keuzestress niet bestond, we nog gezellig verzuild waren, niet
Wilders maar boer Koekoek het populisme belichaamde en er touwtjes uit
brievenbussen hingen. Iedereen denkt, kortom, dat nostalgie een verlangen naar
het verleden is.

Dat is niet zo. Nostalgie zien als verlangen naar het verleden leidt niet alleen
tot hopeloze verwarring, maar gaat bovendien voorbij aan de essentie van het
gevoel. Wat de verwarring betreft: als mensen zeggen terug te verlangen naar een
tijd dat geluk nog heel gewoon was, naar pakweg de jaren '60, dan zijn historici
er als de kippen bij om aan te tonen dat geluk ook toen helemaal zo gewoon niet
was en dat de jaren '60 heus zo fijn niet waren. Die historici hebben zonder
enige twijfel gelijk. Maar hun gelijk miskent het probleem. Dat probleem is dat
nostalgie een reëel bestaand gevoel is, en dat dat gevoel een net zo serieus te
nemen symptoom is van wat er aan de hand is met de samenleving als de
verkiezingsuitslag.

Nostalgie wordt pas een bruikbaar begrip als we het loskoppelen van de
specifieke kenmerken van de tijd waarnaar we zeggen terug te verlangen.
Nostalgie krijgt pas betekenis als we het opvatten als een verlangen naar een
tijd dat we nog een toekomst hadden. Nostalgie is verlangen naar een tijd waarin
we, zonder dat we het destijds echt in de gaten hadden, hoopvol konden uitzien
naar wat komen zou. Nostalgie is verlangen naar een tijd dat alles nog mogelijk
was, naar een tijd dat we de toekomst die voor ons lag nog niet hadden
volgeleefd met wat inmiddels ons verleden is.

Nostalgie is dus niet verlangen naar een tijd dat 'geluk nog heel gewoon was',
maar verlangen naar een tijd dat geluk nog om de hoek lag. Of om de hoek leek te
liggen. Dat is trouwens ook een veel betere definitie van geluk. Het soort geluk
dat besloten ligt in mijn visie op nostalgie verschilt in tenminste twee
opzichten van het Staatsloterij-idee van geluk - waarin geluk het in vervulling
gaan van al je bewuste en onbewuste wensen is. In de eerste plaats blijkt 'hoop'
een essentieel bestanddeel van geluk te zijn. Wat strikt genomen paradoxaal is:
het betekent dat de toestand die we retrospectief als gelukkig ervaren in een of
meer opzichten flink te wensen overliet.

Een tweede bestanddeel van geluk is wat psychologen 'controle' noemen - het
gevoel je leven tot op zekere hoogte zelf in de hand te hebben. Aan het laatste
appelleerde de Brexit-campagne: 'Take back control.' Nostalgie opvatten als een
verlangen naar een tijd waarin we nog een toekomst hadden, naar een tijd waarin
we geloofden dat we die toekomst zelf zouden kunnen realiseren, betekent het
begrip nostalgie koppelen aan verwachtingen. Aan, zoals de titel van een van de
mooiste romans uit de 19de eeuw luidt: Great Expectations. Het maakt duidelijk
waarom individuele nostalgie zich vooral voordoet bij mensen die hoge eisen
stellen aan het leven. En het laat zien dat collectieve nostalgie een kenmerk is
van samenlevingen die de ambitie hebben zich te ontwikkelen tot betere
samenlevingen.

Nostalgie is, zo gezien, onlosmakelijk verbonden met de norm dat je als
samenleving en als individu 'uit de verf moet zien te komen'. Hoe statischer een
samenleving is, en hoe meer de mensen, zoals Karl Marx over de Franse boeren
zei, 'leven als aardappelen in een zak', hoe minder van nostalgie sprake zal
zijn. Nostalgie is een onbedoeld bij-effect van het 'historistische' gebod dat
je als samenleving en als individu een mooi, samenhangend en bevredigend verhaal
moet leven. Al was het maar om in staat te zijn dit mooie, samenhangende en
bevredigende verhaal over jezelf te kunnen vertellen. Wat, op zijn beurt, laat
zien dat nostalgie samenhangt met identiteit - want wat is identiteit anders dan
de beschikking hebben over een leuk verhaal over jezelf waarin je kunt geloven?

Het is interessant deze opvatting over nostalgie te verbinden met Samuel
Huntingtons these over politieke instabiliteit. In Political order in changing
societies betoogt hij dat episodes van  instabiliteit - van, in het uiterste
geval, revolutionaire agitatie - niet veroorzaakt worden door de mensen die daar
objectief de meeste reden toe hebben - werklozen, armen - maar door mensen die
hun verwachtingen gedwarsboomd zien. Revoluties worden, aldus Huntington,
gemaakt door mensen die zich aan een marginaal bestaan, een bestaan gericht op
overleven, ontworsteld hebben en bij wie het vuur der verwachting ontstoken is.
Als die oplopende verwachting niet meer correspondeert met wat waargemaakt kan
worden, ontstaat, zegt Huntington, een revolutionair potentieel. De groeiende
kloof tussen verwachting en wat ik maar even 'inlossing' noem is volgens hem de
eigenlijke oorzaak van de Franse Revolutie.

Je zou, aanknopend bij Huntington, een gedachte-experiment kunnen doen waarin je
de twee variabelen - aan de ene kant de verwachtingslijn en aan de andere kant
de inlossingsrealiteit - met elkaar combineert. Dat levert een
verwachtings-inlossingsmatrix op met vier situaties. In de eerste plaats de
situatie waarin stijgende verwachtingen gepaard gaan met toenemende
mogelijkheden deze verwachtingen te realiseren. Dit is een situatie van
politieke stabiliteit. Denk de 19de eeuw, denk jaren '60 en '70. In de tweede
plaats de klassieke Huntington-situatie: een oplopende verwachtingslijn en een
achterblijvende inlossingsrealiteit, de revolutionaire situaties. De combinatie
van gewekte verwachtingen en achterblijvende realisaties is ook van toepassing
op de vijver waarin terroristische bewegingen rekruteren. De 9/11-terroristen
voldeden aan dat profiel.

Dan, in de derde plaats, de situatie waarin de verwachtingen structureel lager
zijn dan wat waargemaakt blijkt te kunnen worden. Dit is de situatie van
opkomende economieën in Azië en Latijns-Amerika. Maar voor mijn betoog het meest
interessant is de combinatie van achterblijvende verwachtingen en een
neerwaartse inlossingsrealiteit. Dit zou de situatie kunnen zijn die
predisponeert tot wat we 'populisme' noemen.

Dat de verwachtingslijn niet meer is wat hij geweest is, staat wel vast. Je
hoort het van alle kanten en in alle toonaarden: het ontbreekt aan perspectief.
Dat gebrek aan perspectief is de keerzijde van nostalgie: gebrek aan perspectief
leidt onvermijdelijk naar een verlangen naar een tijd dat er nog wel perspectief
was. Dat voor veel 'hardwerkende Nederlanders' de verwachtingslijn, anders dan
in de jaren '50, '60, '70 en misschien '80, niet meer crescendo omhoog loopt,
blijkt ook uit cijfers van het Sociaal Cultureel Planbureau: 63 procent vindt
dat het de verkeerde kant op gaat met het land. Ook de inlossingsrealiteit gaat
eerder omlaag dan omhoog. Dat is maar voor een deel het gevolg van een decennium
met samengeknepen billen op de nullijn zitten. Veel belangrijker is dat mensen
het gevoel hebben links en rechts voorbij gestoken te worden door, bijvoorbeeld,
allerlei vormen van positieve discriminatie. Zo heb ik eerder populisme
gedefinieerd: populisme doet zich voor als degenen die de maatschappelijke
spelregels in acht nemen het gevoel krijgen het nakijken te hebben.

In Political order and political decay koppelt Francis Fukuyama politiek verval
- waartoe hij ook populisme rekent - aan de teloorgang van de middenklasse. Dat
er een verband is tussen middenklasse en democratie werd voor het eerst
aangetoond in een boek dat al vijftig jaar oud is, maar nog steeds de moeite
waard: Barrington Moores Social origins of dictatorship and democracy. Zijn
stelling: geen bourgeoisie, dan ook geen democratie. Fukuyama werkt Moores boude
bewering verder uit en stelt dat de grootte van de middenklasse in relatie tot
de totale bevolking een belangrijke determinant is van politiek gedrag. En
derhalve ook van het democratische gehalte van de staat. Als de middenklasse
niet meer dan 20 à 30 procent van de bevolking beslaat, kan zij een alliantie
aangaan met antidemocratische krachten - zoals in het interbellum in Europa
gebeurde en nu bijvoorbeeld in Egypte. Maar zodra de middenklasse de grootste
groep van de bevolking geworden is, vormt zij, aldus Fukuyama, het fundament
voor democratie.

Een these die tal van vragen oproept. Al was het maar de vraag wie of wat
middenklasse is. George Orwell noemt iemand ergens 'lower upper middle class' -
en inderdaad, de middenklasse is een huis met ontelbaar vele - vaak jaloers
verdedigde - kamers geworden. Maar al die varianten hebben een ding met elkaar
gemeen: de bereidheid in jezelf te investeren, uit je leven te halen wat er in
zit en jezelf als een onderneminkje te zien dat maximaal moet renderen. Typisch
middenklasse is het geloof 'the architect of your own destiny' te zijn. Daarom
is een porno-actrice die investeert in nieuwe borsten bourgeois, maar de
weliswaar welgestelde, maar niet vooruit te branden en hedonistische Oblomow
niet. De middenklasse is, kortom, fundamenteel meritocratisch - en die
meritocratische levensinstelling berust op enerzijds great expectations en
anderzijds het geloof dat je het waarmaken van deze verwachtingen voor een
belangrijk deel zelf in de hand hebt. Wat tussen haakjes betekent dat nostalgie
een middenklassefenomeen is.

Welke consequenties heeft het voor het democratische gehalte van de staat als de
middenklasse op zijn retour is? Is de middenklasse op zijn retour? Fukuyama
zegt: ja. En ik ben het met hem eens. Voor de hand liggende redenen zijn de
verminderende sociale mobiliteit en het feit dat sociale daling tegenwoordig
minstens zo gewoon is als sociale stijging. Maar ik denk dat de neergang van de
middenklasse niet alleen een kwestie is van de inhoud van de portemonnee.
Minstens zo belangrijk is de combinatie van achterblijvende verwachtingen en
neergaande inlossingsrealiteit. Ik breng in herinnering hoe ik populisme heb
gedefinieerd: als een reactie op het gevoel dat je jezelf netjes aan de
maatschappelijke spelregels houdt maar aan alle kanten voorbij gestoken wordt
door mensen die dat niet doen. En het is precies de middenklasse die die
(meritocratische) spelregels belichaamt.

Wat zijn de consequenties van deze neergang? Wie probeert die vraag te
beantwoorden stuit op een van de vreemdste, en slechtst begrepen, paradoxen van
het politieke bedrijf. De paradox is dat mensen die zich bedreigd voelen sterk
geneigd zijn behoudzuchtig te stemmen. Mensen die zich om wat voor reden dan ook
in hun bestaanszekerheid aangetast voelen, hebben relatief weinig boodschap aan
'progressieve' politici - politici die de bedoeling hebben het voor hen op te
nemen - en kiezen opvallend vaak voor politici waarvan ze zouden moeten weten
dat deze hen van een koude kermis thuis zullen laten komen.

Het is een neiging die mainstream politici en weldenkende politicologen maar
niet vermogen te accepteren. Schrijft rational choice theory niet voor dat
mensen handelen en kiezen op grond van hun welbegrepen eigenbelang? De
psycholoog Daniel Kahneman verklaart dit flagrante negeren van het welbegrepen
eigenbelang in termen van loss aversion. Als je je bedreigd voelt, ben je meer
gericht op houden wat je hebt dan op proberen te krijgen wat je nog niet hebt,
ook al is dat laatste per saldo veel voordeliger. In psychologentaal: loss
aversion telt zwaarder dan winstmaximalisatie. En dus kiezen veel mensen die in
penibele situaties verkeren niet op progressieve partijen die hen een betere
toekomst beloven maar op conservatieve partijen die met het verleden schermen.

De nationalistische verrechtsing die we om ons heen zien, en waarvan ook het
succes van Ruttes 'goede populisme' een symptoom is, is ernstig maar niet
alarmerend. Ernstig omdat we echt aan de bak zullen moeten en uit andere vaatjes
zullen moeten tappen. Met de klassieke reflex van enerzijds mooi weer spelen en
anderzijds alles wat ons niet welgevallig is marginaliseren redden we het niet.
Met pogingen de populisten de wind uit de zeilen te nemen door zelf populistisch
te worden evenmin. Daarom beschouw ik het feit dat de VVD qua programma zelf een
populistische partij geworden is - een 'goede' populistische partij - als een
groter probleem dan het relatieve succes van de PVV. Met 'we' doel ik op
iedereen die fundamenteel gelooft in democratie, rechtsstaat en het principe dat
mensen zowel fundamenteel van elkaar verschillen als aan elkaar gelijk zijn.

De toestand is anderzijds niet alarmerend. Democratieën creëren voortdurend
crises. Een illusie  dat er ooit een permanent stabiele toestand intreedt. Door
technologische, ideologische en financiële vernieuwingen genereren samenlevingen
voortdurend disruptieve veranderingen en dwingen ze zichzelf aan te passen.
Fundamentele verandering is niet iets wat van binnenuit opwelt, maar een
creatieve noodsprong om te ontkomen aan  crisis. Het staat daarom bij voorbaat
vast dat de onlangs ingestelde Staatscommissie Parlementair Stelsel onder
voorzitterschap van Johan Remkes tot niets leidt. Zoals Adam Przeworski, die een
statistische analyse deed van politieke systeemveranderingen, constateert:
democratische vernieuwing (zoals uitbreiding kiesrecht) wordt eigenlijk nooit
geschonken, maar bijna altijd afgedwongen.

De manier waarop systemen vernieuwen raakt aan wat in de evolutiebiologie stress
induced mutation heet: het fenomeen dat na een 'catastrofe' zowel de kwantiteit
als de kwaliteit van de mutaties toeneemt. Soorten muteren sneller en
efficiënter als de omgevingsdruk toeneemt. Denk aan de Noordzeeschol. Reeds
honderd jaar wordt daar intensief naar gevist. We willen grote schollen op ons
bord en vissers zijn zodoende vooral geïnteresseerd in de grotere exemplaren.
Gevolg is dat de kans dat een schol ouder dan vijf jaar wordt slechts 10 procent
is - een ernstige zaak want schollen gaan zich pas voortplanten als ze 4 zijn.
Maar de schol heeft er iets op gevonden: hij evolueerde tot een almaar kleiner
wordend exemplaar (dus minder aantrekkelijk voor consumptie) en begint zich
jonger voort te planten.

Je zou kunnen zeggen dat de schol voor zijn evolutionaire groeispurt een externe
oorzaak nodig had, maar dat de mens geleerd heeft zijn evolutie op gang te
houden, ja te versnellen, door periodiek zijn eigen 'catastrofes' te creëren,
door periodiek 'zijn eigen beste vijand' te zijn, door periodiek situaties te
creëren waarin hij wel moet veranderen. Het is mijn hypothese: met ons verlangen
naar verandering destabiliseren we periodiek het systeem, en deze destabilisatie
levert de stress die nodig is om het systeem kwalitatief te vernieuwen.

In die zin is de populistisch golf waar we nu inzitten niet alleen een mooie
gelegenheid om ons te ontworstelen aan institutionele vadsigheid en
intellectuele zelfgenoegzaamheid maar zal hij ons ook dwingen te muteren in een
samenleving waarin onzeexpectations weer groot zijn, en waarin nostalgie weer is
wat het geweest is.

De mens hield zijn evolutie op gang  door periodiek zijn eigen catastrofes te
creëren, zijn eigen vijand

Eelco Runia is verbonden aan de Afdeling Geschiedenis van de Rijksuniversiteit
Groningen.

LOAD-DATE: April 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              141 of 185 DOCUMENTS



                                NRC Handelsblad

                                 03 April 2017
                                   nh maandag

Doe samen met PVV-kiezers mooie dingen en wees daar trots op

BYLINE: Enzo van Steenbergen; Kees Versteegh; Clara van de Wiel

SECTION: Den Haag; Blz. 10

LENGTH: 1473 woorden

DATELINE: Amsterdam.

ABSTRACT

NRC-Lezersonderzoek

Populistische partijen zijn gegroeid, de afgelopen verkiezingen. Vooral de PVV,
die nu met twintig zetels de tweede partij van Nederland is. Veel lezers vinden
dat naar de PVV-stemmer geluisterd moet worden. Maar hoe dan precies?

Anderhalf jaar geleden, tijdens de rellen in Geldermalsen over de mogelijke
komst van een asielzoekerscentrum, zaten ze nog in verschillende kampen.
Inmiddels werken ze  samen in een bedrijfspand aan de Rijnstraat in datzelfde
dorp. De ene inwoner, Christine de Jong  (ze stemde ChristenUnie), helpt
vluchtelingen met fietsen, spullen en taallessen om hun integratie bevorderen.
De andere, bijstandsmoeder Karin Welgraven, helpt in hetzelfde bedrijfspand -
eveneens met kleren en andere spullen, arme mensen in Geldermalsen. Welgraven
koos voor de PVV.

Luisteren naar PVV'ers, zoals vaak en  nogal gemakkelijk wordt geroepen, is niet
genoeg. Dat schrijft De Jong  als een van de pakweg 5.300 deelnemers aan het NRC
-lezersonderzoek na de Tweede Kamerverkiezingen van 15 maart. Het gaat erom „met
lí[#xfffd]éfde te luisteren naar wat mensen beweegt", vindt ze, en om samen
mooie dingen te ondernemen. „Laat burgers samen zelf oplossingen zoeken",
schrijft De Jong. „Maak ze trots op mooie dingen die zij samen kunnen
realiseren. Iedereen heeft talenten; laat hen die goed gebruiken."

Wat voor houding moeten burgers en politici aannemen tegenover partijen als de
PVV en hun aanhang? Die aanhang is flink gegroeid bij de verkiezingen, en de
partij is nu met twintig zetels de tweede van Nederland. Over de omgang met die
partij blijken de meningen van lezers sterk verdeeld. Het geluid van de
PVV-kí[#xfffd]ézer, daarentegen, moet op zijn minst serieus worden genomen,
vinden velen zoals De Jong. Daarover later meer.

Verzet bieden of 'meeveren'

Als het gaat om de PVV als politieke partij, opteren vooral wat linksere kiezers
ervoor daar verzet tegen te bieden. Omdat „Wilders loze beloften doet die
allesbehalve concreet zijn",  schrijft student Tjarco Kugel  (22) uit Groningen
(stemde D66). „Ten diepste is de PVV ongrondwettelijk bezig, aangezien deze
partij artikel 1 van de Grondwet tart", aldus Kees Huizenga (65) uit Groningen,
die  ChristenUnie stemde.

Daartegenover staan de PVV-kiezers zelf. Die zeggen, niet verrassend, juist:
omarmen, dat populisme! Concreet betekent dit dat de partij gewoon mee zou
moeten regeren.

PVV-stemmer en secretaresse Marion Paffen (47): „Ik heb het gevoel dat het de
verkeerde kant opgaat en er niet eerlijk geformeerd gaat worden. De PVV is de
tweede partij geworden en heeft dus recht op serieuze gesprekken. Dit heeft de
kiezer toch gestemd?"

Nanno Jonkers (66) uit Den Haag heeft Forum voor Democratie gestemd en vindt dat
Nederland de „islambedreiging onderschat". Juist daarom moeten politici de
inbreng van partijen als PVV en Forum serieus nemen, zegt hij. Bob Lagaaij (68)
uit Middelburg stemde ook op de partij van Thierry Baudet, en noemt Wilders „en
zijn beweging" een beetje passé. Hij schrijft: „De magie (als je 't zo kunt
noemen) is, na jaren roepen en niets leveren, een tikje uitgewerkt."

Veel kiezers van CDA- en VVD-huize voelen ervoor om „mee te veren" met de PVV,
omdat ze het eens zijn met bepaalde programmapunten van die partij. Daarbij
noemen ze vooral immigratie en de 'islamdreiging'. VVD-stemmer Tom Westhoff (66)
uit Breda stuurde een hartekreet: „Immigratie is voor mij het 'hotste'
onderwerp. Na de moord op 21 kopten op het Libische strand, de brandende
Jordaanse piloot in de kooi van IS, de aanslagen in Parijs, Madrid, Londen en
Brussel heb ik het totaal gehad met alles wat naar de islam riekt. Ik ben bang,
domweg bang."

Enkele tientallen deelnemers gooien het over een geheel andere boeg. Zij
formuleren naast opponeren tegen de PVV, omarmen of meeveren, een vierde
scenario: negeer Wilders en zijn partij gewoon, schrijven ze.

„Negeren, dat is wat de pers moet doen", schrijft VVD-stemmer Theodor Strauss
vanuit Frankrijk. „De enorme media-aandacht die de populist Wilders bijna
dagelijks ontvangt, is compleet buitenproportioneel. Indien men hem en zijn club
(want het is geen partij) niet meer op televisie laat verschijnen, zal zijn
aanhang smelten als ijs voor de zon. Tenslotte lezen (zeer waarschijnlijk) de
meeste PVV-stemmers geen behoorlijke kranten, laat staan opiniebladen of zelfs
maar buitenlandse kranten."

Partij met één lid

Yvette Maltha (51), GroenLinks-stemmer uit Zutphen, merkt op dat de PVV juist
'resistent' is gebleken tegen verschillende soorten aanpak. Negeren is
geprobeerd door VVD-leider Rutte, tegengas geven door D66-voorman Pechtold, en
ze werkten in haar ogen allebei niet echt.

Maltha vindt dat er langzamerhand aan andere oplossingen moet worden gedacht,
inclusief een verbod van een partij die maar één lid heeft. „In een land waar
ondernemingsraden verplicht zijn bij bedrijven vanaf vijftig medewerkers, kan
het niet zo zijn dat bij een partij met zo veel zetels in de Kamer nog steeds
maar één man het voor het zeggen heeft. Neem je de democratie serieus, dan moet
dit niet meer mogen", vindt ze.

Ook SP-stemmer Ramses Scheffel (51) vindt dat de PVV als eenmanspartij nu
gemakkelijk wegkomt. De pers besteedt overmatig aandacht aan de partij, terwijl
de PVV juist moet worden gemarginaliseerd zolang de partij niet democratisch
georganiseerd wordt, volgens Scheffel: „Wilders mag niet als alleenheerser de
PVV leiden", zegt hij. „Het moet transparant worden hoe de partij gefinancierd
wordt en het programma moet doorgerekend worden door het Centraal Planbureau."

Meer nog dan met de vraag of er 'iets' met de PVV als partij moet gebeuren,
worstelen kiezers met de manier waarop met onderliggende onvrede omgegaan moet
worden. Marguerithe de Man (58) gelooft niet zo in negeeradviezen van veel
lezers. Zeker, de pers moet ophouden steeds achter de laatste tweet van Wilders
aan te hollen, vindt ze. „Maar met negeren bedoel ik zeker niet dat we de
oorsprong van boosheid, het onvermogen om regie over het eigen leven te geven,
moeten negeren".

Problemen van de gewone man

SP-stemmer Wieneke Weusten (67) uit Doesburg vindt dat de politiek in dat
opzicht een belangrijke taak heeft. Die moet mensen helpen de regie over hun
eigen leven terug te geven. „De zorgen van de gewone man zijn groot", schrijft
de kunsthistorica en vrijwilligster in een museum.

„Wonen, werken, zorg, alles is onzeker geworden. Een huis kopen gaat niet, een
huis huren evenmin, want daarvoor is het inkomen weer te hoog. De huren in de
vrije sector zijn echter helemaal te hoog. De komst van veel immigranten baart
mensen zorgen." Pas als het huurbeleid verbetert, en het integratiebeleid
strenger wordt, kan de solidariteit tussen lager opgeleiden en vluchtelingen
weer sterker worden, denkt Weusten.

Diverse burgers laten echter weten dat zij zelf ook bereid moeten zijn om
verbinding te leggen met andere kiezersgroepen. Dat  bleek al uit de bijdrage
van Christine de Jong uit Geldermalsen. VVD-lid Jan Dekker (50) uit Assen voegt
zich daarbij. Hij vertelt hoe hij in het dagelijks leven mensen helpt met een
bijstandsuitkering, onder wie PVV-stemmers. De zzp'er - „u weet wel, waar linkse
mensen zo'n hekel aan hebben" - probeert mensen die op hun bijstand zijn gekort
weer verder te helpen in het leven. Hij leert hun zichzelf te presenteren en
effectief te solliciteren.

„Het zijn vaak mensen die van Onze-Lieve-Heer minder vaardigheden op dat gebied
hebben meegekregen", vertelt Dekker. Juist dit soort mensen zijn gevoelig voor
signalen dat ze niet serieus worden genomen, ziet Dekker. „Bijvoorbeeld omdat in
de Tweede Kamer - nota bene onze volksvertegenwoordiging! - geen herkenbare
mensen meer zitten van wie zij zeggen: 'Kijk, die vent komt voor mij op.'  Als
ze daar boos en verdrietig over worden, begrijp ik dat. Ik geef ze aandacht en
probeer ze verder te helpen."

'Partijen moeten zichzelf blijven, trouw aan hun visie en  ideologie'

D66-kiezer (22)

'Verzet blijven bieden tegen leugens en onfatsoen. Reële kritiekpunten van de
PVV serieus nemen'

PvdA-kiezer (66)

'Er is beperkt meer nationalisme nodig voor het voortbestaan van Nederland'

PVV-kiezer (36)

Opponeren tegen PVV, omarmen, meeveren of negeren?

Op de ochtend van 16 maart, pal na de verkiezingen voor de Tweede Kamer, deedNRC
een lezersonderzoek. Via een kort vragenformulier konden bezoekers van nrc.nl
hun mening geven over de uitslag.

Het formulier werd ook verspreid op sociale media waar veel groepen actief zijn
die verder van NRC afstaan, zoals die van PVV- en Denk-stemmers.

NRC wilde met het project thema's identificeren die onder deelnemers leven.Ruim
5.300 mensen vulden  het formulier in.

Degenen die hun  e-mailadres achterlieten, werden betrokken bij de
verslaggeving. NRC benaderde  afgelopen week tientallen deelnemers met nadere
vragen

Het gaat hierbij dus om een journalistiek project,en niet om  een
representatieve steekproef.

LOAD-DATE: April 3, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              142 of 185 DOCUMENTS



                                NRC Handelsblad

                                 29 March 2017
                                  NH woensdag

Ik vind het wél erg, al dat Engels op kantoor

BYLINE: Japke-d. Bouma

SECTION: Economie; Blz. 9

LENGTH: 550 woorden

ABSTRACT

Er zijn heel veel  kantoorclichés.   Worden we  daar nou beter van, vraagt  zich
wekelijks af.

Column

Nou had ik u eigenlijk beloofd deze week een column te schrijven over
Nederlandse vaagtaal op kantoor en waarom we bijvoorbeeld een vergadering
„inschieten", in plaats van deze af te spreken. Maar ik was vorige week zóveel
vergeten toen ik schreef over Engels jargon op ons werk, dat dat eerst nog even
moet.

Het begon met een lezer die me mailde dat besluiten op zijn werk worden genomen
„in de steering committee", dat de „call center agents worden beoordeeld op hun
average handling time en net promotor score" en dat de „customer bediend wil
worden in een omni channel environment met op zijn minst een triple play aanbod
inclusief on demand content". En dat was nog maar de eerste reactie. Er volgde
een stortvloed.

Dat ik ook „de learnings" nog even moest noemen, dat is als je iets fout hebt
gedaan; en de  „kick-forwards" - dat zijn vergaderingen, ik denk op het
sportveld. Of ik „een ask neerleggen" al kende? Dat is een vraag stellen. En de
'werkplek met een deur' heet tegenwoordig „closed longstay" - tbs op je werk,
zeg maar.

Maar ook „alignen" moest er nog bij vond een aantal twitteraars, voor
'afstemmen'. En „workflow" voor procedure, „dry run" voor een test, ik denk
eentje waarbij veel alcohol gedronken moet worden; „workload" als je te weinig
gedaan hebt maar dat niet gewoon durft te zeggen en „tribelead", „squadlead" en
„chapterlead" voor baas, vooral als deze graag in het leer gekleed op zijn of
haar motor naar het werk forenst.

Het risico van al die Engelse woorden is dat je maar zo de verkeerde indruk kan
krijgen. Zo dacht ik altijd dat „onboarden" iets met een cocktail op de Love
Boat was, maar dat blijkt 'inwerken' te zijn; is „save the date" niet die hit
van Roberto Jacketti maar „kalk in je agenda" en is „chasen" niet iemand
achterna zitten maar 'navragen' als in: „chase jij Japke-d. even hoeveel Engelse
woorden we mogen gebruiken per zin?"  En dan was er nog iemand die schreef dat
haar nieuwe baas een „speeddate" met haar wilde. Dat is een kennismakingsgesprek
- hoopte ze. Ik heb niks meer van haar gehoord.

Ik had hier ook nog de „operational excellence" willen noemen - dat is, denk ik,
dat je een medaille krijgt op je werk. Of de „customer intimacy" - iets met
intieme spray of crème voor je klanten.  Of  de „take home messages" op
congressen die je in een plastic bakje kan meenemen - maar het pást gewoon niet
meer. Het is te veel.

Een aantal lezers vond het prima, al dat quasi-Engels op kantoor - een
verrijking van onze taal. En het verwijst naar de „managementliteratuur" die ook
in het Engels is, zo schreven ze. Maar ik vind het wél erg. Want ik vind het
geen verrijking, maar een verdringing van de taal. En ik citeer liever uit échte
literatuur dan uit vage studies die „bewijzen" dat „scrummen", „agile werken" en
andere nieuwlichterij betere resultaten geeft dan gewoon een kletspraatje op je
werk. Maar ik vind het vooral opvallend dat in een tijd waarin iedereen de mond
vol heeft van de „Nederlandse identiteit" die zo onder druk zou staan, iedereen
wel de hele dag op kantoor Engels loopt te tetteren. Of geldt die identiteit
alleen voor ons land en niet voor de hardwerkende Nederlander?

Meer #kantoorclichés op Twitter via @Japked

LOAD-DATE: March 29, 2017

LANGUAGE: DUTCH; NEDERLANDS

NOTES: Meer #kantoorclichés op Twitter via @Japked

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              143 of 185 DOCUMENTS



                                NRC Handelsblad

                                 29 March 2017
                                  NH woensdag

'Meer gewone burgers bij de publieke omroep'

BYLINE: Wilfred Takken

SECTION: Media; Blz. 2

LENGTH: 699 woorden

DATELINE: Hilversum.

ABSTRACT

Omroepdebat

Komt de burger voldoende aan het woord, vroeg de publieke omroep zich af na
Trump en de Brexit.  „Meer nieuws van de straat."

Bij de Tweede Kamerverkiezingen stemde een op de drie Nederlanders op basis van
de informatie die ze kregen van de publieke omroep. Dat zei Gijs van Beuzekom,
netmanager van NPO 2, gisteren in Hilversum bij het omroepdebat 'De waarheid
bestaat niet', georganiseerd door persvakbond NVJ.

Volgens Van Beuzekom heeft de NPO 340 uur tv besteed aan de verkiezingen.
Speerpunt was dat niet alleen politici, maar ook de kiezers in den brede aan het
woord kwamen. Hij wil die aandacht voor de 'gewone burger' graag doortrekken en
een vaste tijd op NPO 2 reserveren voor binnenlandse reportages over
Nederlanders en wat hen bezighoudt.

Het debat van dinsdag had als centrale vraag of de publieke omroep wel alle
geluiden in de samenleving laat horen. In november zei bestuursvoorzitter Shula
Rijxman dat de NPO beter zijn best ging doen om alle soorten Nederlanders aan
het woord te laten. Ze hield  haar pleidooi naar  aanleiding van de zege van
Trump in de VS en de Brexit, en de verbijstering hierover bij de pers. Ze wilde
niet zo zeer extra aandacht geven aan de 'boze witte man' en  de PVV-stemmer,
maar aan een „zeer brede groep burgers".

Tijdens de verkiezingscampagne kwam vervolgens een stroom van programma's op
gang met kiezers uit het land. Eénvandaag, Pauw & JinekBrandpunt, Nieuwsuur,
het herrezenLagerhuis; allemaal haalden ze gewone burgers binnen. Is de omroep
geslaagd in de opzet?

Rijxman vindt van wel, net als veel andere sprekers dinsdag. Zij zei dinsdag dat
het tonen van alle lagen van de bevolking een belangrijke taak is van de omroep,
opdat de kijker via de tv ook kennis maakt met de ander.

Beeld komt niet overeen

Jan Eikelboom van Nieuwsuur zet daar echter vraagtekens bij. „Het beeld in de
media komt niet overeen met de werkelijkheid. Dat geldt voor Antillianen,
moslims, maar ook voor bijvoorbeeld PVV'ers, die worden weggezet als
schreeuwende tokkies."

Een van de oplossingen zou zijn om de redacties gemengder te maken. Maar volgens
verschillende aanwezigen zijn redacteuren met een andere afkomst moeilijk te
vinden. Eikelboom relativeert dat: „Ik denk dat we verkeerd zoeken. We zoeken
naar mensen die lijken op onszelf."

Tot oktober was Eikelboom  oorlogsverslaggever, nu maakt hij voor Nieuwsuur
binnenlandse reportages. In de serie 'Buiten het Binnenhof' portretteerde hij
een breed palet aan gewone burgers. „Er komen op tv best veel burgers aan het
woord", zei hij voor aanvang van het debat in Hilversum. „Maar dat heeft niet
alleen met de oproep van Rijxman te maken. 'Buiten het Binnenhof' hadden we al
verzonnen vóór de Amerikaanse verkiezingen. Blijkbaar zat het in de lucht."

Dat is volgens Eikelboom niet louter een reactie op de opkomst van het
populisme. „Het heeft ongetwijfeld met Trump en Wilders te maken. Maar het gaat
om bezorgde burgers in brede zin. Er zijn ook veel burgers ontevreden die geen
angst voor de islam of vluchtelingen hebben. Maar die juist bang zijn voor het
populisme."

Oorlogen

Eikelboom werkte in oorlogsgebieden, nu doet hij verslag van de Nederlandse
'cultuuroorlogen'. Ziet hij overeenkomsten? „Oorlog begint altijd met
polarisatie, met elkaar het licht in de ogen niet gunnen. Ik heb groepen gezien
die tot voor kort goed met elkaar overweg konden, en die nu vinden dat de
anderen hen in hun existentie bedreigen.  En dan is de mens tot veel in staat.
Maar goed: als je het vergelijkt met Syrië, zo ver is het in Nederland totaal
niet."

Eikelboom zegt dat hij is geschrokken van de kloof tussen burgers en politiek.
„Of burgers zich nu zorgen maken over moslims, populisme of armoede; ze zijn
allemaal negatief over politici. Politiek is te negatief, er is een gebrek aan
fatsoen, en iedereen begint over die duizend euro die premier Rutte had
beloofd."

Volgens hoofdredacteur Joost Oranje vanNieuwsuur is de aandacht voor de gewone
burger niets nieuws: na de moord op Pim Fortuyn gingen ook veel journalisten de
wijken in. Eikelboom: „Dat klopt. Het devies was: 'Niet alleen nieuws van de
staat, maar ook nieuws van de straat'. En daarna is dat weer weggeëbd. Het gaat
in golfbewegingen."

LOAD-DATE: March 29, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              144 of 185 DOCUMENTS



                                NRC Handelsblad

                                 28 March 2017
                                   NH dinsdag

Fans grijpen de macht in de Engelse voetbalpers

BYLINE: David Winner; Daan Kool

SECTION: Media; Blz. 1

LENGTH: 1692 woorden

ABSTRACT

Sport-tv Kritische fans in Engeland maken voetbal-televisie. Vooral als ze boos
zijn wordt  naar hen geluisterd.  Door onze medewerker

De harde kern maakt televisie

In een anonieme straat, op een donkere  avond in Londen, roept een grote boze
man een dreigement tegen  de camera van zijn smartphone. Een paar dagen eerder
zei Steve Bannon, rechterhand en huisideoloog van Donald Trump, dat de
Amerikaanse media „hun mond moeten houden en moeten luisteren".

Nu heeft Robbie Lyle, oprichter en presentator van het populaire (en
populistische) YouTube-kanaal Arsenal Fan TV, een boodschap voor „een paar van
die journalistjes". „Er is een revolutie gaande. Voetbalfans hebben tegenwoordig
een stem. En dat kunnen jullie maar beter respecteren!"

Arsenal Fan TV (AFTV) heeft naar eigen zeggen 10 tot  12 miljoen views per maand
en is bezig om de sportjournalistiek in het Verenigd Koninkrijk te veranderen.
Het in 2012 opgerichte kanaal claimt een platform te zijn voor „gewone
Arsenal-fans die geen stem hadden bij hun geliefde club". Maar het succes is
vooral gestoeld op demagogische  tirades tegen de man die al zo lang trainer van
Arsenal is, Arsène Wenger.

Beschamend

In deze video richt Lyles woede zich tegen John Cross, een 'klassieke'
journalist van de Daily Mirror die een biografie over Wenger schreef en AFTV
„beschamend" noemde. Dezelfde kritiek werd niet lang daarna geuit door Gary
Neville, een voormalige verdediger van Manchester United die nu analist is op
tv.

Het was haast onvermijdelijk in de age of anger, zoals de Indiase schrijver
Pankaj Mishra onze tijd noemt, dat de kritieken AFTV onbedoeld meer publiciteit
bezorgden. Het kanaal is populairder dan ooit tevoren.

AFTV's strategie en snelle opkomst doen denken aan die van politici als Geert
Wilders, Donald Trump en Nigel Farage. Zoals deze demagogen claimen voor 'het
volk' en tegen 'de elite' te spreken, claimen de mensen die op AFTV voor de
camera komen de echte supporters te vertegenwoordigen, in tegenstelling tot  de
elitaire lieden die het voor het zeggen hebben in 'hun' club.  En net als  in de
politiek zorgen de scheldkanonnades van boze mannen op AFTV ervoor dat het
discours ver  komt af te staan van wat ooit normaal werd beschouwd.

Het format van het kanaal - dat steeds meer wordt geïmiteerd door fans van
andere clubs - is bedrieglijk simpel. In de stijl van een televisieverslaggever
interviewt Robbie Lyle fans van Arsenal na wedstrijden van hun club.

Wenger

Criticasters van AFTV  hebben het op  Arsène Wenger gemunt omdat  Arsenal sinds
2004 niet meer  de Premier League heeft gewonnen. Desondanks is Wenger  een van
de titanen van het moderne voetbal. Zijn idealen zijn voor een groot deel
gevormd door de Nederlandse voetbalcultuur en hij spendeert een stuk minder geld
aan transfers dan zijn rivalen.

Wenger bouwde de reputatie van Arsenal op en bracht de club internationale
erkenning. Als binnenkort een einde aan zijn bewind komt, kan dat voor een groot
deel op het conto van AFTV worden geschreven.

In de jaren zestig plukte Andy Warhol in New York onbekenden van straat,
benoemde hen tot superster en zette hen  voor de camera. Warhol creëerde zo een
kliek van artiesten: Ultra Violet, Candy Darling, Edie, Ondine, Viva, Nico.
Inmiddels heeft Robbie Lyle,  een eigen reeks artiesten om uit te putten. De
bekendste is Angry Claude, een naar eigen zeggen depressieve man van middelbare
leeftijd wiens emotionele uitbarstingen tegen Arsène Wenger miljoenen keren
bekeken worden.

Vaak vormt hij een luidruchtig duo met de prikkelbare Ty, die gekleed in
Arsenal-merchandise Wenger verdedigt en er een debatstijl op nahoudt waarin het
herhaaldelijk schreeuwen van dezelfde zin een belangrijke rol speelt.

Andere sterren zijn onder anderen Bully, die eruitziet als een piraat, en Ginger
Chris,  een openlijk homoseksuele man  die verstandige dingen zegt en wiens
video's weinig kijkers trekken.

AFTV haalt de meeste  inkomsten uit  clicks op YouTube-advertenties. Hoeveel,
is niet bekend.    Luidruchtige en ongepaste video's blijken de kortste route
naar een groot publiek, furieuze video's trekken tot wel tien keer meer kijkers
en worden op de site van het kanaal handig aangeduid met de woorden rant en
explicit.

De sterren van dit duistere materiaal heten DT en Troopz. Als Arsenal goed
speelt, is geen van beide mannen bijster interessant. Maar als ze de kans
krijgen om kwaad te worden, lichten hun ogen op en worden ze onweerstaanbaar.
Een goede tirade na een gelijkspel of een verloren wedstrijd wordt binnen een
paar uur honderdduizenden keren bekeken.

 Aanzetten tot haat

Reguliere Arsenal-supporters vinden dat de filmpjes aanzetten tot haat. Het is
niet moeilijk te zien waarom.

Luister  naar Troopz, die praat als een - niet te vertalen - Jamaicaanse
gangster en zich afreageert nadat Arsenal in de Champions League met 5-1 heeft
verloren van het Bayern München van Arjen Robben: „When we was in the fucking
bar, yeah, a man came up to me and said I'm making the club poisonous, yeah? I'm
not making it poisonous! This fucking fraud (Wenger) is making it poisonous!...
It's a fucking joke!"

En dit is DT, die na dezelfde wedstrijd zowel de trainer als de AFTV-gezichten
die hem steunen afkraakt: „Klootzakken als fucking Ty en Chris, ja, zo noem ik
ze ja! Omdat ik helemaal klaar ben met dat soort mensen... ze geven meer om
Arsène Wenger dan om Arsenal! Alsjeblieft zeg... rot op met hem! Ik heb er
genoeg van, van jullie allemaal. Genoeg! Alsjeblieft, Arsène, ga gewoon weg. Ga
weg! Het is klaar. Afgelopen. Uit!"

Naast zijn AFTV-optredens heeft DT nu ook zijn eigen YouTubekanaal (56.000
abonnees, snel oplopend) waarop even venijnige video's staan die hij met zijn
telefoon van zichzelf maakt terwijl hij wedstrijden kijkt.

Medeplichtig

In zekere zin maken de boze mannen op AFTV een extreme versie van wat het Britse
publiek iedere week hoort, ziet of leest. De mainstream media zijn medeplichtig.
De radiozender Talksport en BBC's 'phone-in show' 606 („het grootste
voetbaldebat van het land") hebben regelmatig fans in de uitzending die eisen
dat trainers worden ontslagen en vedettes worden verkocht.  De tabloids brengen
uitbarstingen van fans als nieuws. 'West Ham-fan draait HELEMAAL door'. 'Fan
wordt gek na verlies Southampton'. 'Boze Man United-fan scheldt Wayne Rooney en
Paul Pogba uit in epische tirade'.

Journalist Simon Kuper van de Financial Times signaleert een ontwikkeling: „Ik
denk niet dat je kunt zeggen dat er een Britse cultuur is die ooit gezond was en
nu niet meer. Er zit al heel lang een wreedheid in de voetbalverslaggeverij. De
trainer is een complete mislukking en moet vertrekken, dat is vaak de toon.
(...) Dankzij de sociale media kan jan-met-de-pet nu ook zijn gal spuwen. Het is
democratischer geworden."

Clickbait

Toch is er ook iets nieuws aan de hand. Vóór het internettijdperk vertelden
journalisten de mensen wat ze moesten lezen, aldus sportjournalist Daniel Harris
van The Guardian. „Maar je had een keuze: je kon de krant kopen, of de krant
niet kopen. Omdat de meeste kranten hun stukken tegenwoordig gratis weggeven,
moeten ze dingen schrijven waarvan ze denken dat het hits oplevert. Dus moet je
dingen schrijven waarvan je denkt dat mensen erop klikken." Daarom gebruiken
zelfs journalisten van kwaliteitskranten hun Twitter-feed om te provoceren en
proberen ze zoveel mogelijk clickbait-woorden in hun verhalen te schrijven.

AFTV stuntte vorige maand met Gary Neville in de uitzending. De voormalige
topvoetballer stond naast de boze mannen DT, Troopz en Robbie om zijn kritiek op
het kanaal te onderbouwen. Dat een van de helden van de sport bij hen
aanschuift, bezorgt de mannen van AFTV een aanzienlijke portie legitimiteit.

Neville verdedigde Arsène Wenger en bleef erbij dat een van de vaste gasten van
AFTV een „idioot" is. Maar hij haastte zich ook te zeggen dat fans evenveel
recht hebben hun standpunten te verkondigen als ieder ander.  „De machtsbalans
is veranderd", zegt Harris (The Guardian). „Iedereen heeft nu een mening. En die
mening kan worden verzilverd."

Vertaling: Daan Kool

This fucking fraud Wenger is making it poisonous!

Maak een website. Met die middelbareschoolopdracht begint het in 2001 voor de
dan zestienjarige Sjoerd Valkering. Hij  besluit dat het een site met nieuws
over Ajax moet worden. Hij noemt het Ajax Showtime, want „Ajax was gewoon de
beste, met het mooiste voetbal. Toen in elk geval nog wel."

Inmiddels heeft Ajax Showtime ('AS' voor intimi) zes redacteuren in dienst,
allemaal Ajax-fans. Gemiddeld trekt de website 700.000 unieke bezoekers per
maand.  AS is een begrip geworden. Desondanks mag de huidige hoofdredacteur Bram
van der Ploeg (26)  niet bij persconferenties van Ajax aanwezig zijn. In de
Arena zit hij nooit op de perstribune, en als journalisten van  VIen De
Telegraafworden uitgenodigd om het eerste half uur  van de verder besloten
training van het eerste elftal bij te wonen, moet Van der Ploeg achter het hek
blijven.

Maar ook zonder perskaart kun je een heleboel doen, zegt de hoofdredacteur.
Omdat het eerste elftal „hermetisch is afgesloten'', richt Ajax Showtime zich
vooral op de jeugd. Van der Ploeg schrijft als jeugdwatcher lange
wedstrijdverslagen en achtergrondverhalen over jeugdteams. Verder zijn er
rubrieken over „het randgebeuren". AS zoekt bijvoorbeeld uit wat er van vergeten
ex-Ajacieden is geworden en schrijft over de oorsprong van populaire
supportersliedjes.

Naast de eigen verhalen staan er op de website 'knip-en-plakartikelen', stukken
die voor een groot deel letterlijk zijn overgenomen uit andere media. Als Johan
Derksen bij Voetbal Inside iets over Ajax zegt, staat het binnen een uur als
'opinie' op AS. Dat wordt de site niet altijd in dank afgenomen, zegt Van der
Ploeg. „Maar we laten met onze eigen producties zien dat we meer zijn dan een
knip-en-plaksite.''

Ajax Showtime is ook een onlinegemeenschap. Op ieder artikel kan worden
gereageerd.  Onder sommige berichten staan meer dan duizend reacties.  Toen de
site vanwege een storing anderhalve dag op zwart ging, stroomde de mailbox van
de hoofdredacteur vol. „We kunnen niet zonder jullie", schreven bezoekers. Of:
„Ik heb afkickverschijnselen!"

Daan Kool

LOAD-DATE: March 28, 2017

LANGUAGE: DUTCH; NEDERLANDS

NOTES: Vertaling: Daan Kool

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              145 of 185 DOCUMENTS



                                NRC Handelsblad

                                 28 March 2017
                                   NH dinsdag

Fans grijpen de macht in de Engelse voetbalpers

BYLINE: David Winner; Daan Kool

SECTION: Media; Blz. 6

LENGTH: 1692 woorden

ABSTRACT

Sport-tv Kritische fans in Engeland maken voetbal-televisie. Vooral als ze boos
zijn wordt  naar hen geluisterd.  Door onze medewerker

De harde kern maakt televisie

In een anonieme straat, op een donkere  avond in Londen, roept een grote boze
man een dreigement tegen  de camera van zijn smartphone. Een paar dagen eerder
zei Steve Bannon, rechterhand en huisideoloog van Donald Trump, dat de
Amerikaanse media „hun mond moeten houden en moeten luisteren".

Nu heeft Robbie Lyle, oprichter en presentator van het populaire (en
populistische) YouTube-kanaal Arsenal Fan TV, een boodschap voor „een paar van
die journalistjes". „Er is een revolutie gaande. Voetbalfans hebben tegenwoordig
een stem. En dat kunnen jullie maar beter respecteren!"

Arsenal Fan TV (AFTV) heeft naar eigen zeggen 10 tot  12 miljoen views per maand
en is bezig om de sportjournalistiek in het Verenigd Koninkrijk te veranderen.
Het in 2012 opgerichte kanaal claimt een platform te zijn voor „gewone
Arsenal-fans die geen stem hadden bij hun geliefde club". Maar het succes is
vooral gestoeld op demagogische  tirades tegen de man die al zo lang trainer van
Arsenal is, Arsène Wenger.

Beschamend

In deze video richt Lyles woede zich tegen John Cross, een 'klassieke'
journalist van de Daily Mirror die een biografie over Wenger schreef en AFTV
„beschamend" noemde. Dezelfde kritiek werd niet lang daarna geuit door Gary
Neville, een voormalige verdediger van Manchester United die nu analist is op
tv.

Het was haast onvermijdelijk in de age of anger, zoals de Indiase schrijver
Pankaj Mishra onze tijd noemt, dat de kritieken AFTV onbedoeld meer publiciteit
bezorgden. Het kanaal is populairder dan ooit tevoren.

AFTV's strategie en snelle opkomst doen denken aan die van politici als Geert
Wilders, Donald Trump en Nigel Farage. Zoals deze demagogen claimen voor 'het
volk' en tegen 'de elite' te spreken, claimen de mensen die op AFTV voor de
camera komen de echte supporters te vertegenwoordigen, in tegenstelling tot  de
elitaire lieden die het voor het zeggen hebben in 'hun' club.  En net als  in de
politiek zorgen de scheldkanonnades van boze mannen op AFTV ervoor dat het
discours ver  komt af te staan van wat ooit normaal werd beschouwd.

Het format van het kanaal - dat steeds meer wordt geïmiteerd door fans van
andere clubs - is bedrieglijk simpel. In de stijl van een televisieverslaggever
interviewt Robbie Lyle fans van Arsenal na wedstrijden van hun club.

Wenger

Criticasters van AFTV  hebben het op  Arsène Wenger gemunt omdat  Arsenal sinds
2004 niet meer  de Premier League heeft gewonnen. Desondanks is Wenger  een van
de titanen van het moderne voetbal. Zijn idealen zijn voor een groot deel
gevormd door de Nederlandse voetbalcultuur en hij spendeert een stuk minder geld
aan transfers dan zijn rivalen.

Wenger bouwde de reputatie van Arsenal op en bracht de club internationale
erkenning. Als binnenkort een einde aan zijn bewind komt, kan dat voor een groot
deel op het conto van AFTV worden geschreven.

In de jaren zestig plukte Andy Warhol in New York onbekenden van straat,
benoemde hen tot superster en zette hen  voor de camera. Warhol creëerde zo een
kliek van artiesten: Ultra Violet, Candy Darling, Edie, Ondine, Viva, Nico.
Inmiddels heeft Robbie Lyle,  een eigen reeks artiesten om uit te putten. De
bekendste is Angry Claude, een naar eigen zeggen depressieve man van middelbare
leeftijd wiens emotionele uitbarstingen tegen Arsène Wenger miljoenen keren
bekeken worden.

Vaak vormt hij een luidruchtig duo met de prikkelbare Ty, die gekleed in
Arsenal-merchandise Wenger verdedigt en er een debatstijl op nahoudt waarin het
herhaaldelijk schreeuwen van dezelfde zin een belangrijke rol speelt.

Andere sterren zijn onder anderen Bully, die eruitziet als een piraat, en Ginger
Chris,  een openlijk homoseksuele man  die verstandige dingen zegt en wiens
video's weinig kijkers trekken.

AFTV haalt de meeste  inkomsten uit  clicks op YouTube-advertenties. Hoeveel,
is niet bekend.    Luidruchtige en ongepaste video's blijken de kortste route
naar een groot publiek, furieuze video's trekken tot wel tien keer meer kijkers
en worden op de site van het kanaal handig aangeduid met de woorden rant en
explicit.

De sterren van dit duistere materiaal heten DT en Troopz. Als Arsenal goed
speelt, is geen van beide mannen bijster interessant. Maar als ze de kans
krijgen om kwaad te worden, lichten hun ogen op en worden ze onweerstaanbaar.
Een goede tirade na een gelijkspel of een verloren wedstrijd wordt binnen een
paar uur honderdduizenden keren bekeken.

 Aanzetten tot haat

Reguliere Arsenal-supporters vinden dat de filmpjes aanzetten tot haat. Het is
niet moeilijk te zien waarom.

Luister  naar Troopz, die praat als een - niet te vertalen - Jamaicaanse
gangster en zich afreageert nadat Arsenal in de Champions League met 5-1 heeft
verloren van het Bayern München van Arjen Robben: „When we was in the fucking
bar, yeah, a man came up to me and said I'm making the club poisonous, yeah? I'm
not making it poisonous! This fucking fraud (Wenger) is making it poisonous!...
It's a fucking joke!"

En dit is DT, die na dezelfde wedstrijd zowel de trainer als de AFTV-gezichten
die hem steunen afkraakt: „Klootzakken als fucking Ty en Chris, ja, zo noem ik
ze ja! Omdat ik helemaal klaar ben met dat soort mensen... ze geven meer om
Arsène Wenger dan om Arsenal! Alsjeblieft zeg... rot op met hem! Ik heb er
genoeg van, van jullie allemaal. Genoeg! Alsjeblieft, Arsène, ga gewoon weg. Ga
weg! Het is klaar. Afgelopen. Uit!"

Naast zijn AFTV-optredens heeft DT nu ook zijn eigen YouTubekanaal (56.000
abonnees, snel oplopend) waarop even venijnige video's staan die hij met zijn
telefoon van zichzelf maakt terwijl hij wedstrijden kijkt.

Medeplichtig

In zekere zin maken de boze mannen op AFTV een extreme versie van wat het Britse
publiek iedere week hoort, ziet of leest. De mainstream media zijn medeplichtig.
De radiozender Talksport en BBC's 'phone-in show' 606 („het grootste
voetbaldebat van het land") hebben regelmatig fans in de uitzending die eisen
dat trainers worden ontslagen en vedettes worden verkocht.  De tabloids brengen
uitbarstingen van fans als nieuws. 'West Ham-fan draait HELEMAAL door'. 'Fan
wordt gek na verlies Southampton'. 'Boze Man United-fan scheldt Wayne Rooney en
Paul Pogba uit in epische tirade'.

Journalist Simon Kuper van de Financial Times signaleert een ontwikkeling: „Ik
denk niet dat je kunt zeggen dat er een Britse cultuur is die ooit gezond was en
nu niet meer. Er zit al heel lang een wreedheid in de voetbalverslaggeverij. De
trainer is een complete mislukking en moet vertrekken, dat is vaak de toon.
(...) Dankzij de sociale media kan jan-met-de-pet nu ook zijn gal spuwen. Het is
democratischer geworden."

Clickbait

Toch is er ook iets nieuws aan de hand. Vóór het internettijdperk vertelden
journalisten de mensen wat ze moesten lezen, aldus sportjournalist Daniel Harris
van The Guardian. „Maar je had een keuze: je kon de krant kopen, of de krant
niet kopen. Omdat de meeste kranten hun stukken tegenwoordig gratis weggeven,
moeten ze dingen schrijven waarvan ze denken dat het hits oplevert. Dus moet je
dingen schrijven waarvan je denkt dat mensen erop klikken." Daarom gebruiken
zelfs journalisten van kwaliteitskranten hun Twitter-feed om te provoceren en
proberen ze zoveel mogelijk clickbait-woorden in hun verhalen te schrijven.

AFTV stuntte vorige maand met Gary Neville in de uitzending. De voormalige
topvoetballer stond naast de boze mannen DT, Troopz en Robbie om zijn kritiek op
het kanaal te onderbouwen. Dat een van de helden van de sport bij hen
aanschuift, bezorgt de mannen van AFTV een aanzienlijke portie legitimiteit.

Neville verdedigde Arsène Wenger en bleef erbij dat een van de vaste gasten van
AFTV een „idioot" is. Maar hij haastte zich ook te zeggen dat fans evenveel
recht hebben hun standpunten te verkondigen als ieder ander.  „De machtsbalans
is veranderd", zegt Harris (The Guardian). „Iedereen heeft nu een mening. En die
mening kan worden verzilverd."

Vertaling: Daan Kool

This fucking fraud Wenger is making it poisonous!

Maak een website. Met die middelbareschoolopdracht begint het in 2001 voor de
dan zestienjarige Sjoerd Valkering. Hij  besluit dat het een site met nieuws
over Ajax moet worden. Hij noemt het Ajax Showtime, want „Ajax was gewoon de
beste, met het mooiste voetbal. Toen in elk geval nog wel."

Inmiddels heeft Ajax Showtime ('AS' voor intimi) zes redacteuren in dienst,
allemaal Ajax-fans. Gemiddeld trekt de website 700.000 unieke bezoekers per
maand.  AS is een begrip geworden. Desondanks mag de huidige hoofdredacteur Bram
van der Ploeg (26)  niet bij persconferenties van Ajax aanwezig zijn. In de
Arena zit hij nooit op de perstribune, en als journalisten van  VIen De
Telegraafworden uitgenodigd om het eerste half uur  van de verder besloten
training van het eerste elftal bij te wonen, moet Van der Ploeg achter het hek
blijven.

Maar ook zonder perskaart kun je een heleboel doen, zegt de hoofdredacteur.
Omdat het eerste elftal „hermetisch is afgesloten'', richt Ajax Showtime zich
vooral op de jeugd. Van der Ploeg schrijft als jeugdwatcher lange
wedstrijdverslagen en achtergrondverhalen over jeugdteams. Verder zijn er
rubrieken over „het randgebeuren". AS zoekt bijvoorbeeld uit wat er van vergeten
ex-Ajacieden is geworden en schrijft over de oorsprong van populaire
supportersliedjes.

Naast de eigen verhalen staan er op de website 'knip-en-plakartikelen', stukken
die voor een groot deel letterlijk zijn overgenomen uit andere media. Als Johan
Derksen bij Voetbal Inside iets over Ajax zegt, staat het binnen een uur als
'opinie' op AS. Dat wordt de site niet altijd in dank afgenomen, zegt Van der
Ploeg. „Maar we laten met onze eigen producties zien dat we meer zijn dan een
knip-en-plaksite.''

Ajax Showtime is ook een onlinegemeenschap. Op ieder artikel kan worden
gereageerd.  Onder sommige berichten staan meer dan duizend reacties.  Toen de
site vanwege een storing anderhalve dag op zwart ging, stroomde de mailbox van
de hoofdredacteur vol. „We kunnen niet zonder jullie", schreven bezoekers. Of:
„Ik heb afkickverschijnselen!"

Daan Kool

LOAD-DATE: March 28, 2017

LANGUAGE: DUTCH; NEDERLANDS

NOTES: Vertaling: Daan Kool

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              146 of 185 DOCUMENTS



                                NRC Handelsblad

                                 28 March 2017
                                   NH dinsdag

Een bouwer, een keizer of een Duitser

BYLINE: Fabian van der Poll

SECTION: Sport; Blz. 10

LENGTH: 874 woorden

DATELINE: Amsterdam.

ABSTRACT

Bondscoach

Wie moet na het ontslag van Danny Blind de nieuwe bondscoach worden? Een analyse
van drie belangrijke kandidaten.

Crisis Oranje

 Wie wordt de nieuwe bondscoach? NRC legt drie voorname kandidaten langs de
meetlat, aan de hand van drie belangrijke factoren.

Status en autoriteit

Louis van Gaal: toen hij onlangs ADO-Feyenoord bezocht, was het alsof er een
keizer de tribunes afdaalde. Kaarsrechte rug, opgeheven blik. Aangestaard door
mannen en vrouwen die pas over hem fluisterden toen hij weer uit zicht was.

Dat aura van grootsheid, dat de directeur van Manchester United hem eens
toebedeelde, is wat Oranje goed zou doen in tijden dat scepsis en fatalisme
overheersen. Denk maar niet dat een debutant als Wesley Hoedt het zou aandurven
om Van Gaal te bekritiseren, zoals de verdediger dat wel deed bij Danny Blind.
Als trainer van Bayern München trok hij hoogstpersoonlijk Luca Toni overeind
toen hij opmerkte dat de spits onderuitgezakt zat tijdens de lunch. Dat gezag
heeft hij.

Nadeel: zijn wijsheid is de ware. Maar misschien weet hij het momenteel ook wel
beter dan ieder ander.

Frank de Boer: de gentleman onder de trainers. Een vriend van de media, die bij
persconferenties zelden uit zijn slof is geschoten. Hooguit bij die ene keer dat
hem werd gevraagd wat hij over zou hebben voor een seizoenkaart bij Ajax, na
verlies bij FC Utrecht. Maar verder: kalm, vriendelijk.

Als trainer met het imago van een gewone burger - hij bezorgde eens de spullen
uit de winkel van zijn vrouw bij mensen thuis - lijkt zijn gunfactor groot. De
Boer (46) is stressbestendig, accepteert kritiek en heeft de autoriteit om boven
spelers te staan. De meesten kent hij al. De Boers zaakwaarnemer zei maandag in
verschillende media dat hij geen interesse heeft in het bondscoachschap, maar
dat kan onderdeel zijn van het politieke spel.

Roger Schmidt: nu de KNVB de komst van een buitenlandse bondscoach niet
uitsluit, is Roger Schmidt (50) een serieuze kandidaat als vertegenwoordiger van
de nieuwe, succesvolle stroming in het Duitse voetbal. Vreemde ogen kunnen
verandering afdwingen.

Stressbestendig is hij niet. Toen zijn ontslag bij Bayer Leverkusen nabij was,
liep hij eens boos weg van een persconferentie. „Ik heb het nu vijf keer
uitgelegd. Bent u mij aan het provoceren?" Door zijn temperament kan hij in
talkshows een bron van spot worden. Zeurt veel over de arbitrage en werd daarom
al eens vijf duels geschorst. Hij noemde zijn collega Julian Nagelsmann een
„idioot".

Ervaring

Van Gaal: met het winnen van de Champions League en zeven landstitels in drie
landen heeft de trainer Van Gaal al zoveel bereikt dat hij niet hoeft te vrezen
voor afbreukrisico, ook al is dat groter dan ooit. Hij is al 65 jaar bovendien.
Het enige is: waarom zou hij voor de derde maal bondscoach willen worden? Hij is
larger than life. Smeekbedes hoort hij vaker.

Frank de Boer: als 112-voudig international staan zijn voetbalkwaliteiten buiten
kijf: denk alleen al aan zijn bal op Dennis Bergkamp bij diens wereldgoal op het
WK in 1998. Als trainer won hij viermaal op rij de landstitel met Ajax, waarna
hij bij Internazionale ervaring opdeed in het buitenland. Dat avontuur mislukte.
Voor hem is afbreukrisico een factor om de baan te weigeren. Hij werd bij Inter
na drie maanden ontslagen en de vraag is of hij zijn verdere carrière wil
riskeren door opnieuw een zware missie te accepteren. Zijn broer Ronald denkt
van niet.

Schmidt: bij Schmidt was het nooit de bedoeling dat hij trainer bij de profs zou
worden. „Het was niet meer dan een hobby", zei hij in The Guardian. Dat de
bescheiden semiprofvoetballer zijn trainerscarrière begon in de zesde Duitse
divisie en toch de Bundesliga haalde, zegt veel over zijn kwaliteit. Hij heeft
geen grote naam te verliezen en is recentelijk ontslagen. Schmidt heeft meer te
winnen dan te verliezen.

Flexibiliteit

Van Gaal: Arjen Robben zei het al in Sofia: Oranje is geen wereldploeg. Dat zag
Van Gaal voor het WK van 2014 ook.  Hij trapte tegen een heilig huisje, door het
aloude 4-3-3 systeem te verruilen voor het defensievere 5-3-2. Maar zo bereikte
Nederland de halve finale. In het moderne voetbal is aanpassen eerder een trend
dan iets kwalijks. Ook Ronald Koeman zweert erbij. De coach van Everton heeft
echter al bedankt voor de job.

De Boer: hij is van de traditionele stempel. Net als Blind vertrouwt hij op het
klassieke 4-3-3 waarmee Ajax eens furore maakte. Internationaal bracht dat Ajax,
in zijn tijd als coach, geen succes. Supporters mopperden. Het voetbal was niet
mooi. Te veel passes opzij, weinig inventiviteit. De drang naar een vernieuwer
neigt mogelijk naar populisme, maar feit is dat bestaande ideeën Oranje de
voorbije twee jaar niet hebben geholpen. Aan hem heeft Oranje wel een opbouwer.
Na magere jaren keerde hij bij Ajax het tij.

Schmidt: totaal onverwacht werd Ajax begin 2014 zoek gespeeld door Red Bull
Salzburg. Als een wervelwind knalde Salzburg over Ajax heen, in de Europa
League. Trainer van die ploeg: Roger Schmidt. Het was onderscheidend
pressievoetbal dat indruist tegen conservatief spel. „Rustig, kalm voetbal
bestaat niet meer", zei  Schmidt. Hij kan totale verandering teweegbrengen.

Frank de Boer staat bekend als een  gentleman en een vriend van de media

LOAD-DATE: March 28, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              147 of 185 DOCUMENTS



                                NRC Handelsblad

                                 25 March 2017
                                  NH Zaterdag

De rechtsstaat is doof, blind en 'alles zit vast'

BYLINE: Folkert Jensma

SECTION: Opinie; Blz. 8

LENGTH: 711 woorden

ABSTRACT

Folkert Jensma

de rechtsstaat

Bij een nieuw kabinet ontstaat vanzelf de gelegenheid voor basale vragen. Zoals:
lost de rechtsstaat onze problemen wel voldoende op?  Vrijwel niemand vraagt
dat.  De meeste aandacht gaat naar de eerbiedwaardige beroepen en dito
instituten met z'n toga's en negentiende-eeuwse wetten. Als de instituten zijn
geregeld en gefinancierd, komt de rechtvaardigheid vanzelf. In voldoende
hoeveelheden ook. Toch?

En dat is toch vreemd in een tijd waarin veel burgers zeggen 'niet gehoord' te
worden, zorgen hebben over hoe 'we' met elkaar omgaan. Zou de rechtsstaat
letterlijk tekortschieten als vredestichter, als rechtzetter of vereffenaar?
Levert de rechtsstaat de burger wel genoeg rechtvaardigheid op?

Een binnenkort te verschijnen rapport van HiiL, een Haags juridisch
onderzoeksinstituut, constateert dat de effectiviteit van de rechtsstaat  sterk
daalt. Bijvoorbeeld bij de meest voorkomende problemen: aankoop van producten en
diensten, baanverlies, burenoverlast, huur geschillen en echtscheiding. Ieder
jaar ontstaan er 4,3 miljoen nieuwe rechtsproblemen tussen burgers. 400.000 van
die problemen worden niet opgelost, maar gaan slepen. Daar komt geen herstel,
excuus of duidelijkheid. Dat mensen daar chagrijnig van worden, gefrustreerd of
bezorgd ligt voor de hand.

Uit onderzoek bleek dat vooral echtscheidingsprocedures slecht scoren. Ontslag-
en consumentenproblemen scoren iets beter, maar toch lager dan in andere landen.
Betrappen we hier de frustratie die het maatschappelijk onbehagen kan verklaren?
De titel van het rapport 'Is de rechtsstaat er voor de burger?'  is retorisch.
Nee, kennelijk niet - de rechtsstaat is niet vraag - maar aanbodgericht en lijkt
innovatiebestendig.

De onderzoekers zijn vernietigend over de kans dat de juristen die er over gaan
er ook wat aan zullen doen. De rechtsstaat gebruikt namelijk maar één techniek
om conflicten op te lossen: het toernooimodel, ofwel het systeem van claim en
tegenclaim, waarbij alle rollen vastliggen en alle deelnemers belang hebben bij
polarisatie. Procederen maakt problemen vaak groter, schadelijker en duurder.
Het is een conflictversterkend systeem, waarin partijen worden aangemoedigd om
het op zoveel mogelijk punten oneens te zijn. Dat burgers met dit  voorbeeld
zich ook maatschappelijk polariserend gaan gedragen, op sociale media en in het
onderlinge verkeer, wekt dan geen verwondering.

Bewezen betere, nieuwe procedures die korter zijn, de-escaleren en die nieuwe
technieken gebruiken, zijn de laatste twintig jaar nergens breed ingezet. Ze
komen niet verder dan de pilotfase, blijven ondergefinancierd en worden vaak
tegengewerkt door gevestigde belangen, in het bijzonder door de advocatuur. Er
is altijd wel een regel  of rechtsstatelijk principe te vinden dat ermee in
tegenspraak is. Rechtbanken hebben wettelijk weinig bewegingsvrijheid en zijn
financieel afhankelijk van 'omzet' in zaken. Financieel noch organisatorisch is
er enige prikkel om efficiënter te worden. Het ministerie van Justitie is meer
„van en voor juristen" dan dat 'rechtvaardigheid voor de burger' er centraal
staat.

Toegang tot het recht wordt  gecontroleerd door een kartel, menen de
onderzoekers. Juristen zouden die in ándere markten meteen herkennen en
bestrijden. Waar is de onafhankelijk toezichthouder, een inspectie? Waarom is
prijsvorming zo ondoorzichtig en zijn innovatie en nieuwe toetreders zo schaars?
Overal zit 'alles vast', is de mismoedige conclusie.

De advocatuur slaagt er intussen wel in om de zakelijke markt te bedienen - maar
rechtshulp voor de gewone burger is duur en inefficiënt gebleven. Als de
gezondheidszorg net zo matig zou werken als rechtshulp voor die groep, dan
bestonden er alleen artsen en verpleegkundigen met een praktijk aan huis, stelt
HiiL. En dan was de MRI-scanner er alleen voor grote bedrijven. Op effectiviteit
wordt nergens gelet, zoals in de gezondheidszorg, waar constant best practices
worden geïdentificeerd en toegepast. De conclusie van Hiil: de rechtsstaat is
doof en blind voor de noden van de gewone burger. Mooie opdracht voor een nieuwe
minister.

De auteur is juridisch commentator. Reageren? Facebook: nrcrecht

Procederen is een conflict versterkend systeem, problemen worden groter,
schadelijker, duurder

LOAD-DATE: March 24, 2017

LANGUAGE: DUTCH; NEDERLANDS

NOTES: De auteur is juridisch commentator. Reageren? Facebook: nrcrecht

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              148 of 185 DOCUMENTS



                                NRC Handelsblad

                                 25 March 2017
                                  NH Zaterdag

Prominente vreemdelingen

BYLINE: Hans Ree

SECTION: Sport; Blz. 34

LENGTH: 548 woorden

ABSTRACT

Hans Ree

Schaken

Na de verkiezingen las ik dat het kwartetten en het stratego konden beginnen. In
de Volkskrant las ik in één artikel dat het grote pokerspel was begonnen en dat
de kabinetsformatie roulette, patience en bridge tegelijk was. Ligt schaken er
uit? Het is ook nooit goed bij mij. Toen het ging over het politieke schaakspel
vond ik dat onnozel. Nu het over andere spellen gaat voel ik me verwaarloosd.
Wacht maar tot er een patstelling dreigt te ontstaan, dan kijken ze weer naar
ons.

Zouden de parlementaire verslaggevers met elkaar afspreken welke spellen er in
hun metaforen optreden? Ik schrijf het omdat schaakjournalisten van zulke
afspraken zijn verdacht. Als ze in hun schaakrubriek dezelfde partij publiceren,
dan moet dat wel afgesproken zijn om de werkdruk te verminderen. Een van hen
analyseert de partij, geeft zijn bevindingen door aan zijn collega's en een
volgende keer doet een ander het. Dat was althans de verdenking. Er was zelfs
een lezer die dacht de smoking gun te hebben gevonden, het onweerlegbare bewijs
van een samenzwering, toen Gert Ligterink in de Volkskranten ik in deze rubriek
op dezelfde dag dezelfde partij uit de Duitse Bundesliga publiceerden. Dat kon
geen toeval zijn. Het heeft dus even geduurd voor ik weer durf te schrijven over
de Bundesliga, de sterkste clubcompetitie ter wereld. De sterkste club daar is
OSG Baden-Baden. Stad waar in 1870 een  internationaal toernooi werd
georganiseerd door een comité  geleid door Prins Mihail Sturdza van Moldavië,
Baron Ignaz von Kolisch uit Wenen en de grote Russische schrijver Ivan
Toergenjev. Ook nu heeft de club prominente buitenlanders als Anand, Caruana,
Vachier-Lagrave en Aronian. Als het een land was, zou het de Olympiade winnen.
Toch werd vorig seizoen een andere club kampioen, Solingen; vergeleken met
Baden-Baden een middenstandersclub met hardwerkende Nederlanders als Anish Giri,
Erwin l'Ami en Jan Smeets. Een andere steunpilaar is de Hongaar Richard Rapport,
die dit seizoen een keer verstek liet gaan omdat hij in de Chinese competitie
moest spelen. Het blijft een internationaal spel.

Jan Smeets-Robert Baskin, Bundesliga 2017

1. e4 e6 2. d4 d5 3. Pc3 Pf6 4. Lg5 dxe4 5. Pxe4 Le7 6. Lxf6 gxf6 7. Pc3 b6 8.
Df3 c6 9. 0-0-0 Lb7 10. Dh5 Dd6Na meteen 10...Pd7 is 11. Lc4 met de dreiging 12.
Lxe6 lastig voor zwart. De contouren van het thema van de partij, het inslaan op
e6, dienen zich al aan. 11. Pf3 Pd7 12. g3 h6Het was beter om met 12...f5
gevolgd door 13...Pf6 de lange rochade voor te bereiden. 13. Lc4 Kf8 14. The1 f5
15. Pe2 Pf6 16. Dh3 b5 17. Lb3 c5Zwart stond al ongemakkelijk, maar na dit
openen van het centrum wordt wits aanval tegen de zwarte koning onweerstaanbaar.
18. dxc5 Dxc5 19. Pfd4 Pd5Met 19...Lc8 kon zwart het wat langer uithouden.

Zie diagram

20. Pxe6+Het offer dat al lang in de lucht hing. 20...fxe6 21. Pd4 Pc7 22. Txe6
De beste manier om op e6 te slaan; de andere twee konden ook. 22...Td8 23. Dh5
Td5 24. Lxd5 Dxd5Ook na 24...Lxd5 25. Dxf5+ Ke8 26. Te5 wint wit. 25. Txe7Zwart
gaf op. Na 25...Kxe7 komt 26. Pxf5+.

Opgave

Tran Tuan Minh - Peter Michalik, Ho Chi Minh Stad 2017. Wit begint en wint.

Oplossing: 1. Pe6 (dreigt mat op g7) fxe6 2. Lxe6+ Tf7 3. Lxf7+ Kxf7 4. Txh7+
Ke6 5. Dc6+ Ke5 (nu wint bijna alles voor wit) 6. Td7 en zwart gaf op.

LOAD-DATE: March 24, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              149 of 185 DOCUMENTS



                                NRC Handelsblad

                                 22 March 2017
                                  NH-woensdag

GroenLinks heeft VVD en bedrijfsleven nodig

BYLINE: Louise O. Fresco

SECTION: Opinie; Blz. 18

LENGTH: 654 woorden

ABSTRACT

Louise O. Fresco

column

De boeiendste constatering van 2016 kwam van het  Sociaal en Cultureel
Planbureau (SCP). Slechts 2 procent van de bevolking noemt spontaan woorden als
'klimaat', '(groene) energie' of 'duurzaam' als gevraagd wordt naar de grootste
maatschappelijke problemen. De overstap van fossiele brandstoffen naar duurzame
energie, zegt het SCP, is geen urgent vraagstuk in de publieke opinie. Dat wil
niet zeggen dat het onderwerp niet ergens leeft, maar tijdens de verkiezingen
speelde het aantoonbaar geen rol.

De winst van GroenLinks heeft dan ook niet zozeer te maken met een concrete
behoefte aan maatregelen voor duurzaamheid, als wel met het verlangen naar
bezielend leiderschap op alle fronten. Groen betekent tegenwoordig iets anders:
verandering. Het moet anders, en beter, op een manier waar we ons goed bij
voelen. Dat de transitie naar een duurzame economie wel eens echt pijn zou
kunnen doen, blijft onbesproken.

Klimaat en dergelijke zou je het assortiment van Marqt kunnen noemen in het
scala van supermarktproducten waaruit de formateur straks kan putten. Hip en
alternatief maar niet te. Groen is charmant en vooral goed voor jezelf. Eigen
gezondheid en imago eerst, dan de planeet want dat is toch een stuk abstracter.
Eerder groene smoothies dan een extra trui aan en de thermostaat op achttien
graden.

Toch zou duurzaamheid weleens een toetssteen kunnen worden voor het toekomstige
beleid. Want het is evident dat er iets moet gebeuren, al is het maar omdat
Nederland het klimaatakkoord van Parijs heeft ondertekend.

Duurzaamheid is  een kosmopolitisch onderwerp omdat het gaat over
verantwoordelijkheid jegens anderen, elders en straks. Die verantwoordelijkheid
ligt bij alle betrokkenen. Hoe krijgt de regering niet alleen Henk en Ingrid,
maar ook Mahmoud en Fatima zover dat ze extra belasting willen betalen voor de
energietransitie? Dat kan alleen door te laten zien dat 'groen' werkelijk een
groeimotor kan zijn, waardoor niet alleen onze economie en werkgelegenheid
verbeteren, maar Nederland ook bijdraagt aan oplossingen elders. Dit heeft  ook
consequenties voor ontwikkelingssamenwerking waar slimme groene innovatie het
hoofdthema moet worden. Niet simpel bomen planten maar slim gebruik van hout- en
voedselafval in energiecentrales nadat eerst waardevolle stoffen zijn
teruggewonnen.

De twee partijen die in een mogelijke formatie hier het meeste denkwerk moeten
verrichten zijn  VVD en GroenLinks. Zakelijke scepsis tegenover romantische
idealisering van een nieuwe samenleving. GroenLinks heeft het bedrijfsleven
nodig, want duurzame producten worden niet door de overheid gemaakt, noch door
milieuorganisaties. Delen van het bedrijfsleven zijn al verder dan menigeen
denkt. De overheid maakt wetten en schept voorwaarden voor economische
vernieuwing door te investeren in innovatie. Door dat alles expliciet te maken
kan de partij het imago van leuke groene dingen voor linkse mensen corrigeren.
Voor de VVD is duurzaamheid een voorwaarde om de indruk te verzachten dat de
partij er alleen is voor de rijken en de winst van bedrijven. Groen betekent hoe
dan ook nadenken over het ingrijpend vergroenen van het belastingstelsel.

Er zitten rafels aan het groen: valkuilen, teleurstellingen en toekomstige
verwijten. Het groen is er niet voor de elite maar voor de toekomst van iedereen
en begint nu. Groen is dus geen vrijblijvend rentmeesterschap of eurofiel
optimisme. Het komt niet vanzelf goed. Vergroenen is minstens zo ingewikkeld als
de zorg of de ongelijkheid in de samenleving. Sterker: als we de houdbaarheid
van de toekomstige economie niet vormgeven, is het gedaan met  groei die al het
andere mogelijk maakt. Zonder expliciete maatregelen voor duurzaamheid voorspel
ik geen duurzaam kabinet.

Louise O. Fresco is voorzitter van de Raad van Bestuur Wageningen U&R en
schrijfster.

Dat de transitie naar een duurzame economie wel eens  pijn kan doen, blijft
onbesproken

LOAD-DATE: March 22, 2017

LANGUAGE: DUTCH; NEDERLANDS

NOTES: Louise O. Fresco is voorzitter van de Raad van Bestuur Wageningen U&R en
schrijfster.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              150 of 185 DOCUMENTS



                                NRC Handelsblad

                                 18 March 2017
                                  NH zaterdag

Woonwethouder strijdt met markt

BYLINE: Bas Blokker

SECTION: Binnenland; Blz. 4

LENGTH: 632 woorden

DATELINE: Amsterdam.

ABSTRACT

Huren

Een betaalbare huurwoning voor Jan Modaal? Die is in Amsterdam nauwelijks meer
te vinden. Wethouder Ivens zoekt oplossingen.

Amsterdam is bereid een lagere grondprijs te accepteren van partijen die
woningen met een 'middenhuur' willen bouwen. Dat zegt wethouder Laurens Ivens
(Wonen, SP). Bij de „overkokende" woningmarkt ziet het stadsbestuur zich voor
een hardnekkig probleem geplaatst, zegt Ivens. Er zijn onvoldoende huurwoningen
voor 710 tot 1.000 euro per maand - waarbij 710 euro de bovengrens is van de
sociale huisvesting; mensen die maximaal 36.165 euro per jaar verdienen.

Hoewel Amsterdam na de crisis en sinds de komst van een nieuwe coalitie in 2014
ongekend snel bouwt, neemt het aantal woningen in het middensegment nauwelijks
toe. In 2015 en 2016 zijn er jaarlijks zo'n 2.000 woningen bijgekomen. Ivens:
„Maar ik zie met lede ogen hoe ze aan de andere kant weer verdwijnen."

Waar blijven die woningen? Corporaties verkopen delen van hun bezit. Door het
puntensysteem, waarbij de WOZ-waarde zwaar weegt, komen sociale huurwoningen al
snel boven de grens van de 710 euro uit. En particuliere eigenaren verhuren
zulke 'geliberaliseerde' woningen dan niet tegen een gematigde prijs, maar
vragen meteen meer dan 1.000 euro - dat wordt toch wel betaald. Ivens wijst op
het project NorthOrleans in Amsterdam-Noord, waarbij piepkleine woningen,
volgens de gemeente bedoeld voor studenten met weinig geld, aan expats worden
verhuurd voor 1.200 euro per maand. „De markt faalt. Ik kan niet tegen de gekte
opbouwen."

Het stadsbestuur heeft weinig instrumenten om middenhuur te bevorderen. In
erfpachtovereenkomsten kan de wethouder voorwaarden voor de huurprijs opnemen,
en in bestemmingsplannen kan hij binnenkort woningen in dat segment aanwijzen.
Maar dat kan alleen met nieuwe overeenkomsten en nieuwe plannen. Hetzelfde geldt
voor de woningbouw. „Bij nieuwbouw kunnen we eisen stellen."

De wethouder heeft inmiddels met minister Plasterk (Wonen, PvdA) over de
overkokende huizenmarkt gesproken. Sinds dit jaar trekt oud-burgemeester Rob van
Gijzel (PvdA) door het land met een 'samenwerkingstafel' ter bevordering van de
middenhuren. Aan die tafel zou Ivens graag het Platform Amsterdam Middenhuur
(PAM) uitnodigen, een initiatief van vijf corporaties en vijf particuliere
investeerders die tot 2025 zo'n 10.000 woningen in het middensegment willen
bouwen. „Dan kan ik, gesteund door het ministerie, met hen over de voorwaarden
overleggen."

Als die PAM-bouwers werkelijk voor 25 jaar matige huurstijging willen tekenen,
zegt Ivens, „heb ik geen moeite met een lagere grondprijs. Wij besturen niet de
BV Amsterdam maar de gemeente Amsterdam." Hij noemt het logisch dat de
grondprijs daalt als de gemeente meer criteria vastlegt om maatschappelijke
doelen te bereiken.

Het is belangrijk goede afspraken met goede partijen te maken, onderstreept de
wethouder. Hij wijst op woningen op de kop van het Java-eiland, waarvan de
bouwer zich had vastgelegd op een gematigde huur voor de duur van vijftien jaar.
Die termijn is verstreken en „de huren schieten meteen omhoog".

Als SP'er, zegt Ivens, zit hij in een luxe-positie. „Ik heb geen moeite met
overheidsingrijpen." Belangrijker nog dan het ideologisch uitgangspunt van een
partij met zes raadszetels: ook de anderen in de raad vragen met nadruk om
overheidsingrijpen, nu ze zien dat de markt huizenprijzen en huren naar
onbereikbare hoogten stuwt. De WOZ-waarde in Amsterdam steeg in twee jaar met 27
procent.

Als een nieuw kabinet het puntenstelsel aanpast en daar de WOZ-waarde als
criterium uit haalt, is er al veel gewonnen, zegt Ivens. „Ik hoop dat een
volgende minister van Wonen de kraan dichtdraait, dan hoef ik hier minder hard
te dweilen."

Vijftien jaar matiging was de afspraak. En nu schieten de huren meteen omhoog

LOAD-DATE: March 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              151 of 185 DOCUMENTS



                                NRC Handelsblad

                                 18 March 2017
                                  NH zaterdag

Vermorzeld tussen populisme en kosmopolitisme

BYLINE: Thijs Niemantsverdriet

SECTION: Den Haag; Blz. 6

LENGTH: 1111 woorden

DATELINE: Den Haag.

ABSTRACT

AnalysePartij van de Arbeid

De kiezers sterven uit, de migrantenachterban is verhuisd naar Denk en een
volkspartij is de PvdA allang niet meer. De gelijkenis met V&D dringt zich op:
ook een organisatie zonder duidelijk profiel, die iedereen wilde bedienen. En
failliet ging.

Haalt de PvdA 2025? Zo heette een  boekje dat onlangs verscheen. In de PvdA-top
haalden ze er hun schouders over op. Wéér zo'n verzameling sombermansverhalen
vanaf de zijlijn. Zelfs de samensteller van  het boekje, partijcoryfee Bram
Peper, relativeerde de titel. Die was vooral bedoeld als „prikkelende stelling"
om het debat  te stimuleren.

Dat was vóór 15 maart. Sinds afgelopen woensdag is het  een reële politieke
vraag: is het einde van de sociaal-democratie in Nederland in zicht?

De PvdA heeft de moeder aller nederlagen geleden: van 38 naar 9 zetels. In één
klap van tweede naar zevende partij van Nederland. Een hele generatie
PvdA-politici werkloos. Minder stemmen in Rotterdam en Den Haag dan afsplitsing
Denk. En dat nadat de partij de afgelopen jaren ook al lokaal, provinciaal en in
Europa gemarginaliseerd werd.

De PvdA, zou je kunnen zeggen,  is verworden tot een soort Oostenrijk van de
Tweede Kamer: een klein landje met een groots verleden - en heel veel voormalige
prominenten die treuren over dat wat niet meer is.

Een trouwe kern van vergrijzende kiezers

Hoe heeft het kunnen gebeuren? Natuurlijk, er waren events. De  zwalkende
campagne van Lodewijk Asscher, die niet kon kiezen tussen straatvechten en
bestuurlijke rust uitstralen. De ongelukkige lijsttrekkersverkiezing tussen
Asscher en Diederik Samsom, door velen ervaren als broedermoord. De mannen van
Denk die vertrokken, met medeneming van een groot deel van de
migrantenachterban.

Ook zat het politieke en maatschappelijke tij tegen, met  Trump, Brexit, IS  en
de vluchtelingencrisis. En de PvdA regeerde vierenhalf jaar lang met de rechtse
VVD  - een keuze die de kiezers vanaf het begin niet begrepen hebben.

Maar wie verder kijkt, ziet een veel  structureler probleem: de PvdA-kiezer
sterft uit.  De  mensen die op   15 maart nog  op de partij stemden, vormen  een
trouwe kern van vergrijsde  kiezers. Volgens een enquête van  Ipsos was 44
procent van de PvdA-stemmers 65 jaar of ouder en  slechts 13 procent onder de 35
jaar. Bij campagnebijeenkomsten zag je vooral senioren  - het contrast met de
meetups van GroenLinks-lijsttrekker Jesse Klaver was adembenemend.

Een  andere conclusie moet zijn dat de PvdA   geen brede volkspartij meer is.
Het aloude  streven om   de hoogopgeleide elite en het gewone volk te verbinden,
staat al een jaar of twintig onder druk - maar  deze keer hadden de kiezers er
definitief geen boodschap meer aan.

Oud-leider Wouter Bos heeft altijd gewaarschuwd: als de samenleving splijt,
splijt de PvdA. En dat is precies wat er nu is gebeurd. De verschillende
maatschappelijke  groepen, die steeds minder met elkaar praten, hebben allemaal
gekozen voor hun 'eigen' partij. De hogeropgeleide, stedelijke  kiezers
vertrokken naar D66 en GroenLinks, de lageropgeleiden in de regio  gingen naar
de SP en de PVV - of bleven thuis. Voor nóg specifiekere deelbelangen waren er
Denk, 50Plus en de Partij voor de Dieren.

Lang heeft  de PvdA deze trend nog weten tegen te houden, door capabel
leiderschap en sterke  campagnes. Maar deze keer hadden de kiezers definitief
maling aan de partij die pretendeert er voor iedereen te zijn. De PvdA is
vermorzeld tussen het progressieve kosmopolitisme en het populisme van links én
rechts.

Kan de PvdA deze klap nog te boven komen? Tenzij er iets onverwachts gebeurt,
kiest Asscher met zijn negen zetels voor een plek in de oppositie. Daar kan hij,
net als Sybrand Buma (CDA)  in de afgelopen vijf jaar, tot bezinning komen en
een nieuwe koers uitzetten.

In die nieuwe koers, zeggen  PvdA'ers en sympathisanten, moet de nadruk komen te
liggen op sociaal-economische thema's als werk en inkomensongelijkheid. „Door de
samenwerking met de VVD is de klassieke links-rechts tegenstelling
veronachtzaamd", zegt europarlementariër Paul Tang. „Als dat gebeurt, gaan
mensen over culturele thema's praten: over boerka's in plaats van bonussen,
over Zwarte Piet in plaats van zzp'ers. Zo'n strijd kan de PvdA nooit winnen."

Politiek socioloog Merijn Oudenampsen  sluit zich daarbij aan. Alleen op de
sociaal-economische 'conflictas' valt er nog iets te halen voor de PvdA. „Kijk
naar Bernie Sanders in Amerika. Die kon een deel van de conservatieve
Trump-kiezers bedienen, ook al stond hij pal voor homo's en andere minderheden."



In Duitsland lukt het Schulz wel

Tang wijst naar Duitsland als hoopvol voorbeeld. Daar is de nieuwe SPD-leider
Martin Schulz met een    duidelijke linkse lijn in korte tijd een serieuze
uitdager geworden voor bondskanselier Merkel. Tang: „Daar dalen de populisten in
de peilingen."

Een andere optie: nu écht linkse samenwerking. Kunnen de fracties van PvdA en
GroenLinks niet  tijdelijk samengaan, vraagt een wanhopige PvdA'er zich af -
onder leiding van Jesse Klaver? De vraag is  of Klaver hier op zit te wachten:
zijn ambitie is om GroenLinks uit te bouwen tot de belangrijkste partij op
links.

Vast staat dat Lodewijk  Asscher aan een lange, moeizame tocht door de woestijn
gaat beginnen - en succes is niet gegarandeerd.

Twee jaar geleden vergeleek PvdA-ideoloog Arie van der Zwan zijn partij in deze
krant met warenhuisketen V&D. Allebei catch all-organisaties zonder duidelijk
profiel, die de hele samenleving willen bedienen. Voor zowel V&D als PvdA zag
Van der Zwan „geen oplossing". Wat V&D betreft heeft hij inmiddels gelijk
gekregen: het warenhuis ging in 2015 op de fles.

Als  Asscher geen nieuw levensdoel kan vinden voor de PvdA, zou het zomaar
kunnen dat zijn partij  eenzelfde lot te wachten staat.

Zij keren  niet  terug aan het Binnenhof

Bert Koenders had nog wel oren naar  een nieuwe  termijn als minister van
Buitenlandse Zaken.

Jeroen Recourt had als   justitie-expert  veel gezag  in de Kamer. Nu is leider
Asscher de enige  jurist van de fractie.

Mei Li Vos deed in de Kamer  de lastige  portefeuille zzp'ers. Ze stond op een
kansloze 32ste plaats  op de lijst.

Ahmed Marcouch,  Marokkaanse Nederlander uit Amsterdam-West, was jaren het law
and order-gezicht van de fractie.

Marith Volp, voormalig huisarts, maakte snel naam in de Kamer  en leek
voorbestemd voor prominente rol.

Michiel Servaes, ex-diplomaat, was het belangrijkste gezicht van de fractie op
het gebied van    Buitenlandse Zaken.

Martijn van Dam was vice-fractieleider en eerder staatssecretaris. Wilde   door
als bewindsman.

Diederik Samsom,  verslagen door Asscher, hoopte   stiekem  op een terugkeer
naar Den Haag als minister.

LOAD-DATE: March 17, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              152 of 185 DOCUMENTS



                                NRC Handelsblad

                                 17 March 2017
                                   NH vrijdag

De 'hardwerkende Nederlander'

BYLINE: Japke-d. Bouma

SECTION: Cultuur; Blz. 16

LENGTH: 571 woorden

ABSTRACT

Japke-d. Bouma

schrijft elke vrijdag over de taal van deze week. Vandaag: verkiezingsretoriek

Wat mij opviel aan deze verkiezingscampagne is dat 'de boze witte man' een
beetje uit is en dat het nu 'de hardwerkende Nederlander' is die de klok slaat.
Je kon in ieder geval geen debat aanzetten of het ging over hem. Vooral
dinsdagavond in het NOS-slotdebat vlogen „de hardwerkende Nederlanders" je om de
oren. Je zou denken dat alle hardwerkende Nederlanders toen allang op één oor
lagen met de bammetjes gesmeerd in de broodtrommel in de koelkast, maar nee, met
name Sybrand Buma en Mark Rutte haalden ze steeds van stal.

Als metafoor voor de Nederlander die het meest in zijn portemonnee wordt gepakt
terwijl langharig werkschuw tuig de hele dag in hun nest kan blijven liggen (ik
zeg het nu even in mijn eigen woorden); als metafoor voor de Nederlander die
zijn koopkrachtplaatje steeds weer ziet vervagen en als de kurk waarop onze
samenleving drijft - zachtwerkend Nederland kwam niet aan bod. Nu we 'sterker
uit de crisis' komen is het blijkbaar weer tijd ons de pleuris te gaan werken.

Ik voelde me zelf niet zo aangesproken. Ik ken ook eigenlijk niet zoveel
hardwerkende Nederlanders. Ze zaten in ieder geval niet op de overvolle
terrassen waar ik afgelopen week zat.

Ja, een paar hardwerkende mensen, die ken ik. Die kom ik wel eens tegen als ze
staan te stofzuigen en de wc's schoonmaken. Die doen niet aan Facebook of
Twitter, ze volgen de politiek niet zo goed. Ze lezen deze column bijvoorbeeld
ook niet. Je kunt zelfs stellen dat iedereen die dit leest géén hardwerkende
Nederlander is. Het is ook helemaal niet leuk om een hardwerkende Nederlander te
zijn. Ik heb het zelf ook een tijdje gedaan, maar ik deed er eigenlijk niemand
een plezier mee.

Ik zou sowieso wel willen weten wie bepaalt of je een hardwerkende Nederlander
bent, kan je dat ergens vragen? Of hebben die politici soms een  immens
functioneringsgesprek door Maurice de Hond laten uitvoeren? En hoe lang werken
die hardwerkende Nederlanders dan eigenlijk? Is het een momentopname, of werken
ze hun hele leven heel hard?

Ik vond het onverstandig dat de politici dat er niet allemaal bij zeiden.
Sterker nog, in hun woorden klonk juist een beetje door dat het  te prijzen valt
als je een hardwerkende Nederlander bent. Terwijl ik weet dat het juist helemaal
niet zo verstandig is, om hard te werken. Ja, een paar weken ofzo. Als iets af
moet. Maar op de lange termijn heb je alleen maar jezelf ermee. Je hebt van die
politici die hardwerkende Nederlanders zelfs „de ruggengraat van de samenleving"
noemen. Dan denk ik: het zijn juist de hardwerkende Nederlanders, die elk moment
kunnen instorten.

En dan kan hard werken ook nog met inefficiëntie te maken hebben, hè. Dat ze dus
enorm hard lopen te werken, maar dat er eigenlijk amper iets uit hun handen
komt. Of dat ze keihard werken, maar aan het verkeerde dode paard staan te
trekken. Of dat ze een rotbaas hebben die hen uitbuit.

Ik hoop dus maar dat al die „hardwerkende Nederlanders" deze week iemand hebben
gehad die zei: joh, doe maar een tijdje wat rustiger aan en laat je niet opjagen
door die politici. En voor al die politici: als je de volgende keer '
hardwerkende Nederlanders' wil bereiken, kan je er beter voor zorgen dat ze wat
minder hard hoeven te werken.

Taaltips? Dat kan op Twitter via @Japked

Tijdens het slotdebat van de NOS vlogen de 'hardwerkende Nederlanders' je om de
oren

LOAD-DATE: March 17, 2017

LANGUAGE: DUTCH; NEDERLANDS

NOTES: Taaltips? Dat kan op Twitter via @Japked

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              153 of 185 DOCUMENTS



                                NRC Handelsblad

                                 17 March 2017
                                   NH vrijdag

Partij moet nu op zoek naar de tijdgeest en nieuwe kiezers

BYLINE: Petra de Koning

SECTION: Achterpagina; Blz. 4

LENGTH: 935 woorden

DATELINE: Den Haag.

ABSTRACT

AchtergrondPvdA

De PvdA probeert het dramatische verlies te 'accepteren', maar vindt het nog
steeds niet helemaal eerlijk: „Wij waren fatsoenlijk en rechtvaardig."

Hoe kom je weer bij zinnen na het grootste verlies dat een politieke partij in
Nederland ooit heeft geleden?

Bij de ingang van de Tweede Kamer klonk PvdA-leider Lodewijk Asscher bijna als
een therapeut, een dag nadat zijn partij 29 zetels was kwijtgeraakt en er nog
maar negen overhield: „De enige manier om hier uit te komen, is: je nederlaag
écht en helemaal accepteren. Dan pas kun je nagaan wat er fout is gegaan en ook
bedenken wat je als partij nog te bieden hebt."

Zover waren partijvoorzitter Hans Spekman en demissionair minister van Financiën
Jeroen Dijsselbloem, nu ook Tweede Kamerlid, op donderdag nog niet. Ze bleven
zeggen wat de PvdA ook in de verkiezingscampagne steeds had gezegd: „Nederland
staat er economisch beter voor." Daarin hoorde je nog vooral onbegrip voor de
klap die de kiezers gaven, geen acceptatie. De mensen voelen het, zeiden ze ook,
blijkbaar anders.

Asscher zelf, op weg naar zijn eerste vergadering als fractievoorzitter in de
Tweede Kamer, had geen zin in een analyse. „Ik ben nog dizzy van de klap. Geef
ons een momentje. We gaan nu eerst onze wonden likken."

'Slechte tijd ijlt nog na'

Op de verkiezingsavond in Amsterdam had PvdA-prominent Wim Meijer al wel een
uitleg: „De verwachtingen van onze achterban en de keuzes die we hebben gemaakt
in het kabinet met de VVD, zijn met elkaar in botsing gekomen."

Jetta Klijnsma, PvdA-staatsecretaris van Sociale Zaken, stond op het moment van
de uitslag tussen de andere PvdA'ers, naast haar man, en zag er verslagen uit.
Ze zei dat ze „bezorgd" was over het rechtse kabinet dat er nu waarschijnlijk
zou komen. En wat dat zou betekenen voor „kwetsbare mensen".

Of de PvdA-nederlaag niet juist te maken had met de forse bezuinigingen die
zí[#xfffd]j had doorgevoerd op de bijstand en werk voor gehandicapten?

„Nee, nee", zei ze. „Het is gewoon omdat mensen in hun leven nog onvoldoende
merken dat we uit de crisis zijn. Ik ben nu bezig met armoedebestrijding, voor
de kiezers ijlt de slechte tijd nog flink na."

In een e-mail aan de leden, meteen na de uitslag, schreven Asscher en Spekman:
„Onze partij heeft Nederland de afgelopen jaren samen met de VVD op een
fatsoenlijke en rechtvaardige manier uit de crisis geloodst."

De PvdA-bestuurdersvereniging Centrum voor Lokaal Bestuur interviewt de komende
tijd PvdA'ers over de nederlaag. De Rotterdamse burgemeester Ahmed Aboutaleb was
op donderdag als eerste aan de beurt. „Het adagium 'eerlijk delen' waar de PvdA
mee groot is geworden", zei hij,  „wordt niet meer gedeeld." Volgens hem zijn „
gewone burgers" en „rijke mensen" nu vooral bang dat de eigen welvaart eraan
gaat.

Maar een andere verklaring, zei Aboutaleb, was doorslaggevend geweest voor het
enorme verkiezingsverlies: „We hebben veel belangrijke hervormingen gedaan en de
overheidsfinanciën gesaneerd. Maar daar zijn we misschien te ver in gegaan.
Misschien had het tekort niet zo ver terug gehoeven als nu gebeurd is."

Dat de PvdA dat niet had aangevoeld, liet volgens hem zien dat de partij
„onvoldoende met de tijdgeest is meegegaan".

In de PvdA-gangen van de Tweede Kamer zaten fractiemedewerkers op donderdag in
groepjes bij elkaar. Ze weten dat een flink deel van hen nu hun baan verliest:
een kleine fractie heeft minder geld voor ondersteuning.

De werkkamers van sommige - niet-herkozen - Tweede Kamerleden waren
achtergelaten alsof ze er zo weer konden binnenwandelen en dat was ook vast en
zeker de bedoeling geweest. Aantekeningen lagen nog op tafel, open dossiermappen
naast posters met de verkiezingsslogan van Asscher: 'Samen Vooruit'.

Hoe het nu vooruit moet?

In de Jaarbeurs in Utrecht praat de ledenraad van de PvdA zaterdag over de
uitslag, de PvdA-fractievoorzitter uit Enschede heeft al aangekondigd dat hij
dan met een motie komt over Spekman. Die moet volgens hem opstappen.

Hij was de eerste die ermee kwam, vertrekkend Tweede Kamerlid Jan Vos de tweede,
op donderdagavond in een ingezonden brief op de website vande Volkskrant. En hij
is vast ook niet de laatste. „Het is ondenkbaar dat onze partijvoorzitter zijn
conclusies niet trekt", schrijft Vos. Asscher gedroeg zich volgens hem in de
campagne als „een regent uit de vorige eeuw". „Kijk dan niet verbaasd op als
jonge linkse mensen hun heil zoeken bij het GroenLinks van Jesse Klaver."

Uit eerste onderzoeken blijkt dat nu ook: de PvdA lijkt vooral kiezers te hebben
verloren aan GroenLinks. In de PvdA-zaaltjes viel het in de verkiezingscampagne
al op: er zaten vaak vooral ouderen.

'Praten met kiezers'

Partijvoorzitter Spekman zegt dat hij alleen weggaat als het van de leden moet,
niet uit zichzelf.

Volgens het nieuwe Kamerlid Gijs van Dijk, ex-FNV-bestuurder, vond de Tweede
Kamerfractie op donderdagochtend „eensgezind" dat het verlies „samen" gedragen
moet worden. „En je moet nu natuurlijk goed nagaan wat er is gebeurd en waarom,
maar niet eindeloos en tot in den treure met allerlei commissies, zoals de
partij in het verleden wel heeft gedaan."

De PvdA heeft al aangekondigd dat er vooral veel gepraat gaat worden - met
leden, kiezers en als het lukt ook met verloren kiezers.

„Er zijn nu ineens een heleboel mensen lid geworden van de PvdA", zegt Sharon
Dijksma, staatssecretaris en nu ook Tweede Kamerlid. Meer dan tweehonderd hebben
zich op donderdag aangemeld. „Met die mensen gaan we óók praten: wat verwachten
jullie van ons?"

PvdA-fractievoorzitter in Enschede: motie tegen partijvoorzitter Spekman

In PvdA-zaaltjes viel het  bij de campagne al op, er zaten vooral ouderen

LOAD-DATE: March 17, 2017

LANGUAGE: DUTCH; NEDERLANDS

GRAPHIC: Foto David van Dam

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              154 of 185 DOCUMENTS



                                NRC Handelsblad

                                 16 March 2017
                                  NH donderda

Turken pas op: een autocratie is duur

BYLINE: Maarten Schinkel

SECTION: Economie; Blz. 2

LENGTH: 609 woorden

ABSTRACT

Maarten Schinkel

Column

Meer macht voor de president! In 2009 hield Venezuela een referendum waarin het
maximaal aantal termijnen dat een president kon zitten, werd afgeschaft. Die
president was de in 2013 overleden Hugo Chávez, die er al veertien jaar zat op
basis van een populistische ommekeer. Inmiddels is het land, ooit de vierde
olieproducent ter wereld, een ravage met massawerkloosheid, hyperinflatie en
krimp. En honger.

Autocraten kunnen een land naar de verdoemenis helpen. Aanvankelijk groeit de
economie snel, vaak op basis van een zeer vrijgevig begrotingsbeleid en
overdrachten aan het gewone volk. Maar uiteindelijk   is de economische
strategie onhoudbaar, moet de drukpers aan, komt de waarde van de munt onder
druk te staan en lopen de prijzen pijlsnel op. Denk aan Robert Mugabe in
Zimbabwe, met zijn bankbiljetten van op het laatst 100.000.000.000.000
Zimbabweaanse dollar.

Autocraten en dictators zijn slecht voor de economie, zo stelde de Utrechtse
hoogleraar Jan Luiten van Zanden al in 2012, samen met Kostadis Papaioannou. In
de onderzochte periode 1960 tot 2010 „blijkt er een sterk negatief economisch
effect uit te gaan van de zittingsduur van een (autocratische) president", aldus
Luiten van Zanden. Elk extra jaar onder een dictator vermindert de economische
groei met tussen de 0,1 en 0,15 procent. Per jaar. Dat lijkt weinig, maar het
effect stapelt zich op. „Na twintig jaar zwoegen onder een dictator is de groei
van de economie tussen de 2 procent en 3 procent lager dan anders het geval zou
zijn geweest."  De inflatie loopt intussen op.

Het zou veel Turken te denken moeten geven. Inmiddels weet niet alleen heel
Turkije, maar ook heel Europa dat de Turkse president Erdogan de bevolking op 16
april een referendum voorlegt dat zijn macht sterk uitbreidt.

Turkije staat er al niet al te best voor. Dat is zonde, want nog in 2012 loste
het zijn allerlaatste tranche van leningen van het IMF af, na decennia van steun
- en af en toe een regelrechte betalingsbalanscrisis.

Erdogan was van 2003 tot 2014 premier van Turkije en werd daarna president.
Onder zijn bewind bedroeg de economische groei tot 2015 gemiddeld 4,7 procent
per jaar.  Maar over 2016 zal de groei vermoedelijk slechts 2,2 procent zijn
geweest. De inflatie is intussen voor het eerst sinds vijf jaar weer boven de 10
procent. En de werkloosheid steeg in december met 1,9 procentpunt op jaarbasis,
tot 12,7 procent. De jeugdwerkloosheid bedraagt 24 procent.

De terugval was te verwachten. De ruzie met Moskou  over het neerschieten van
een Russische straaljager in 2015, die leidde tot een boycot over en weer, hakte
er al in. Terroristische aanslagen in Turkije schrikten toeristen af.

De spanningen met Moskou nemen af,  maar de ruzie die Erdogan nu zoekt met
Europa kan veel meer schade aanrichten. En die ruzie is niet los te zien van
Erdogans persoonlijke ambitie: het winnen van het referendum.

De EU is alleen al goed voor de helft van het toerisme in Turkije - een voorname
bron van inkomen en activiteit. Minister van Economische Zaken Nihat Zeybekci
zei deze week tegen Bloomberg de economische groei omhoog en de werkloosheid
omlaag te willen krijgen door méér export.

Maar  toerisme is een vorm van export, alleen een waarbij de afzetmarkt ook nog
eens per charter naar je toevliegt. Veel toeristen zullen worden afgeschrikt
door de harde taal van Erdogan  en het sluimerende gevoel niet veilig te zijn.
Dat hebben Turkse werkers en ondernemers niet verdiend. Maar ze dreigen het toch
te krijgen.

Maarten Schinkel schrijft over economie en financiële markten

'Na twintig jaar zwoegen onder een dictator groeit de economie 2 tot 3 procent
minder'

LOAD-DATE: March 16, 2017

LANGUAGE: DUTCH; NEDERLANDS

NOTES: Maarten Schinkel schrijft over economie en financiële markten

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              155 of 185 DOCUMENTS



                                NRC Handelsblad

                                 15 March 2017
                                  NRC woensda

In veilig debat vlamt alleen Asscher ineens

BYLINE: Annemarie Kas

SECTION: Den Haag; Blz. 8

LENGTH: 486 woorden

DATELINE: Den Haag.

ABSTRACT

debat grote partijen

Voor sommige lijsttrekkers had de campagne lang genoeg geduurd, de PvdA-leider
pakte zijn laatste kans.

Geen fouten maken. Dat was de belangrijkste opdracht   dinsdagavond bij het
slotdebat van de NOS. Want een misser,  die  nemen kiezers woensdag  natuurlijk
mee in hun achterhoofd,  het stemhokje in.

De lijsttrekkers van de acht grootste partijen gingen dinsdagavond in de grote
hal van de Tweede Kamer met elkaar in debat, steeds in duo's.  Over de volgorde
en tegenstanders had de NOS geloot en elke partij mocht één stelling bedenken.

Asscher had niks meer te verliezen

Op de valreep   gebeurde toch nog   iets nieuws. Voor het eerst was
PvdA-lijsttrekker Lodewijk Asscher fel. Het was zijn enige debat met Geert
Wilders (PVV)  en je gelóófde hem.  „De verpleegkundige met de hoofddoek hoort
erbij", zei  Asscher en verhief zijn stem. „Iedereen die meedoet aan de
samenleving heeft meer fatsoen in zijn pink dan Wilders en zijn hele  fractie."

Maar Wilders was ook sterk en feller dan bij het debat dat hij maandag met Rutte
had. „Nederland is helemaal niet van ons allemaal, dat kunnen we namelijk niet
betalen." Dit is waarom alle kiezers bij de PvdA weglopen, zei Wilders
erachteraan, want de partij van Asscher zorgde ervoor dat de huren „van de
gewone man" stijgen en dat het eigen risico omhoog is gegaan.

Pechtold weet raad met 'lief' van Buma

Voor Sybrand Buma (CDA) en Alexander Pechtold (D66)  had de campagne  wel een
dagje korter mogen duren, leek het. Waarom, wilde Buma van Pechtold weten, stemt
D66  altijd tegen extra bevoegdheden voor de veiligheidsdiensten? „In  plaats
van wantrouwen en gezeur over privacy." Pechtold ging er niet echt  inhoudelijk
op in, maar herhaalde alleen dat D66 tenminste extra geld voor de diensten
regelde de afgelopen jaren. Het CDA deed niets.

Aan het eind begon Pechtold ineens over hun loopbaan: „Toen u nog bij de Raad
van State werkte, was ik al bezig met politiek." Buma murmelde iets,  „sneu" en
„lief", en daar wist Pechtold wel raad mee. „Wat zegt u, u kijkt zo lief? Met
CDA'ers die dát zeggen loopt het nooit goed af." Jan Peter  Balkenende zei dat
in 2010 in een verkiezingsdebat, het CDA verloor en hij stapte op.

 Rutte kon de leider uithangen

VVD-lijsttrekker Mark Rutte had het niet zo getroffen met zijn tegenstanders,
maar hij maakte er het beste van. Van Gert-Jan Segers (ChristenUnie) kreeg hij
een cadeautje. Zij debatteerden over energie en Segers zei steeds dat
„leiderschap nodig was" om de klimaatverandering tegen te gaan. Ha, dat komt
mooi uit, zei Rutte, want als leiders nodig zijn, kijken ze vaak naar mij!

Wilders was als laatste aan de beurt. Het maakte eigenlijk niet uit, gaf hij
toe, wie er tegenover hem had gestaan. Over Segers' hoofd  heen richtte hij zich
tot de kijker. De islam is een bedreiging voor Nederland, zei hij. „Als we onze
rechtsstaat niet verdedigen, worden we Egypte of Iran."

LOAD-DATE: March 15, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              156 of 185 DOCUMENTS



                                NRC Handelsblad

                                 13 March 2017
                                  NRC Maandag

cabaret Freek de Jonge: De stemming 5 NPO 2, 20.25-22.00u.

SECTION: Binnenland; Blz. 10

LENGTH: 192 woorden

Uitgelicht

In zijn vijfde verkiezingsconference    worstelt Freek de Jonge (72) met zijn
identiteit. Satire heeft volgens hem  zijn beste tijd gehad en er kunnen door de
voortschrijdende emancipatie van minderheden nauwelijks meer grappen gemaakt
worden. En bijna alle grappen die hij verzint, staan  al minstens honderd keer
op Twitter voordat hij ermee wil komen.  Maar De Jonge grijpt toch  weer de
verkiezingen aan om de stemming in het land te peilen. Is Mark Rutte een
dierbare vriend of een strategisch genie? Waarom neemt de 'gewone Nederlander'
genoegen met zo'n ideeënloze leider? Waarom sluit links de rijen niet? Ook zijn
eigen  rol  als actievoerder komt aan bod. De aardbevingen in Groningen lenen
zich volgens hem niet voor grappenmakerij. „We kunnen niet meer op de oude
cabareteske toer voort."   Henk van Gelder zag de anderhalf uur durenende
voorstelling vooraf en schreef in deze krant  dat De Jonge ondanks alles toch
veel geslaagde grappen maakt.  Een stemadvies geeft de cabaretier niet, maar hij
geeft wel aan dat niet stemmen echt geen optie is.    Eerdere
verkiezingsconferences speelde De Jonge in 2002, 2006, 2010 en 2012.

LOAD-DATE: March 13, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              157 of 185 DOCUMENTS



                                NRC Handelsblad

                                 09 March 2017
                                  NH Donderda

De spijt van premier Rutte

SECTION: Achterpagina; Blz. 20

LENGTH: 509 woorden

Frits Abrahams

Het kan leerzaam zijn een tv-uitzending tweemaal te bekijken. In het geval van
Pauw & Jinek,  afgelopen maandagavond, vond ik genoeg reden voor zo'n herhaling.

In de studio raakte iedereen geëmotioneerd: van de Groningse slachtoffers van de
aardgasbevingen en de  politici Jan Marijnissen (ex) en premier Rutte tot en met
de gastvrouw en gastheer. Veel kijkers zal het ook zo zijn vergaan. Mijn
primaire reactie: het is unfair om een gast, Rutte, plotseling te confronteren
met zoveel op één kwestie toegespitste woede, hoe begrijpelijk die ook was.

Dat bezwaar verviel toen later bleek dat Rutte wel degelijk kon weten wat hem te
wachten stond. In het AD vertelde Jeroen Pauw: „Hij wist wat er in het publiek
zat en had zich vooraf goed voorbereid door bijvoorbeeld nog even te bellen met
minister Kamp over de situatie in Groningen." Dat een van de gasten de dood van
zijn vader aan het regeringsbeleid koppelde, kwam ook voor Pauw en Jinek
onverwacht. Pauw: „Ik had dat specifieke verhaal liever niet in de uitzending
gehad." Hij liet dat ook tijdens de uitzending merken.

In veel reacties de dagen erna werd Rutte weggezet als iemand die zich onhandig
en zelfs slecht had verweerd. Het was niet mijn ervaring: niet tijdens de
uitzending en al helemaal niet bij de herhaling. „Hij had moeten beginnen met
sorry te zeggen", zei Pechtold.

Wat gebeurde er precies? De eerste Groninger zei: „De heer Rutte heeft ons zes
jaar leeggezogen, en dat doet-ie nog steeds." De tweede Groninger bedreef knappe
retoriek met het venijnig terugkerende zinnetje: „Is het netjes dat...." Hij
sloot het af met een somber: „Het begrip 'netjes' is wel aan énige inflatie
onderhevig."

Een terechte oorwassing voor de premier, die onlangs had gezegd dat in Groningen
inmiddels een en ander „netjes" was geregeld.

Wat was daarop de eerste reactie van Rutte? „Verschrikkelijk." Hij voegde eraan
toe: „De aardgaswinning in Groningen is in een nachtmerrie veranderd." Daarna
zei Rutte in allerlei varianten dat hij de woede van de Groningers begreep. Hij
gaf ook opnieuw toe dat het kabinet „de enorme opgave om de huizen te versterken
heeft onderschat".

Kortom, het verweer van de premier was één groot 'sorry', een vorm van
boetedoening die hij eindigde met de belofte dat de gaskraan uiteindelijk
helemaal zou dichtgaan. De spijt komt voor de Groningers laat, maar kan toch nog
wel een rol spelen bij de afdoening. Het regeringsbeleid rond de aardgaswinning
is onverdedigbaar geworden. Er is blunder op blunder gestapeld, een
parlementaire enquête waardig.

Rutte vergoelijkte dat niet langer, hij verzette zich alleen toen Jan
Marijnissen de gelegenheid benutte om zijn SP een opkontje te geven door er de
sluiting van de mijnen en nog een paar doorgestoken dijken bij Oss bij te halen.
„Al vanaf het begin van de jaren tachtig heeft de politiek zich vervreemd van
het gewone volk", aldus de gewezen SP-leider. „Dát is te makkelijk, een verkeerd
soort populisme", reageerde Rutte fel.

Hij had ook kunnen zeggen: links populisme is niet beter dan rechts populisme.

LOAD-DATE: March 9, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              158 of 185 DOCUMENTS



                                NRC Handelsblad

                                 08 March 2017
                                  NH Woensdag

'Als ik premier ben, zal het niet foutloos gaan'

BYLINE: Annemarie Kas; Mark Kranenburg

SECTION: Binnenland; Blz. 8

LENGTH: 1569 woorden

ABSTRACT

interviewAlexander PechtoldLeider D66

Alexander Pechtold wil dat D66 gaat regeren. En zijn ministers moeten  wat laten
zien.  Dus krijgen ze functioneringsgesprekken.

Volgende week maandag  is het echte premiersdebat. Nee, niet als VVD-leider Mark
Rutte bij EenVandaagtegenover Geert Wilders van de PVV staat, aan het einde van
de middag. „Dat is het oppositiedebat", zegt Alexander Pechtold half grappend,
half serieus.  's Avonds, bij Eva Jinek en Jeroen Pauw aan tafel, dát is het
premiersdebat. „Daar  zitten Sybrand Buma en ik."

D66-leider Alexander Pechtold is vol zelfvertrouwen. Het gaat goed met de
partij. In de Peilingwijzer, dat is het gewogen gemiddelde van zes
opiniepeilingen,  haalt D66 tussen de zeventien en negentien zetels. Nu hebben
ze er twaalf.

D66 is  volgens die peilingen de derde of vierde partij. Toch zegt Pechtold dat
hij premier wil worden. Hij vindt het vreemd dat al sinds vorig jaar zomer het
beeld bestond dat het derde kabinet-Rutte er zou komen. „De vraag was alleen nog
even met welke partijen precies. Dat vond ik niet democratisch en ook niet
uitdagend genoeg voor Rutte."

Had u verwacht dat Rutte en Wilders tot nu toe zo weinig zichtbaar zouden zijn?

„Nee. Ik dacht: die twee kapen deze verkiezingen. Maar Wilders gijzelt met zijn
afwezigheid eigenlijk Rutte en dat trekt hen  samen omlaag. In dit geval heb ik
daar geen medelijden mee."

Waar had u zich op voorbereid, de rol van de anti-Rutte of de anti-Wilders?

„Allebei niet. Ik wil laten zien dat ik ambitieus ben. Vorig jaar zomer heb ik
voor mezelf geanalyseerd hoe het bij vorige verkiezingen ging. Ik werd toen
onrustig van  de hele tijd kijken hoe het met de anderen ging. Nu ben ik veel
opgeruimder en heb ik mijn eigen verhaal."

Dit is uw vierde campagne voor de Tweede Kamer. Wat is er veranderd?

„Mensen zoeken meer naar wie je bent als politicus, als persoon. En het is
onvoorspelbaarder geworden. Het gaat meer en meer om dingetjes, om de events."

Geeft u eens een voorbeeld?

„Henk Krol die licht hysterisch in zo'n Carrédebat staat. Als ik zo had gedaan,
had het me vijf zetels gekost. Ik vermoed dat hij er één of twee bij krijgt.
Ander voorbeeld: mijn volkomen onverwachte confrontatie met Martin Kock. Het
heeft me ongelooflijk veel reacties opgeleverd."

Pechtold bedoelt wat er in de uitzending van Nieuwsuur gebeurde, vorige week.
Martin Kock (57) confronteerde Pechtold live op televisie met zijn stervenswens.
„Ik heb geen zin meer. Ik wil nu." D66 heeft een initiatiefwet die ouderen hulp
biedt bij overlijden als zij hun leven voltooid vinden, maar in dat  voorstel
zit een leeftijdsgrens, van 75 jaar. Pechtold wist niet dat hij deze vraag zou
krijgen.

Vond u het kunnen, dat u van niets wist?

„Ik heb me voorgenomen om journalisten niet te beoordelen, zeker niet in
campagnetijd. Ik hield  er uiteindelijk een goed gevoel aan over, ook omdat deze
man niet zielig was, maar zelfbewust. Maar ik schrok me natuurlijk rot. Het was
een voorbeeld waar mensen kunnen zien of je in een moeilijke situatie een
antwoord hebt. Ik vond zelf dat ik te lang stil was en moest zoeken naar
woorden. Achteraf hoorde ik dat men juist waardeerde dat ik niet meteen  een
riedeltje klaar had."

Het is een voorbeeld uit   een campagne die alle kanten op gaat. Hoe kan dat?

„Dat komt echt door Wilders, die brengt zichzelf in de problemen door niet mee
te doen. En de VVD en de PvdA hebben een onzichtbaar verhaal. De PVV en VVD
zakken weg in de peilingen en het CDA en D66 rukken op. Voor het eerst is nu de
vraag,  als het niet Rutte wordt, wat is dan het alternatief? Eerder waren wij
als middenpartij slachtoffer van een tweestrijd, nu gebeurt het
tegenovergestelde."

U bent  net het CDA geworden, maar dan zonder de C.

„Wij zijn constructief, dus we hebben net een andere C. We zijn beide
middenpartijen, maar D66 is absoluut progressief."

En het CDA niet?

„Nee, het wordt bij hen steeds erger. Kijk naar dat voorstel over het Wilhelmus
zingen op school. Ik bied twee coupletten. Nee,  ví[#xfffd]jf coupletten!
Allemaal! Veel succes met die wedstrijd, met de VVD en de PVV.  Ik ben benieuwd
hoe Buma straks van zeer conservatief naar enigszins constructief gaat bewegen.
Wij zijn vanuit de oppositie afgelopen jaren bereid geweest impopulaire
maatregelen te steunen. D66 mag daarom ook een deel van het economisch herstel
opeisen. Kiezers weten dat ze ons iets kunnen toevertrouwen."

Dus kiezers waarderen constructieve partijen, behalve als ze echt regeren, zoals
de VVD en de PvdA?

„Je moet mensen wel meenemen. Je zag het twee weken geleden met dat VVD-plan, 2
miljard euro extra voor de ouderenzorg. Ik heb een samenleving nog nooit zo
woest zien reageren op een belofte voor betere zorg. Die vertrouwenscrisis slaat
voor een deel terug op ons allemaal in de politiek."

U heeft standpunten waar mensen moeilijk tegen kunnen zijn. Goede zorg, beter
onderwijs, dat wil iedereen wel.

„Nou, vorige keer hadden VVD en PvdA beide extra geld beloofd voor onderwijs,
maar in hun regeerakkoord ging er ineens tóch 100 miljoen euro af. Pas toen wij
in beeld kwamen, ging het de goede kant op met 650 miljoen euro extra."

Dus straks zit er een D66'er op het ministerie van Onderwijs?

„Ik ga nu niet formeren, maar het is zeker een belangrijk ministerie voor ons.
Je vooraf vastleggen op dit soort dingen leidt alleen maar tot
teleurstellingen."

Een regeringscoalitie met vier of vijf partijen straks, dat is toch je eigen
nederlaag bij de volgende verkiezingen organiseren?

„Natuurlijk zul je soms mensen teleurstellen, maar je moet  hen vooral laten
zien wat je over all aan het doen bent. Ik heb er wel  ideeën over, hoe een
kabinet dat moet doen."

Hoe dan?

„Van alles. Ik vertel er eentje. Als D66 straks bewindslieden levert, wil ik dat
we zelfkritisch blijven. Functioneert het? Ik ga van tevoren met de dames en
heren goed doornemen dat een midterm review erbij hoort. Als het vastloopt, gaan
we echt niet wachten tot de Tweede Kamer  moeilijk gaat doen."

Dat heeft deze coalitie ook als idee gehad. Het kwam er niet van.

„We hoeven het niet in de coalitie af te spreken, maar ik wil het  als partij.
Een deel van de frustraties over geloofwaardigheid van politici zit in dit soort
dingen. Nog één: heel vaak wil de oppositie in de Tweede Kamer een debat. Dat
houdt de coalitie bijna altijd tegen en dat verhardt onnodig de onderlinge
verhoudingen. Dus ik zou vaker zeggen, prima, we doen een debat. Als dan blijkt
dat het allemaal meevalt, dat het te hijgerig was, dan kun je de volgende keer
geloofwaardiger zeggen: nee, u wilt alleen even een minister roosteren."

U wilt premier worden. Waarom bent u daar geschikt voor?

„Omdat ik meer dan Rutte premier van alle Nederlanders kan zijn en anders dan
hij geen hater ben van de multiculturele samenleving. En ik ben ook al jaren in
gesprek met Henk en Ingrid. Ik weet me tot die beide kanten van Nederland te
verhouden. En op het Europese toneel kan ik meer een rol spelen. Ik vind dat
Rutte op dat punt Nederland tekortdoet. We zijn de twintigste economie van de
wereld, behoren tot de founding fathers van Europa, dan kan je de Unie niet
wegzetten als levertraan. Ietsje meer Angela Merkel had Rutte niet misstaan."

In de internationale politiek moet je vaak vuile handen maken.

„Dat is zo. En als ik het ga doen zal het niet foutloos zijn, absoluut niet.
Maar  Trump feliciteren met zijn verkiezing zonder enige kanttekening zoals
Rutte deed, dat  zou ik niet doen. Je kan ook, net als Merkel, zeggen: van harte
en ik wil graag met u samenwerken op basis van onze gemeenschappelijke
mensenrechten. Uiterst diplomatiek, maar duidelijk."

Zou u als premier ook de Turkse minister van Buitenlandse Zaken Cavusoglu
verbieden om in Rotterdam campagne te voeren voor het Turkse grondwetreferendum?

„Ik zou met burgemeester Aboutaleb alle juridische middelen uit de kast halen om
dat te voorkomen. Moet ik, als in Turkije een Duitse journalist is opgepakt,
vorige week nog, toestaan dat iemand van dat regime hier komt praten over
verkiezingen en democratie? Kom."

U vindt het afgeven van een signaal aan Turkije belangrijker dan de vrijheid van
meningsuiting hier?

„Het gaat om iemand die zelf de vrijheid van meningsuiting met voeten treedt. Je
kunt er principieel of praktisch over denken. Het is van tweeën één."

Maar met het verbieden van zijn komst doet u hetzelfde als wat u hem verwijt.

„Dat staat in geen verhouding tot elkaar. Laat hem maar een YouTube-filmpje
sturen. We gaan Google heus niet tegenhouden om het te laten zien. We censureren
niet de boodschap, maar de minister is niet welkom. Ook in het kader van de
openbare orde en veiligheid."

Premier Pechtold zal met veel slechte mensen te maken krijgen.

„Zeker. De wereld is niet ideaal. Er is geen handboek hoe te reageren. Maar het
huidige Erdogan-regime... Zij intimideren  Nederlandse staatsburgers. Dat gaat
te ver."

Luister ook naar de podcast over Alexander Pechtold, via nrc.nl/haagsezaken.

Wilders gijzelt met zijn afwezigheid eigenlijk Rutte en dat trekt hen  samen
omlaag

Eerder waren wij als middenpartij slachtoffer van een tweestrijd, nu gebeurt het
tegenover- gestelde

51

Alexander Pechtold is 51 jaar. Hij zit sinds eind 2006 voor D66 in de Tweede
Kamer als partijleider en fractievoorzitter. D66 haalde toen 3 zetels en er
gingen vaak stemmen op om de partij op te heffen.

12

D66 heeft nu    12 zetels. Pechtold hoopt dat zijn partij het recordaantal van
24 (uit 1994) dit jaar  evenaart.

LOAD-DATE: March 8, 2017

LANGUAGE: DUTCH; NEDERLANDS

NOTES: Luister ook naar de podcast over Alexander Pechtold, via
nrc.nl/haagsezaken.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              159 of 185 DOCUMENTS



                                NRC Handelsblad

                                 07 March 2017
                                   nh dinsdag

Partijen nemen weinig risico met overheidsbudget

BYLINE: Philip de Witt Wijnen

SECTION: Den Haag; Blz. 6

LENGTH: 1140 woorden

DATELINE: Den Haag.

ABSTRACT

Wat doen partijen met inkomsten en uitgaven?

Partijen schuiven met miljarden, maar per saldo is het effect op het
overheidsbudget klein. En wat dit betreft zijn de verschillen tussen de partijen
dus minder groot.

De grootste lastenverlichting van alle partijen voorstellen en toch om de oren
worden geslagen met verwijten de belastingen voor de gewone burger te verhogen.
Het overkomt GroenLinks sinds het Centraal Planbureau de verschillende
verkiezingsprogramma's tot op de komma heeft doorgelicht.

De partij van Jesse Klaver wil met 26,4 miljard de omvangrijkste verlaging van
lasten op arbeid, maar krijgt van zijn opponenten in de campagne steeds te horen
dat hij wel „zeven nieuwe belastingen"  introduceert, voor 18 miljard aan
milieuheffingen gaat opleggen en na 2021 huishoudens nog eens met 11,5 miljard
aan lastenverzwaring gaat opzadelen.

De politieke tegenstanders van PvdA tot VVD putten allemaal dankbaar uit het
omvangrijke doorrekenrapport van het CPB, dat drie weken geleden verscheen. De
met venijn ingepeperde getallen kloppen ook nog. Want inderdaad, GroenLinks komt
in de komende kabinetsperiode met extra milieuheffingen ter waarde van 18
miljard euro, waaronder een kilometerheffing, een vliegtaks en een
verpakkingsbelasting. Ook de extra lastenverzwaring van 11,5 miljard ná 2021
klopt - en dát cijfer telt niet mee in het positieve koopkrachtplaatje dat het
CPB voor GroenLinks schetst. Bij D66 is er ook zo'n lastenverzwaring op de lange
termijn, van 5,5 miljard.

Terechte verwijten, zou je zeggen, tot je naar de lastenontwikkeling van álle
politieke partijen kijkt. Dan ontstaat er een  ander beeld. Wat allereerst
opvalt: vrijwel alle partijen doen wat GroenLinks voorstelt: de lasten op
'inkomen en arbeid' verlagen. Van VNL met ruim 20 miljard tot de PvdA met - ook
opvallend - een bescheiden 1 miljard. Alleen Denk en de Vrijzinnige Partij, die
in budgettair opzicht wel vaker buiten het politieke speelveld (en de grafieken)
vallen, maken de lasten op arbeid hoger.

De lasten op milieu gaan eveneens bij vrijwel alle partijen omhoog, van 2 tot 18
miljard.  Verder verhogen bijna alle partijen, op CDA en VNL na, de lasten op
vermogen en winst. Ja, ook de VVD. De liberalen beperken de renteaftrek voor
bedrijven en verhogen de verhuurdersheffing voor woningcorporaties, in de hoop
dat zij meer van hun vastgoedbezit verkopen.

De optelsom van alle lastenverlagingen en lastenverzwaringen brengt   grote
verschillen tussen de verschillende partijen aan het licht, maar de uitkomst is
anders dan je in de campagnespin vaak hoort. Zo ligt het saldo van
'beleidsmatige lasten' bij GroenLinks precies op nul. En is die 26,4 miljard
uiteindelijk niet een lastenverlichting maar een lastenverschuiving. Bij de VVD
dalen de totale lasten met 12 miljard, bij de huidige coalitiepartner PvdA
stijgen ze met 10 miljard (vooral bij bedrijven).

Onder aan de streep bij de ingediende begrotingen voor de komende regeerperiode
staat nog een belangrijk getal: het zogeheten EMU-saldo, een van de relevante
Europese begrotingscriteria. Dat is het verschil tussen alle beoogde
overheidsinkomsten (via belastingen en gasopbrengsten) en alle geplande uitgaven
(de kosten voor de zorg bijvoorbeeld, en investeringen in defensie en
onderwijs).

Zetten we die voor alle deelnemers op een rij, dan zien we een opmerkelijke,
maar niet nieuwe conclusie. Allereerst: alle partijen, op Denk na, laten het
voor 2021 voorziene begrotingsoverschot van 0,9 procent wat teruglopen - om de
vrijgekomen miljarden te kunnen gebruiken voor extra uitgaven. Wat vooral
opvalt: in harde euro's lijken de verschillen tussen inkomsten en uitgaven wel
wat uiteen te lopen. Maar tussen de uitersten van de gevestigde partijen (PvdA
en ChristenUnie) zit slechts een verschil van 8 miljard euro.  Dat is 1,1
procent van het bruto binnenlands product, en 2,5 procent van de totale nu
voorziene overheidsuitgaven in 2021.

Waar hebben we dat eerder gezien? Wimar Bolhuis, econoom en kandidaat-Kamerlid
voor de PvdA, schreef in zijn recent verschenen historische studie naar de
CPB-doorrekeningen sinds 1986: „Hoewel de verschillen in nominale termen
behoorlijk groot klinken, zijn de verschillen in relatieve termen eigenlijk zeer
beperkt." Daar zat de doorrekening van 2017 nog niet bij. Het geringe verschil
van 1,1 procent tussen PvdA en ChristenUnie nu is exact hetzelfde als het
grootste verschil ooit dat Bolhuis waarnam: tussen de VVD en GroenLinks in 1998.
Het ging in dat jaar zelfs om precies hetzelfde absolute bedrag: 8 miljard -
maar dan in ouderwetse guldens.

Naast dat de verschillende politieke partijen per saldo niet zo heel ver van
elkaar af staan als het gaat om de beheersing van de overheidsfinanciën, zijn er
meer overeenkomsten, die het onderhandelen over een nieuw regeerakkoord
vergemakkelijken.

Milieu

Op de VVD en Denk na willen alle politieke partijen, aan de uitgavenkant, wel
extra investeren in milieu, van een paar honderd miljoen tot 2,4 miljard euro.
Eveneens  negen partijen willen miljarden aan extra milieuheffingen ophalen.
Alleen CDA en VVD laten die dalen.

Gasproductie

Van de elf doorgerekende partijen wil alleen Denk de gasproductie in Groningen
opschroeven, vijf partijen willen de geplande productie ongemoeid laten (VVD,
CDA, SGP, VNL en de Vrijzinnige Partij) en vijf partijen willen de gaskraan
verder dichtdraaien (PvdA, SP, D66, ChristenUnie en GroenLinks).

Ambtenaren

Op de PvdA na willen alle partijen bezuinigen op het overheidsapparaat; de
meeste met 1,2 miljard euro. GroenLinks wil de kosten voor het openbaar bestuur
op de nullijn zetten.

Onderwijs

Anders dan alle andere partijen wil VNL fors het mes zetten in de
onderwijssector (4,1 miljard euro) en de Vrijzinnige Partij een beetje (300
miljoen). Alle andere partijen willen wel investeren in het onderwijs, waarvan
D66 met 3,8 miljard het meest.

Banken

Zeven van de elf doorgerekende programma's hebben voorstellen om de financiële
sector zwaarder te belasten, bijvoorbeeld via een hogere bankenbelasting (PvdA,
SP, GroenLinks, Denk), een nieuwe transactietaks bij het handelen in aandelen
(SP, Denk en de Vrijzinnige Partij) en het afschaffen van de fiscale
aftrekmogelijkheden voor de omstreden coco's - een soort converteerbare
obligatielening waarmee banken strengere kapitaalseisen deels kunnen omzeilen.

Formatievoer Waar zijn de partijen het over eens?

De vliegtaks, de filetaks en de kilometerheffing. GroenLinks is lang niet de
enige partij die nieuwe belastingsoorten voorstelt. De SP en PvdA hebben er  wel
16 bedacht, van een toptarief voor inkomens boven anderhalve ton tot het
reguleren van, jawel, softdrugs. Dat zou volgens het CPB 200 miljoen  kunnen
opleveren. Door verkoopvergunningen   te veilen, door een wiettaks in te voeren,
of via „dividenduitkeringen". Dat laatste zou niets anders betekenen dan het
nationaliseren van coffeeshops.

LOAD-DATE: March 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              160 of 185 DOCUMENTS



                                NRC Handelsblad

                                 07 March 2017
                                   nh dinsdag

Rutte tegen boze Groningers: 0-1

BYLINE: Hans Beerekamp

SECTION: Media; Blz. 8

LENGTH: 571 woorden

ABSTRACT

Zap

Er zijn bureaus, bedrijven en individuen die een goede  boterham verdienen met
de wetenschap van het verkiezingscampagne voeren. Winst of verlies zit immers
soms in een klein hoekje. Zo werd ontdekt dat de geloofwaardigheid van een
kandidaat op televisie beïnvloed kan worden door achter in het beeld iemand in
het publiek ja te laten knikken of zelfs nee te schudden.

We zien het in de aanloop van deze verkiezingen nu overal, die claque van
permanent met hun hoofd wiebelende werkstudenten. Zondag met Lubach (VPRO) nam
het fenomeen deze week hilarisch op de hak.

Als zulke subtiele details al tellen, dan moet het optreden van de
minister-president en VVD-lijsttrekker Mark Rutte in Pauw & Jinek: De
Verkiezingen (KRO-NCRV/VARA) volgens gangbare opvattingen als een
campagneblunder worden geduid. Ondenkbaar dat het VVD-team niet zou hebben
geweten dat de zaal van American Hotel gevuld zou zijn met een buslading boze
inwoners uit de provincie Groningen. Hun woede over de gevolgen van de
gaswinning uitten ze niet alleen door het omhoog houden van A4'tjes met de tekst
Not My Premier maar ook met emotionele betogen en pogingen om Rutte het spreken
te beletten.

De situatie in Groningen is ernstig, zo leerden we ook uit de  zaterdag
uitgezonden documentaire De Stille Beving (NTR): niet alleen omdat er huizen
schade oplopen en sterk in waarde dalen en mensen onder grote stress moeten
leven, maar vooral omdat ze het gevoel hebben te worden afgescheept door de
instanties die hen schadeloos moeten stellen, waarbij de veroorzaker van die
schade (NAM en overheid) het grotendeels voor het zeggen heeft. Als een premier
dan zegt dat de afhandeling „netjes" is, dan knapt er iets.

We moeten er dus vanuit gaan dat Rutte wist wat hem te wachten stond en dat hij
bewust de confrontatie niet heeft willen vermijden. Als hij, de grote
communicator, deze  razernij had  kunnen apaiseren, dan was dat zeker goed voor
de campagne geweest.

Die opgave bleek een brug te ver. Het is niet eenvoudig om boven een woedende
menigte uit te komen met je stem, zeker als er enige aarzeling doorklinkt in je
betoog. Rutte hakkelde, keek naar beneden en had eigenlijk geen goed verweer.
Bovendien zat voormalig SP-leider Jan Marijnissen aan tafel, die hier een fraaie
illustratie meende te ontdekken van diverse kloven: tussen overheid en burger,
Randstad en provincie, economische belangen en die van de gewone man. Je kon hem
daar moeilijk ongelijk in geven.

Deze boze burgers hadden het niet over oprukkende  islam, vluchtelingen of
nationale identiteit, maar gewoon over een overheid die hen geschoffeerd had,
over een lange periode. Dat is de perfecte bron voor een kiezersopstand.

Maar was dit dan die gamechanger, waar de campagnedeskundigen al zo lang op
zitten te wachten? Nauwelijks: de betrouwbaarheid van Rutte was al lang zijn
achilleshiel en de kans dat na deze uitzending er massaal van VVD naar SP zal
worden overgelopen, lijkt evenmin erg groot.

Het moet wel een nieuwe klap zijn geweest voor het montere zelfvertrouwen van
Rutte. De echte winnaar is de redactie van Pauw & Jinek, die in het nimmer
aflatende bombardement van verkiezingsprogramma's wederom een voltreffer mocht
noteren.

Zo zit die kloof dus in elkaar: regenten, verzekeraars en  pensioenbeheerders
die maar niet willen begrijpen dat hun aanpak van problemen geen rekening houdt
met de simpele behoefte van mensen om serieus genomen te worden.

Hans Beerekamp

LOAD-DATE: March 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              161 of 185 DOCUMENTS



                                NRC Handelsblad

                                 06 March 2017
                                   nh maandag

Buma zoekt positie op rechts, Asscher vooral in defensief

BYLINE: Annemarie Kas; Thijs Niemantsverdriet

SECTION: Den Haag; Blz. 4

LENGTH: 929 woorden

DATELINE: Amsterdam.

ABSTRACT

Carrédebat

De scherpe wijze van interviewen van Diana Matroos leidde tot nogal wat kritiek.
Daardoor had met name Lodewijk Asscher (PvdA) geen beste avond. Op rechts kreeg
Rutte stevige concurrentie van Buma.

De spanning was groter en  de uithalen waren feller dan in eerdere debatten.
Niet de onvermijdelijke samenwerking van ná 15 maart, maar de onderlinge
verschillen stonden zondagavond centraal.

Het debat in het Amsterdamse Carré-theater werd voor de derde keer gehouden, op
initiatief van BNR Nieuwsradio, RTL Nieuws en Elsevier. De lijsttrekkers
hakketakten onderling veel méér dan eerder, waardoor het soms rommelig was en
opgewonden.

Lijsttrekkers van acht partijen deden mee: Mark Rutte (VVD), Lodewijk Asscher
(PvdA), Emile Roemer (SP), Sybrand van Haersma Buma (CDA), Alexander Pechtold
(D66), Jesse Klaver (GroenLinks), Henk Krol (50Plus)  en als enige vrouw
Marianne Thieme (Partij voor de Dieren). Thieme mocht de plaats van Geert
Wilders (PVV) innemen, die had afgezegd.

Georganiseerde één-op-ééndebatjes waren er niet, maar de lijsttrekkers kregen
wel elk een pittige ondervraging. Interviewer Diana Matroos deed dat vooral aan
het begin zo scherp, dat ze op sociale media veel kritiek  kreeg. Ze liet
bijvoorbeeld Lodewijk  Asscher nauwelijks uitpraten, waarna ze het gesprek
midden in een antwoord plots beëindigde: „Meneer Asscher, bedankt!"

Het was nota bene Henk Krol, die het afgelopen dagen zwaar had in de media,  die
Matroos op haar nummer zette.  „Ik kan haar even niet verstaan, dat vindt u niet
erg hè", zei Krol tegen het publiek toen hij applaus kreeg, omdat hij hard tegen
Matroos inging. Mark Rutte schudde hem er hartelijk de hand voor.

In de loop van de avond matigde  Matroos haar toon. Zo kreeg  Rutte,  als
laatste,  een mildere behandeling. De indruk ontstond dat de organisatoren
tijdens het debat ingrepen, al ontkent RTL  dat.

 Rutte krijgt concurrentie van Buma

   In Carré deed  Mark Rutte voor het eerst mee. De VVD-leider was afwezig bij
het eerste RTL-debat, vorige week. Hij wilde duidelijk overkomen als ervaren
premier van alle Nederlanders. Hij strooide met dit soort zinnetjes:  „In mijn
zeseneenhalf jaar als minister-president..."

Rutte werd door de loting  pas laat in het debat zichtbaar. Eén keer zat hij bij
alleen kleine partijen ingedeeld en moest hij over de AOW-leeftijd debatteren
met Thieme, Krol en Klaver. Pas bij de laatste stelling, over de EU, kon hij
zich echt profileren. Rutte nam Pechtold de maat, over diens ambities om premier
te worden. Pechtold was tegen de vluchtelingendeal met Turkije. Het is
uitgesloten dat je in Europa de perfecte oplossingen vindt, zei Rutte tegen hem,
je moet soms ook praktisch zijn als minister-president. „Uw reactie heeft me
laten zien dat u daar niet aan toe bent."

Op rechts kreeg Rutte stevige concurrentie van Sybrand Buma (CDA). Die  greep
waar hij kon de kans om het contrast tussen zijn partij en links te laten zien.
Meteen in het begin ging Buma  vol in de aanval tegen PvdA'er Asscher. Die wil
het eigen risico in de zorg  afschaffen,  na het de afgelopen jaren als
coalitiepartner  te hebben verdedigd. „Spuit elf", noemde Buma hem.

Bij de vraag of Nederland zijn cultuur onvoldoende heeft beschermd,  zette de
CDA-leider   zichzelf  neer  als alternatief voor Rutte en Wilders. „Ons
volkslied is het mooiste en oudste ter wereld." Buma was, zoals eerder, fel over
de radicale islam  en zei dat „we ook de moslimgemeenschap mogen aanspreken om
hier mee te doen".  Extra mooi voor Buma was dat Ruttes andere concurrent voor
het premierschap, Pechtold, minder zichtbaar was dan tijdens het eerste
RTL-debat.

Asscher had een slechte avond

'Op links' had Lodewijk Asscher (PvdA) geen beste  avond. Hij had pech en was
als eerste aan de beurt voor het rondje met Diana Matroos. Hij miste zo de
relativerende  houding die de anderen wel konden aannemen, omdat ze haar manier
van aanvallen hadden gezien.

Niet Asscher, maar Jesse Klaver (GroenLinks) kreeg de gewenste confrontatie met
Rutte, in een debatje over de AOW-leeftijd. Klaver was sowieso beter op dreef
dan vorige week. Hij kwam minder nerveus over en de andere lijsttrekkers zetten
hem niet meer weg als jong en onervaren. In het debatje over de  Nederlandse
cultuur bood Klaver Buma sterk weerwoord, met een fel betoog over
migrantenjongeren die volgens Klaver worden buitengesloten.

Asschers andere  concurrent op links, Emile Roemer (SP), maakte een opvallend
ontspannen indruk. Roemer legde  steeds als hij het woord kreeg, de koppeling
met gewone Nederlanders: „Zolang er 150.000 jongeren op zoek zijn naar werk,
moet de AOW-leeftijd terug naar 65 jaar."



Nog negen dagen te gaan

Dit Carrédebat was de laatste grote confrontatie tussen de  partijleiders tot
het slotdebat bij de NOS, de avond voor de verkiezingen.    In 2012 was de
tweestrijd tussen VVD en PvdA op dit moment in de campagne al volop bezig. Nu
is, met nog negen dagen te gaan, een veel groter aantal partijen nog relevant.
De door de VVD gewenste tweestrijd met de PVV was niet zichtbaar, omdat Geert
Wilders ontbrak.

Alleen in Ruttes eigen blokje ging het even  over de PVV-leider. Rutte herhaalde
dat hij „onder geen enkele voorwaarde  en ongeacht de uitslag" gaat samenwerken
met Wilders. De andere partijen noemden hem niet en spraken liever over hun
eigen thema's. Wilders heeft zondagavond iets gemist.

Ons volkslied is het mooiste en oudste ter wereld

Sybrand Buma, Lijsttrekker CDA

Zolang er 150.000 jongeren op zoek zijn naar werk, moet de AOW-leeftijd terug
naar 65

Emile Roemer, Lijsttrekker SP

LOAD-DATE: March 6, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              162 of 185 DOCUMENTS



                                NRC Handelsblad

                                 04 March 2017
                                  nh zaterdag

Ruimtekoning in zijn klasse

BYLINE: Bas van Putten

SECTION: Lux; Blz. 11

LENGTH: 829 woorden

ABSTRACT

Hyundai moet vechten voor erkenning. Die verdient het Koreaanse merk voor de
i30, vindt .

Autotest

Daar is weer een Koreaanse Golf, de nieuwe Hyundai i30. Je zou het van de daken
willen schreeuwen: vrienden, laat VW  en leg je toe op goedkope kleintjes. Zijn
jullie goed in en ze scoren bij de hardwerkende burgers. Die moeten rekenen en
rekenaars komen vanzelf bij mini-Koreanen uit; de slimme Hyundai i10 is
ruimtekoning in zijn klasse.

Maar iedereen wil een A-merk worden. Je hebt Chinese smartphonefabrikanten die
de  iPhone op de korrel nemen, helden. Van iconen win je alleen met een heel
lange adem. Eerst twintig jaar met degelijke doorsneewaar je marktpositie
uitbouwen, dan alles uit de kast halen voor de disruptieve premium-verrassing
die geen trendwatcher zag komen. Zo kon Toyota met het topmerk Lexus de elite
opnaaien, zo steeg Samsung stapsgewijs boven het Apple-maaiveld uit.

Knap. Nadat de innovatiebeker is veroverd wacht namelijk het sisyfusgevecht
tegen de onaantastbare gezagsverhoudingen. Het lijkt automerken van reputatie
niet te schaden dat ze in betrouwbaarheidsstatistieken worden afgetroefd door
ploeterende Aziaten of, wat vaak gebeurt, door Lexus. Imago is een monster. Zo
houdt de niet foutloze Golf zijn AAA-status. Weliswaar wordt naarstig aan de
poten van zijn stoel gezaagd, zoals boze tongen beweren dat Apple de weg kwijt
is sinds de dood van Steve Jobs, maar je ziet geen barsten in zijn patina.

Ondanks de dieselblunder blijft VW soepel aan de bal met moderne downsizemotoren
en strak industrieel design. De afwerking is top en het succesrecept wordt
geraffineerd gekruid met  gadgets. De gefacelifte Golf VII heeft bijvoorbeeld
gebarensturing. Je kunt swipen door je hand voor het multimediascherm heen en
weer te zwiepen, supertof. Dat geeft productbinding, dat onbetaalbare gevoel van
exclusiviteit. VW heeft het geld om het te maken en de goodwill er de klanten
voor te laten bloeden, dus het mag wat kosten.

Hartverscheurend

Hyundai moet op Golf-domein voor acceptatie vechten. Zichtbaarste symptoom is
het krampachtige design, dat op de tenen hip doet met een overmaatse zeshoekige
grille, het nieuwe merkgezicht. Curieus dat het merk, dat nota bene een Duitse
ontwerpchef aantrok, niet in het reine komt met de door Apple gedresseerde
smaakmaatstaven; de i30 is net zo'n oudemensenauto als zijn voorganger.
Onlogisch is het niet. Waar elke Golf het natuurlijke vervolg is op de vorige,
moet Hyundai steeds opnieuw het wiel uitvinden. Het heeft geen profiel.

Ook technisch liep Hyundai achter. De  kleine turbomotoren bleven uit, de
dashboards waren Samsung voor de grote sprong voorwaarts, knullig net-niet, de
rijeigenschappen redelijk maar nooit briljant. De grootste troef, de prijs,
bleef effectief zolang het voordeel zo substantieel was dat de rekenaar zijn
Golf-droom  opgaf. Het is   hartverscheurend dat overal  fabrikanten aan zo'n
auto werken, dromend van de dag dat ze de Golf verslaan, terwijl dat ondenkbaar
is. Dan wordt hij net zo duur.

Toch kruipt de i30 weer wat dichter naar het grote voorbeeld toe. Hij beheerst
standaard of tegen bescheiden toeslagen haast alle technokunstjes van de Golf;
automatisch noodremmen, telefoons draadloos opladen, de bestuurder op
vermoeidheid attenderen. De i30 heeft nu net als alle Echte Merken een
driecilinder turbo met vijf rebelse pk's meer dan het Golf-equivalent.

Nu diesels door het wegvallen van hun bijtellingvoordeel uit de gratie zijn, zal
zuinig Nederland voor die benzineversie kiezen. Dat wordt minimaal de i-Motion,
de op een na karigste i30 voor 22 mille inclusief airco, spotgoedkoop. Een
vergelijkbare Golf kost bijna 25.000 euro. Het verschil is groot genoeg voor een
compleet verzorgde zonvakantie naar Turkije.

Mij rest de taak het waarom niet-gevoel de laatste zet te geven. Dit is, zoals
Hyundai zegt, een auto voor iedereen,  braaf in de pas. Al heeft hij het juiste
stijlgemiddelde weer niet te pakken. Ik weet wat Golf-rijders  gaan papagaaien.
Kijk die materialen nou, dat suffe plastic overal, die kinderlijke graphics op
dat uitgezakte scherm in iPad-stijl.

Kom, pietlutten, horen jullie dan iets rammelen? Hooguit is hij wat hangerig in
bochten en moet je stevig schakelen om het bij lage toerentallen wat caloriearme
motortje aan de praat te houden. De i30 is een voortreffelijke, ruime auto, een
gewone Golf is tenslotte ook geen GTI.

Ik praat vast tegen dovemansoren. Het doet er niet toe hoe goed hij is, hij past
niet in het Golf-frame. Vooralsnog wachten we af wie in de pech-statistieken van
2020 beter scoort, de Golf of deze. Als het iemand iets uitmaakt.

Hyundai i30 1.0 T-GDI

Motordriecilinder turbo, 998 cc

Vermogen  120 pk bij 6.000 toeren

Koppel 171 Nm bij 1.500 - 4.000 toeren

Aandrijvingvoor

Transmissiehandgeschakeld,  6 versnellingen

Topsnelheid187 km/u

Acceleratie 0 - 100  11,3 seconden

Verbruik gemiddeld 4,5 l/ 100 km (fabrieksopgave)

CO2-uitstoot108 g/km

EnergielabelB

Vanafprijs i30 20.495 euro

Prijs testauto26.495 euro

LOAD-DATE: March 3, 2017

LANGUAGE: DUTCH; NEDERLANDS

GRAPHIC: In de nieuwe Hyundaikun je swipendoor je hand heen en weer te zwiepen
voor het multimediascherm. (Deze foto is gemaakt bij Pruininger in Den Haag)Foto
Peter de Krom

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              163 of 185 DOCUMENTS



                                NRC Handelsblad

                                 04 March 2017
                                  nh zaterdag

Een heel jaar de Javastraat niet uit

BYLINE: Jonas Kooyman

SECTION: Binnenland; Blz. 8

LENGTH: 486 woorden

ABSTRACT

Kunstproject jaffa jaffa

Filmmaker Marnix Haak mag voor een kunstproject een jaar de Javastraat niet
verlaten. Deze week zit hij precies op de helft.

Om je buurtgenoten beter te leren kennen, kun je aanhaken bij de jaarlijkse
straatbarbecue. Of een praatje maken bij de voordeur. Filmmaker Marnix Haak (29)
besloot tot een radicalere aanpak: voor zijn kunstproject Jaffa Jaffa mag hij
een jaar lang de Javastraat in Amsterdam-Oost niet verlaten. Deze week zit hij
precies op de helft.

Haak excuseert zich als hij een paar minuten te laat komt aanlopen: hij is net
terug van een dag terrassen testen voor zijn vlog - zijn zelfverkozen
gevangenschap registreert hij in korte filmpjes die hij op social media
verspreidt. Nadat hij snel nog een andere video op Facebook plaatst (een
interview met Wahid - de extravagant geklede man die zingend door Oost fietst)
neemt hij plaats.

„Hiervoor werkte ik voor verschillende talkshows in Hilversum. Daar waren het
altijd de bobo's die werden gefilmd. Terwijl ik, als ik op de pont naar Noord
stond, de mensen om mij heen veel interessanter vond."

Die interesse in de gewone man leidde tot de videoserie IJbrekers en borrelde op
toen hij tweeënhalf jaar geleden in de Javastraat kwam wonen. „Ik had er als
nieuwkomer een romantisch beeld bij: de straat met zo veel culturen. Maar ik
maakte geen echte connectie, ik was altijd druk met werk en mijn sociale leven.
Terwijl hier veel verhalen zijn, er wonen zo veel mensen op elkaar. Wie zijn
mijn buren?"

Hij besloot werk te maken van zijn idee - „mijn mafste ooit" - en begon een
crowdfundingactie: zo'n honderd mensen steunen hem met een paar tientjes per
maand. Ook stadsdeel Oost legde geld in.

De eerste dag ging het al  mis: hij liep zonder na te denken een zijstraat in om
te pinnen. Maar inmiddels is hij eraan gewend dat hij deze kilometerlange straat
niet mag verlaten. Al zijn er ook momenten dat het lastig is. „Toen mijn
vriendin ziek was, en ik niet naar haar toe kon gaan. Ook toen een goede vriend
een kind kreeg, kon dat niet."

Maar Jaffa Jaffa heeft ook veel moois opgeleverd. Haak liep een week mee met de
lokale reinigingsdienst, raakte bevriend met een terminaal zieke vrouw die de
buurt niet meer uit kan en organiseerde een buurtbingo en een vaste soepavond.
De „fulltime buurman" wordt op straat continu door kinderen herkend vanwege zijn
vlogs.

Kan zijn project ook een brug slaan tussen de oorspronkelijke buurtbewoners en
de nieuwe yuppen? De Javastraat geldt als schoolvoorbeeld van gentrificatie in
de hoofdstad. Jazeker, zegt Haak. „In mijn vlogs wil ik aandacht geven aan
verschillende perspectieven in de straat, waaronder die van oorspronkelijke
bewoners en ondernemers. Laatst hielp  ik iemand die een schotel van zijn huis
moest halen omdat hij anders een boete zou krijgen. Het stadsdeel wil dat niet
in het straatbeeld hebben."

Als 'fulltime buurman' wordt Haak op straat continu aangesproken

LOAD-DATE: March 3, 2017

LANGUAGE: DUTCH; NEDERLANDS

GRAPHIC: Foto Rien Zilvold

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              164 of 185 DOCUMENTS



                                NRC Handelsblad

                                 04 March 2017
                                  nh zaterdag

'Wij moeten niet denken dat we op een eiland zitten'

BYLINE: Annemarie Kas; Philip de Witt Wijnen

SECTION: Den Haag; Blz. 8

LENGTH: 2906 woorden

ABSTRACT

Zuidas

Hoe denken advocaten en adviseurs over politiek en verkiezingen? Vier
'Zuidassers' met een politieke kleur spreken zich uit. „Het is heel belangrijk
dat wij afstand nemen  van waar Wilders voor staat."

Zuidascoalitie

Politiek betrokken zijn en op de Zuidas werken, dat is lastig.  Het idee van NRC
was simpel: een debat, in aanloop naar de Tweede Kamerverkiezingen, tussen
consultants, bankiers en advocaten die actief lid zijn van een politieke partij.

Alleen de organisatie viel tegen. Weinig professionals uit de zakelijke
dienstverlening zijn openlijk lid van een partij.

Zeker vijf mensen, van CDA tot GroenLinks, voelden zich ongemakkelijk  bij het
idee hardop over hun partijvoorkeur te vertellen. Of  hun bazen maakten bezwaar.

Een consultant van D66 en drie advocaten van de  VVD, het CDA en de PvdA wilden
wél. Zij vinden het leuk en zelfs belangrijk om mee te werken. Hendrik Jan
Biemond (Allen & Overy, PvdA) doet mee omdat hij zich zorgen maakt over de
opkomst van Donald Trump in de VS en Geert Wilders in Nederland. „We kunnen  wel
achteraf gaan demonstreren, maar het is beter om vooraf iets te doen. We kunnen
niet zeggen: we zien wel, dit waait wel over."

We ontmoeten elkaar in de Nieuwe Poort, een centrum voor zingeving. Het is
neutraal terrein, tussen de torens van de Zuidas. Al ligt het kantoor van
Biemond een kilometer verderop aan de Apollolaan. „Dat is de verlengde Zuidas",
grappen ze onderling.

Biemond (47) en Mirjam de Blécourt (52, Baker McKenzie, VVD) kennen elkaar, ze
werken wel eens samen voor  dezelfde cliënten. En een paar jaar geleden, eind
2013,  gingen ze nog samen in toga de straat op uit protest tegen de
bezuinigingen op de rechtsbijstand van dit kabinet. „Best uniek dat we met zo'n
grote groep waren", vertelt Biemond, „want advocaten zijn nogal individueel
ingesteld".

De andere twee deelnemers zijn wat jonger en ontmoeten elkaar voor het eerst.
Jasper van Uden (De Brauw, CDA) is 26 en Dick van Egmond (Accenture, D66) is 30.
„Wat leuk dat jij zo veel weet en zo betrokken bent", roept De Blécourt
enthousiast tegen Van Uden (CDA), bijvoorbeeld als het gaat over de Europese
Unie.

We lopen vijf stellingen langs, over politieke en financieel-economische
thema's. En wat de ideale regeringscoalitie zou zijn volgens deze Zuidassers.

1  Net als Haagse politici weet ook de Zuidas niet wat de problemen van de
'gewone man' op  de straat zijn.

De Blécourt: „Ik vind dit  nogal een gekleurde stelling.  We zitten hier in een
bubbel, dat valt niet te ontkennen. Maar veel mensen om mij heen zijn
maatschappelijk betrokken. Ook  de  bedrijven hier. Wij doen samen met Accenture
aan vluchtelingenwerk."

Van Egmond: „Klopt. We proberen jonge vluchtelingen hun talenten te laten
aanspreken. Ik geef programmeerles aan een groep vluchtelingen. Dat is typisch
iets wat je overal ter wereld kunt gebruiken. Eén van hen heeft nu een stageplek
gevonden bij een bureau voor webdesign."

Biemond:  „Komen ze dan ook bij júllie terecht?"

Van Egmond: „Dat zou best kunnen."

Biemond: „Ik herken dit wel, wij doen ook van alles. We reiken een helpende
hand, maar de vraag is toch  of die werelden ook echt bij elkaar komen."

Van Egmond: „Dat is    pessimistisch gezien. Natuurlijk komen ze bij elkaar. Met
één actie verander je de wereld  niet, maar alle beetjes helpen."

Biemond: „Ik ben het best wel eens met deze stelling. Dit is het grootste
probleem."

De Blécourt: „Het is lastig om  je hierin te verplaatsen, ook voor mij. Hoe  is
het als je geen geld hebt om eten te kopen en  naar de voedselbank moet? Maar we
proberen het wel. Het is niet dat de Zuidas niet wí[#xfffd]l."

Biemond: „Het begint  met het bewustzijn dat we een probleem hebben. Kijk naar
de Brexit. De hele Londense City  was verrast door de uitkomst van het
referendum. Wij moeten  niet denken dat we op een eiland zitten. We moeten hier
iets mee, als Zuidas."

Van Uden: „Ik denk niet dat we Máxima hoeven te citeren, ze zei dat  'dé
Nederlander' niet bestaat. Maar toch: de gewone man op de straat bestaat niet.
De problemen zijn zo divers dat je die niet met één pakket maatregelen kunt
oplossen. Politici weten volgens mij best wat er leeft in de samenleving. Ik
vind wel dat Den Haag meer uitleg moet  geven aan burgers. Vaak verschuilen
politici zich achter Europa, terwijl het dan gewoon hun eigen beslissingen zijn
geweest. Dat is niet goed voor het vertrouwen in de politiek."

Biemond: „Politici en media, ook NRC, zijn zo bang om de stem van het volk te
missen  dat er een overconcentratie bestaat op wat ik maar even  de Albert
Cuypmarkt-interviews noem. Het slaat door. We zoeken toch naar politici die voor
de troepen uitlopen. Die zeggen: 'Ik vind dit en ik ga jullie overtuigen
waarom.' Daar is een gebrek aan."

Van Uden: „Het is toch een wisselwerking van in gesprek gaan en zelf met ideeën
komen? De versnippering en verschuivingen tussen politieke partijen zijn nu zo
groot,  met goede ideeën kun je mensen ook weer overtuigen."

Biemond: „Ik ben bang dat politiek Den Haag het populisme versterkt. En de media
doen daaraan mee. Kijk naar die open brief van premier Rutte laatst, die
advertentie.  Dat vond ik stuitend. Dat is populisme lighten werkt juist niet
verbindend."

De Blécourt: „Ik vind dat Rutte wel verbinding heeft gelegd."

Van Egmond: „Vind je dat die brief verbindend werkt?"

De Blécourt: „Nee, nee, niet die brief - mensen kunnen fouten maken. Maar ik
vind dat hí[#xfffd]j, Mark Rutte,  in de afgelopen regeerperiode overall wel de
verbinding heeft gezocht."

2  Om het investeringsklimaat in Nederland te bevorderen moet de
vennootschapsbelasting flink omlaag.

Van Egmond: „Een goed investeringsklimaat gaat over veel meer dan de
vennootschapsbelasting. Er is een enorme strijd om talent. Daarvoor  zijn
allerlei zaken van belang: de bereikbaarheid, het onderwijs. Zijn hier fijne
huizen? Is er  een mooi cultureel aanbod? Belastingmaatregelen zijn daar ook een
onderdeel van."

Biemond: „We moeten het belang van de vennootschapsbelasting niet overdrijven.
De opbrengst voor de schatkist is relatief beperkt en niet  doorslaggevend voor
de effectieve belastingdruk van bedrijven."

De Blécourt: „Ik vind het wél de belangrijkste factor om de internationale
vennootschappen hier te behouden.  Die brengen zoveel banen mee. Het is heel
belangrijk dat de vennootschapsbelasting omlaag gaat. Als we niet concurreren
met de ons omringende landen, verplaatsen ze hun kantoor."

Biemond: „Het verschil tussen bruto- en nettoloon is volgens mij veel
belangrijker. Loonkosten zijn de belangrijkste factor voor het bedrijfsleven."

De Blécourt: „In andere landen zijn de arbeidskosten al lager. Dus als de
vennootschapsbelasting dat óók nog eens is, zie ik de internationale bedrijven
hier wegtrekken."

Van Uden: „Eens. We moeten naar de internationale concurrentie kijken, naar de
VS, naar het Verenigd Koninkrijk en China. En het midden- en kleinbedrijf moet
ook kunnen profiteren. Het mkb zorgt hier voor 70 procent van de
werkgelegenheid. Daarom vind ik dat we naast het verlagen van het tarief ook de
eerste, laagste schijf van de vennootschapsbelasting moeten oprekken, naar een
half miljoen euro."

Van Egmond: „We moeten dit Europees regelen. De verschillen moeten minimaal
zijn, zodat landen niet tegen elkaar worden uitgespeeld."

3 Het is goed dat de financiële sector met strenger toezicht en hogere
buffereisen aan banden is gelegd.

De Blécourt: „Het was duidelijk dat het vertrouwen in de financiële sector moest
terugkomen. Dat is nog niet helemaal zo. Ik hoor het op elke borrel."

Van Uden: „Als we dit eerder hadden gedaan, was het nooit zo uit de hand
gelopen. We moeten er wel voor waken dat de regels niet te star worden."

Biemond: „Zo gaat dat vaak met regelgeving: het slaat door in de uitvoering. Het
is goed dat het externe toezicht op de financiële sector is verstevigd, alleen
ik zie nu ook de neiging van toezichthouders om op de stoel van de bestuurders
te gaan zitten. Een recipe for disaster."

De Blécourt: „Eens! Ja, we hebben  hier  voorbeelden van, maar die kunnen we
natuurlijk niet noemen."

Van Uden: „Voor de 'gewone man' is het   lastiger geworden om een hypotheek te
krijgen. De financiële dienstverlening gaat vaak halsstarrig en strikt met
regels om. De regels laten geen ruimte voor maatwerk."

Biemond: „Enige vorm van toetsing en controle lijkt me goed. Alleen een
toezichthouder moet niet de samenstelling gaan bepalen van een raad van bestuur
of raad van commissarissen. Dat kunnen financiële instellingen zelf het beste."

De Blécourt: „Goed hoor, Hendrik Jan. We zouden een leuk setje zijn, jij PvdA en
ik VVD!  Als het vertrouwen helemaal terug is, kun je de teugels best weer een
beetje laten vieren.  Maar ik snap ook dat men daar nu nog voorzichtig mee is."

Van Uden: „Het is vooral een kwestie van ethiek en moraal. Door een gebrek aan
moraal heeft het vertrouwen in de financiële sector een klap gekregen. Dat
wantrouwen is overigens breder. Het treft ook de politiek, de commerciële
sector, de hele Zuidas. Herstellen van vertrouwen kost gewoon tijd."

4  Nederland moet voorop lopen in de strijd tegen klimaatverandering.

Van Egmond: „Hier zet ik een  joker in. Ik zeg volmondig ja! Een voortrekkersrol
voor Nederland zou ik echt prachtig vinden. Klimaatverandering is echt ons
grootste probleem."

Biemond: „Helemaal eens. Maar wat houdt dat dan in, koploper zijn?"

Van Egmond: „Kijk naar Denemarken, dat is de grootste producent van windmolens.
Daar hebben ze al jaren plezier van. Misschien moeten wij ons in Nederland
richten op zonnepanelen."

De Blécourt: „Innovatie is het belangrijkst. We moeten ons op slimme dingen
richten, zoiets als zonnepanelen die in glas zijn verwerkt."

Van Egmond: „Ik ben op dit punt   trots op D66. De andere partijen laten het
hier afweten."

De Blécourt: „Ik vind het stimuleren van innovatie echt belangrijker dan een
verdragje sluiten en zeggen dat we ons daaraan moeten houden. Bekijk het vanuit
de ondernemerskant."

Van Uden: „Eens, de overheid moet het klimaat scheppen voor innovatie. En moet
meer doen aan bewustwording. Iedereen moet weten hoe groot zijn of haar eigen
ecologische voetafdruk is, en wat de invloed daarvan op het milieu is. Zet
vooral zelf die eerste stap, bijvoorbeeld door minder lang onder de douche te
staan."

De Blécourt: „Ja, je kunt dit heel makkelijk zelf beïnvloeden. Minder vlees
eten, geen vervuilende shampoo gebruiken. Dat moeten we eerst doen, voor we over
het sluiten van kolencentrales gaan praten."

Biemond: „Jullie draaien het om. Ik denk dat mensen zich juist ontzettend bewust
zijn van het milieuprobleem, maar dat de overheid geen harde keuzes durft te
maken. De nieuwe regering moet hier het voortouw in nemen. En niet zeggen: eerst
allemaal een andere shampoo."

De Blécourt: „Jij zegt dat badinerend, maar zo bedoel ik het niet. Zelf een stap
zetten is heel simpel."

Van Egmond: „Als je zegt dat we korter moeten douchen, zie je ernst van het
probleem niet.  We moeten de uitstoot van CO2 significant naar beneden brengen.
Dat moeten we sturen met wet- en regelgeving."

Biemond: „We kunnen dit  alleen aanpakken in internationaal verband."

Van Egmond: „Ja, zeker, maar er zijn aanjagers nodig. We moeten het goede
voorbeeld geven, dat geeft onze economie ook een boost."

5 Het is goed dat alle grote politieke partijen de PVV van Wilders uitsluiten
voor regeringsdeelname.

De Blécourt: „Het belangrijkste bezwaar tegen de PVV is dat ze geen apparaat
hebben om mee te besturen. Net als bij de LPF destijds. Ze spelen een goede rol
om iedereen wakker te schudden. Maar meeregeren is een brug te ver."

Van Uden: „Politieke partijen kunnen er niet om heen dat Wilders onderwerpen
naar zich toetrekt. Hij legt zorgen bloot die een groot deel van de bevolking
heeft, en dat doet hij goed. Maar heel praktisch: met zijn oplossingen is het
eenvoudig om vast te stellen dat een coalitie met de PVV er niet in zit."

Biemond: „Het mag van mij wel iets principiëler. Mijn partij staat zo ver van
Wilders af, dat samenwerken echt onmogelijk is. Ik maak me hier veel zorgen
over. Het is heel belangrijk dat wij afstand nemen  van waar Wilders voor
staat."

De Blécourt: „Veel mensen die op hem stemmen, doen dat uit protest, niet omdat
ze zijn gedachtengoed  aanhangen."

Van Uden: „Ik maak me er het meeste zorgen over dat het de brede volkspartijen
VVD, CDA en PvdA maar  niet lukt om kiezers te overtuigen dat hun oplossingen
beter zijn dan het geroep van Wilders. Daar ligt de grootste
verantwoordelijkheid. Tegen burgers zeggen: we snappen jullie zorgen, maar wij
bieden werkzame oplossingen. Het is spijtig dat dit vooralsnog niet lukt."

Biemond: „Het komt ook door deze coalitie, van links én rechts. Het kabinet
heeft goede dingen gedaan, maar het waren steeds compromissen. Het is dan lastig
om de uitgesproken linkse of rechtse stemmer tevreden te houden. Ik zie dit jaar
een herhaling van 2002. Na de Paarse kabinetten gebeurde dit ook."

Het gesprek komt op de vraag wat  er volgens de Zuidassers ná de verkiezingen op
15 maart moet gebeuren.

Biemond: „Het beste voor het land is een links kabinet. Dan komt er het meeste
aandacht voor de kloof in de samenleving.  Dus met de PvdA, de SP, GroenLinks en
D66."

Van Egmond:  „Zo progressief mogelijk, liefst ook met de VVD erbij."

De Blécourt aarzelt of ze hier wel iets over wil zeggen. Ach kom, zegt Biemond,
alsof wij hier écht iets over te zeggen hebben. Dat is ook weer waar. Dan steunt
ze Van Egmond: „Paars plus, dat zeg ik ook."

Van Uden: „Ik wil ook meedoen."

Biemond: „Met het CDA erbij hebben we een regenboogcoalitie. De vraag is of dat
werkt."

Van Uden: „Volgens mij werkt een regering door het midden het beste. Over links
of met de VVD, dat kan allebei."

Biemond: „Je snapt dat ik  teleurgesteld ben als je nu de VVD als voorkeur
noemt!"

Van Uden: „Het moet een regering zijn die de aansluiting weet te vinden, in de
brede samenleving, dus niet alleen bij progressieve mensen of alleen bij die
zogenoemde boze burgers. We moeten oplossingen voor iederéén zien te vinden."

De Blécourt: „Jij wordt nog wel eens lijsttrekker."

Eerst minder vlees eten, dan kolencentrales sluiten.

Wie: Mirjam de Blécourt (52)

Partij:VVD

Lid sinds:Weet ze niet meer precies. „Wat voor achtergrond je ook hebt, het is
voor iedereen belangrijk dat je een baan hebt. De VVD doet veel voor banen en
ondernemerschap, dat spreekt me aan."

Werk: Partner bij Baker McKenzie, daar werkt ze al sinds 1990. De Blécourt is
gespecialiseerd in arbeidsrecht en  ze is afgelopen jaren  drie keer uitgeroepen
tot beste vrouwelijke arbeidsrechtadvocaat van Europa.

Actief voor de partij:„Sinds een paar jaar." Ze doet niets officieels, maar ze
„spart" wel veel met de woordvoerder arbeidsmarkt in de Tweede Kamer, Anne
Mulder. De Blécourt heeft de VVD ook over het verkiezingsprogramma van dit jaar
geadviseerd. „Hoe kijken ondernemers aan tegen de regels over arbeidsrecht, wat
missen ze en wat zien ze als knelpunten."

 'Werk is voor iedereen belangrijk'

Wie:Hendrik Jan Biemond (47)

Partij: PvdA

Lid sinds: 1999 of 2000. „Ik wilde iets van mijn politieke betrokkenheid laten
zien. Politiek gaat voor mij over onderlinge solidariteit. Het gevoel dat we een
samenleving hebben die van iedereen is, daarmee kan ik het beste bij de PvdA
terecht."

Werk: Partner bij Allen & Overy, gespecialiseerd in  onderzoeken rond
integriteit. Sinds 1994 zit hij bij dit kantoor, met een intermezzo van vijf
jaar. Vanaf 2002 tot 2007  werkte Biemond als officier van justitie.

Actief voor de partij:Niet echt. „Ik denk wel eens mee met PvdA-politici en in
campagnetijd heb ik ook wel eens rozen uitgedeeld op de  markt. Ik ben nooit
veel verder gekomen dan dat." Biemond stemde vorig jaar op Lodewijk Asscher in
het referendum over  het lijsttrekkerschap van de PvdA.

'Politiek gaat over solidariteit'

Wie: Jasper van Uden (26)

Partij: CDA

Lid sinds: 2012. „De aanleiding weet ik niet meer precies, misschien was het wel
tegen de wind in fietsen."  In die tijd ging het niet goed met het CDA, de
partij had een kater van het eerste kabinet-Rutte en de gedoogconstructie met de
PVV.

Werk:  Advocaat bij De Brauw Blackstone Westbroek, sinds   2015. Van Uden doet
voornamelijk bestuursrecht, soms ook op het grensvlak met straf- of civielrecht.

Actief voor de partij:  In zijn studententijd liep Van Uden stage  bij de
CDA-fractie in de Eerste Kamer. „Ik heb altijd bijzondere interesse gehad voor
het openbaar bestuur en het algemeen belang. Ik heb niet zoveel met de
verkiezingstijd en die hyperige korte debatjes, ik zit het liefste op de
inhoud."  Hij werkt nu in zijn vrije tijd nog steeds voor de senaatsfractie.



 'Ik zit het liefste op de inhoud'

Wie: Dick van Egmond (30)

Partij: D66

Lid sinds:  2007. Via een gemeenteraadslid van het CDA kwam hij in de lokale
politiek van Den Haag  terecht. „Heel tof om te merken hoe snel je dingen gedaan
krijgt. Wat wij schreven, werd in de gemeenteraad behandeld. Dat gaf een kick,
daar wilde ik meer van." Alleen het CDA was niet zijn partij. „Het
sociaal-liberalisme past bij mij, net als de nadruk op onderwijs."

Werk:Sinds eind 2013  is Van Egmond consultant  bij Accenture.  Hij adviseert
bedrijven over hun technologische strategie.  „Er schuilt een kleine nerd in
mij."

Actief voor de partij: Van Egmond deed vorig jaar mee aan het talentenprogramma
van D66, Route66.  „Er volgt geen verplichting uit, maar het leidt wel tot
betrokken leden." In Den Haag stelde hij zich verkiesbaar voor de gemeenteraad,
inmiddels is hij verhuisd naar Amsterdam.

LOAD-DATE: March 3, 2017

LANGUAGE: DUTCH; NEDERLANDS

GRAPHIC: Vlnr: Dick van Egmond, Jasper van Uden, Mirjam de Blécourt, Hendrik Jan
Biemond.
Foto Olivier Middendorp

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              165 of 185 DOCUMENTS



                                NRC Handelsblad

                                 02 March 2017
                                  NH Donderda

Trend zet door: minder criminaliteit

BYLINE: Jan Meeus

SECTION: Binnenland; Blz. 10

LENGTH: 920 woorden

DATELINE: Amsterdam.

ABSTRACT

Veiligheidscijfers

De Nederlander voelt zich veiliger, blijkt uit CBS-cijfers, maar ervaart wel
overlast. Maar niet álle misdaad valt binnen deze cijfers.

De criminaliteit neemt af, de overlast daalt en de Nederlander voelt zich
veiliger. Dat zijn de belangrijkste conclusies uit de nieuwe Veiligheidsmonitor,
die het Centraal Bureau voor de Statistiek (CBS) jaarlijks publiceert. Daarmee
wordt een trend bevestigd die al sinds het begin van deze eeuw zichtbaar is:
steeds minder mensen hebben te maken met traditionele criminaliteit zoals
inbraken, overvallen, vandalisme en geweldsdelicten.

De absolute aantallen blijven indrukwekkend: er hebben zich in 2016 volgens het
CBS 4,4 miljoen delicten voorgedaan. Daarbij gaat het van een zeer ernstige
geweldsmisdrijven tot fietsendiefstal en vandalisme.  Ter vergelijking: in 2012
lag dat cijfer nog op 5 miljoen.

In de officieel geregistreerde criminaliteit is eenzelfde trend te zien. Het
aantal aangiften bij de politie is van 1,2 miljoen in 2012 gedaald tot 930.000
in 2016. Die daling wordt ook zichtbaar de cijfers over de veiligheidsbeleving.
Het aantal mensen dat zich weleens onveilig voelt, is sinds 2005 met bijna 30
procent gedaald. Minder positief is het veiligheidsoordeel over de eigen buurt.
Het aantal mensen dat zich weleens onveilig voelt in de eigen buurt, is na een
piek in 2013 terug op een lager niveau, gelijk aan dat van 2008.

Betrouwbaar, maar incompleet

Het CBS houdt jaarlijks een enquête onder ruim 80.000 Nederlanders van 15 jaar
en ouder. Ze worden daarin bevraagd over slachtofferschap van criminaliteit,
beleving van veiligheid, leefbaarheid en overlast in de woonomgeving en
tevredenheid over de politie.

Vanwege de omvang van de steekproef zijn de foutmarges van het onderzoek volgens
het CBS minder dan 1 procent. Dat percentage ligt lager als het gaat om cijfers
over criminaliteit in de regio omdat daarbij het aantal ondervraagde mensen
lager is.

De Veiligheidsmonitor wordt in zijn huidige vorm sinds 2005 opgesteld. Daarvoor
bestond er al een slachtofferenquête, maar de cijfers daaruit zijn niet helemaal
meer te vergelijken met de cijfers uit de Veiligheidsmonitor.

Wat altijd weer tot discussie leidt, is het gat tussen het aantal meldingen dat
mensen doen van criminaliteit - de zogeheten ondervonden criminaliteit - en het
aantal aangiftes dat de politie registreert. Dat verschil wordt ook wel het dark
number genoemd, zegt onderzoeker Maarten Bloem van het CBS. „Zeg maar het zwarte
gat in de criminaliteitscijfers."

Slachtofferloze criminaliteit

Er is een aantal verklaringen voor dat gat, zo stelt Bloem. Een belangrijke is
dat mensen in de enquête melding maken van lichtere feiten, die formeel niet als
delict worden geregistreerd. „Daarbij moet je denken aan cyberpesten of sissen
op straat. Het zijn zaken die voor het gevoel van veiligheid belangrijk kunnen
zijn, maar niet meetellen in de officiële statistieken", aldus Bloem.

Een andere reden is dat mensen van bepaalde delicten geen aangifte doen omdat ze
het niet zinvol vinden. Fietsendiefstal is daar een voorbeeld van. Maar als het
gaat om gevallen van seksueel geweld, doen slachtoffers om heel andere redenen
geen aangifte. Bloem: „Bij dat soort delicten is schaamte een reden om geen
aangifte te doen."

Er is nog een andere onbekende als het gaat om misdaadcijfers: de zogenoemde
slachtofferloze criminaliteit. Daarbij gaat het bijvoorbeeld om drugshandel en
witwassen, zware delicten die de samenleving kunnen ontwrichten. Maar omdat
gewone burgers er zelden mee te maken hebben, is de impact van dit soort
criminaliteit niet altijd zichtbaar.

Ander voorbeeld is een delict als rijden onder invloed, dat alleen maar
zichtbaar wordt bij gerichte controles of ongelukken. Als de politie prioriteit
geeft aan de opsporing van wietplantages, zullen er meer van worden opgerold.
Maar dat zegt niet altijd iets over de totale omvang van de wietcriminaliteit in
Nederland. „De omvang van dit soort criminaliteit is heel moeilijk vast te
stellen", aldus Bloem.

Regionale overlast

Soms is er door de vergelijking van regionale cijfers wel een indicatie te
vinden. Het algemene beeld is dat criminaliteit, gevoelens van onveiligheid en
overlast toenemen naarmate de bevolkingsdichtheid groter is. Criminaliteit is,
kort door de bocht, groter in dichtbevolkte gebieden.

Uit de cijfers blijkt echter dat bewoners in sommige delen van Brabant en
Zuid-Limburg gezien de ondervonden criminaliteit relatief veel overlast melden.
Het grote aantal meldingen van hennepplantages en laboratoria voor synthetische
drugs zou een verklaring kunnen zijn voor deze overlast in de buurt.

Dat zou inderdaad  kunnen, stelt Bloem. Maar harde uitspraken wil hij daarover
niet doen. „Wij registreren alleen de cijfers en doen niet aan de interpretatie.
Dus de precieze verklaring voor dat verschil kan ik niet geven."

Overbelasting van de Amsterdamse politie dreigt het gezag van het korps aan te
tasten. Dat zei hoofdcommissaris Pieter-Jaap Aalbersberg bij de presentatie van
de criminaliteitscijfers over 2016. Hoewel de criminaliteit in Amsterdam opnieuw
daalde, lopen politie en gemeentelijke handhavers „tegen de grenzen van de
capaciteit" op, aldus Aalbersberg. De drukte in het centrum, waarvoor 70
ordehandhavers zijn vrijgemaakt, de vele evenementen en de zware criminaliteit
(zes liquidaties in 2016) slokken zoveel capaciteit op dat het normale
politiewerk (verkeerstoezicht, fietsendiefstal) eronder lijdt. Volgens
Aalbersberg raakt het „de basis van het gezag van de politie".

LOAD-DATE: March 2, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              166 of 185 DOCUMENTS



                                NRC Handelsblad

                                 01 March 2017
                                  nh woensdag

Voor Asscher dringt de tijd

BYLINE: Thijs Niemantsverdriet

SECTION: Den Haag; Blz. 8

LENGTH: 877 woorden

DATELINE: Den Haag.

ABSTRACT

PvdA

Een opleving van de PvdA blijft uit, ook na de debatten van dit weekend.
Lodewijk Asscher deelde nog geen beslissende dreun  uit.

Paul Tang vindt dat  Lodewijk Asscher het „uitstekend"  heeft gedaan. Het enige
wat volgens de PvdA-europarlementariër nog een beetje meer zichtbaar zou mogen
zijn, is zijn  gevoel voor humor. „Al blijft humor en politiek natuurlijk  een
lastige combinatie."

Vraag PvdA'ers  naar het optreden van  Asscher bij de debatten van afgelopen
weekend, en ze tonen  zich tevreden. Hij was rustig, premierwaardig en scherp
waar nodig. „Cool and collected", zoals Sharon Dijksma van het campagneteam na
afloop zei. „Hier stond de Lodewijk die ik wilde zien."

Maar, zo geven PvdA'ers  ook  toe,    Asscher heeft geen beslissende dreun
weten uit te delen - noch in het Radio 1-debat, noch in de Rode Hoed bij RTL.
Drie dagen later circuleert nergens online een filmpje   waarin hij de
concurrentie  eens gedenkwaardig op hun nummer zet.

Dat was  wel nodig geweest, want de tijd begint te dringen. Met nog twee weken
te gaan tot verkiezingsdag schommelt de PvdA in de peilingen nog altijd rond de
12 zetels. Asschers deelnames aan debatten hebben daar geen verandering in
gebracht, blijkt uit de eerste peilingen sinds zondag. Als dat zo blijft, dreigt
een historische nederlaag.

De sfeer is 'uitstekend'

In het campagneteam houden ze de moed erin.  Ze wijzen op het grote aantal
kiezers dat volgens peilingen nog altijd zweeft. De sfeer  in de afdelingen is
uitstekend, zegt partijvoorzitter Hans Spekman,  en er zijn deze keer méér
vrijwilligers dan in  2012.  En begon de comeback   van  Diederik Samsom toen
niet ook pas na het eerste RTL-debat, tweeënhalve week voor de verkiezingen?

Helemaal eerlijk is die vergelijking niet. Samsoms  opmars in de peilingen was
al vóór het gedenkwaardige RTL-debat, voorzichtig, begonnen: zijn sterke
optreden viel in vruchtbare aarde. Bovendien had Samsom destijds  een veel
gunstiger uitgangspositie dan Asscher nu: hij voerde oppositie tegen een rechts
kabinet met gedoogsteun van de PVV.

Van alle lijsttrekkers heeft Asscher misschien wel de minst benijdenswaardige
positie. Hij torst de last met zich mee van vijf jaar regeren met de
ideologische vijand,  zonder dat hij - zoals premier Mark Rutte - een
overtuigende claim kan leggen op leiderschap. „Iedereen in de partij", zegt
europarlementariër Tang, „beseft dat het kabinet met de VVD een hypotheek legt
op de partij."

Het gevolg is dat de PvdA-campagne op twee gedachten hinkt. Asscher verdedigt de
bezuinigingen en hervormingen van het  kabinet, maar zegt óók  dat het anders en
beter moet. Probleem is alleen dat Asscher bij ieder mooi PvdA-plan (meer vaste
contracten, langer vaderschapsverlof, minder marktwerking in de zorg) van zijn
opponenten de vraag krijgt: waarom heeft u daar de afgelopen vier jaar dan niets
aan gedaan?

De man van het fatsoen

Asscher kiest er bewust voor om over te komen als een inhoudelijk gedreven
bestuurder, een politicus die  wil samenwerken. Laat de anderen maar hakketakken
- Asscher blijft rustig en benadrukt zijn ervaring. Sommige PvdA'ers spreken
optimistisch over het innen van de  'vicepremierbonus' - al heeft de leider van
de kleinste coalitiepartner die al sinds 1998 niet meer geïncasseerd.

Duidelijk is wel dat we in de laatste campagneweken niet meer de Asscher gaan
zien die de VVD beticht van „verraad van de middenklasse"  of Mark Rutte
betitelt als „een slap aftreksel van een populist". In het campagneteam is
geconcludeerd dat zulke persoonlijke aanvallen niet geloofwaardig zijn, zeggen
betrokkenen. Het zou niet bij Asschers karakter  passen: hij is de man van het
fatsoen, van beleefd zijn.  Dat Asscher op die manier niet zo gepassioneerd en
strijdlustig overkomt, wordt op de koop toegenomen.

Toch kan Asscher  vilein uit de hoek komen.  Hij laat   geen kans onbenut om te
benadrukken dat zijn belangrijkste concurrent  op links, Jesse Klaver van
GroenLinks, jong en onervaren is. Zo sprak hij  na afloop van het RTL-debat niet
toevallig over Klaver als „die jongen".

PvdA wil 'realistisch links' zijn

Ook valt Asscher de  GroenLinks-leider  aan op diens  groene belastingplannen,
die volgens hem de gewone, hardwerkende Nederlander op kosten jagen.   De hoop
is dat kiezers voor verkiezingsdag toch besluiten om voor 'realistisch links' te
gaan.

Asscher heeft vooralsnog geluk  dat zijn twee concurrenten op links, Klaver en
SP-leider Emile Roemer, ook geen verpletterende indruk maakten in de eerste
debatten. Zolang met name Klaver geen beslissende voorsprong neemt in de
peilingen, kan Asscher een rol blijven spelen in de campagne. Maar vanuit het
midden dreigt nog  een ander gevaar, weten ze bij de PvdA. Als Alexander
Pechtold (D66) erin slaagt zich als een geloofwaardig alternatief op te werpen
voor Rutte, zouden progressieve kiezers wel eens massaal voor D66 kunnen kiezen.

Vanuit de partijtop wordt alvast gepreludeerd op een  nederlaag. Minister Jeroen
Dijsselbloem (Financiën) zei dit weekend op de radio te hopen op 20 tot 25
zetels voor de PvdA. Dat klinkt best aardig, in het licht van de huidige
peilingen. Maar   het zijn net zoveel zetels als Ad Melkert haalde in het
PvdA-rampjaar 2002.

Asscher verdedigt het  kabinet, maar zegt óók   dat het anders moet

LOAD-DATE: March 1, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              167 of 185 DOCUMENTS



                                NRC Handelsblad

                                 01 March 2017
                                  nh woensdag

debat De stelling van Nederland NPO 1, 20.35-21.30u.

SECTION: Binnenland; Blz. 14

LENGTH: 184 woorden

Uitgelicht

Niet alleen politici gaan deze weken vaak in debat, ook de 'gewone burger'
krijgt veel ruimte. Zo is Het Lagerhuis op maandag terug als onderdeel van De
Wereld Draait Door. En volgende week komt SBS 6 met Stem van Nederland, waarin
onbekende Nederlanders ook een grote rol spelen. Vandaag begint AVRO-TROS met De
stelling van Nederland, gepresenteerd door Jort Kelder. Hij gaat het land in
voor zogenaamde 'townhall meetings' waar verschillende stellingen worden
besproken. Met dit programma komt een wens uit van Shula Rijxman,
bestuursvoorzitter van de NPO. Zij kondigde afgelopen zomer al aan dat er
townhall meetings zouden komen waarin de publieke omroep met het publiek in
gesprek zou gaan.  Het live uitgezonden Stelling van Nederland moet „recht voor
z'n raap" zijn. De eerste aflevering komt vanuit Rotterdam, waar men gaat praten
over maatschappelijke  veranderingen. „Alles mag gezegd worden, maar we doen
natuurlijk wel aan factchecks" zegt Kelder in de aankondiging van het programma.
Gijs Rademaker van het  EenVandaagopiniepanel peilt tijdens de uitzending  de
stemming in het land.

LOAD-DATE: March 1, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              168 of 185 DOCUMENTS



                                NRC Handelsblad

                                28 February 2017
                                   nh dinsdag

Juist om dat toontje wordt de elite zo gehaat door de gewone burger

BYLINE: Victor Lamme

SECTION: Opinie; Blz. 18

LENGTH: 833 woorden

ABSTRACT

De behoeften van de elite zijn 'hoger' dan die van de gewone man, maar daarmee
niet belangrijker. Want die van de gewone man zijn  fundamenteler, schrijft .

Nooit waren er zoveel kloven tussen mensen: arm versus rijk, links versus
rechts, hoog- versus laagopgeleid, wit versus zwart. De belangrijkste van
allemaal lijkt die tussen 'de elite' en 'de gewone man'. Het Sociaal en
Cultureel Planbureau (SCP) verdeelde Nederland onlangs in zes groepen. Er is een
'gevestigde bovenlaag' van 15 procent die hoogopgeleid, welvarend en cultureel
ontwikkeld is, en die bovendien invloed kan uitoefenen op beleid, cultuur en
economie.

Deze groep steekt duidelijk uit boven de rest, en geeft zichzelf qua 'geluk' een
8,1. Dan volgen wat middengroepen. Onderaan bungelen wat het SCP 'onzekere
werkenden' en het 'precariaat' noemt, groepen zonder werk of werkzekerheid , en
met weinig ander sociaal-economisch kapitaal. Deze twee onderste groepen, 29
procent in totaal, geven zichzelf een 6,2. Het SCP spreekt van een
'ongemakkelijke tegenstelling' tussen deze bovenste en onderste groepen. De
kloof tussen 'elite' en 'ontevredenen' is dus geen fictie.

En nooit eerder leek die kloof breder. Iedereen leeft in zijn eigen bubbel, en
de wederzijdse haat spat dagelijks van sociale media, kranten en televisie.
Populisten spinnen garen bij het vergroten van de tegenstellingen, en winnen
referenda en verkiezingen, straks ook in Nederland. Waarom is er zo weinig
wederzijds begrip?

In 1954 publiceert Abraham Maslow zijn beroemde theorie over de 'hiërarchie van
behoeften'. Hij stelt dat mensen als eerste verlangen naar de bevrediging van
basale fysiologische behoeften als voedsel, onderdak en slaap. Als die behoeften
zijn bevredigd, zoeken mensen naar veiligheid, zekerheid, bescherming en regels.
Dan zijn vriendschap en relaties aan de beurt, gevolgd door de zoektocht naar
status, eer en erkenning. En pas als dat allemaal is bereikt, ontstaat de
behoefte aan persoonlijke groei en de vervulling van idealen.

Dat hoogste punt in Maslows 'piramide van behoeften' bereiken is maar weinigen
gegeven, ziet hij in zijn onderzoek. Voor de meeste mensen nemen de dagelijkse
beslommeringen rond geld, zorg voor het gezin, of de ratrace op het werk al zo
veel tijd en energie in beslag dat dromen en idealen snel naar de achtergrond
verdwijnen.

De kloof tussen de elite en de gewone man lijkt daarmee vooral een kloof tussen
de mate waarin de behoeftehiërarchie van Maslow is gevuld. Voor de gewone man is
werk geen 'passie' of de vervulling van een persoonlijke ambitie, maar een
noodzakelijk kwaad om voedsel, onderdak en wellicht wat vriendschap te vinden.
Baangarantie is met tijdelijke contracten en jaarlijks terugkerende
reorganisatierondes nog maar weinigen gegeven. Voor fatsoenlijke zorg voor
kinderen of ouderen is geen geld of tijd, want iedereen moet werken, twee banen
per gezin is de norm. Wie een krant openslaat, krijgt snel de indruk dat de
wereld een chaos is van terrorisme, armoede en conflict.

Hoe anders ziet de wereld eruit voor de elite. Vanuit de zekerheid van kapitaal,
carrière of status kan men werken aan idealen, passies en een betere wereld. De
elite zit duidelijk in de top van de piramide. Toch ziet die elite zijn
luxebehoeften als even belangrijk - of misschien wel als belangrijker - dan het
gesappel van mensen die bezig zijn meer basale behoeften te vervullen. Met het
nodige dédain worden die behoeften gezien als egoïstisch, hebberig of
kortzichtig.

Het is juist die belerende vinger die onder in de piramide veel woede opwekt.
Vooral voor de westerse middenklasse zijn de druiven zuur. Want ooit leek ook
voor hen de top in zicht. Maar door globalisering en de neoliberale agenda zijn
alle opgebouwde zekerheden verdwenen. Weg is de hoop op een rustige oude dag,
weg de hoop op een andere baan die beter past bij de eigen ambities. Er rest
weinig meer dan krampachtig vasthouden aan wat er nog is: eten, een dak, een
gezin. Meer zal het nooit meer worden. Intussen trekt de karavaan van edellieden
verder naar de top, het gepeupel iets naroepend over milieu en mededogen met
vluchtelingen.

De behoeften van de elite zijn 'hoger' dan die van de gewone man, maar daarmee
niet belangrijker. Want die van de gewone man zijn fundamenteler. Wie begrip
heeft voor vluchtelingen die op zoek gaan naar veiligheid en onderdak, moet
evenveel begrip hebben voor mensen die alle zekerheden om zich heen zien
verdwijnen. Natuurlijk zijn de laatsten nog net iets beter af dan de eersten.
Maar het gaat de mensen helemaal bovenin niet aan het morele hoge paard te
berijden en te roepen om solidariteit, terwijl ze die juist zelf niet geven. Dat
maakt mensen kwaad.

Ongeveer net zo kwaad als het Franse volk was op Marie-Antoinette, die riep dat
wie geen brood had dan maar briochemoest eten. En dat gaat een keer fout.

Voor de gewone man is werk geen 'passie' of vervulling van ambitie, maar
noodzakelijk kwaad

Victor Lamme is hersenonderzoeker. Boek: Waarom? Op zoek naar wat ons werkelijk
drijft.

LOAD-DATE: February 28, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              169 of 185 DOCUMENTS



                                NRC Handelsblad

                                25 February 2017
                                  NH Zaterdag

Asscher in het Vondelpark

BYLINE: Auke Kok

SECTION: Binnenland; Blz. 2

LENGTH: 533 woorden

ABSTRACT

Auke Kok

Column

AT5 is een kleine omroep met weinig geld, dat wordt een thuiswedstrijd: mogelijk
dacht Lodewijk Asscher dat toen hij zich dinsdag liet schminken voor de rubriek
Park Politiek. Het zal hem zijn tegengevallen. De lokale omroep AT5 mag dan niet
groot en sterk zijn, eerder braaf en gezellig, het interview was van landelijk
niveau. De uitstekend geïnformeerde en vasthoudende interviewer Ronald Olsthoorn
onthaalde zijn stadgenoot Asscher bijna op een uitwedstrijd. Niks ons-kent-ons,
heel verfrissend.

Alleen leek de PvdA-lijsttrekker en vroegere wethouder van Amsterdam dat maar
langzaam door te krijgen. Tegen de achtergrond van een grauw Vondelpark bleef
Asscher zijn interviewer minzaam aankijken en hem tutoyeren als een buurjongen,
terwijl Olsthoorn de ene scherpe vraag na de andere op hem afvuurde en dat
telkens met een afstandelijk „u".

Voor Asscher is te hopen dat hij zich de komende weken beter, en vooral
scherper, presenteert dan afgelopen dinsdag in het Vondelparkpaviljoen.
Eigenlijk kwam hij nauwelijks verder dan bleke oneliners als „ik sta voor mijn
verhaal" en „ik ben eerlijk tegen de mensen". Ook hoopte hij stemmen te winnen
door glimlachend te reppen van „solidariteit" en „opkomen voor mensen die het
moeilijk hebben".

Tja. Mogelijk had een Amsterdamse peiling hem week gemaakt. Volgens die peiling
zou de PvdA haar vroegere nummer 1-positie in de gemeenteraad weer herwinnen,
zij het nipt voor GroenLinks, en sterker nog: op de vraag wie van de
lijsttrekkers voor de Tweede Kamerverkiezingen premier moet worden, gaf 18
procent van de geënquêteerden zijn zegen aan Asscher. Alexander Pechtold kreeg
15 procent en Mark Rutte 14 procent.

Maar de bulk van de mensen moet nog beslissen en de vroegere wethouder
(2006-2012) kon ook moeilijk ontkennen dat zijn PvdA er landelijk beroerd
voorstaat. Ter illustratie daarvan kwamen enkele teleurgestelde PvdA-stemmers
uit Noord in beeld, en wat deed Asscher? Zijn interviewer verwijten dat hij
expres vier negatieve geluiden op een rij had gezet. De media overal de schuld
geven is weliswaar trendy, maar dan moet je dat wel stevig doen, niet slapjes
zoals Asscher nu bij AT5. Het gaf Olsthoorn de mogelijkheid er vliegensvlug
tussen te komen met de opmerking dat hij in Noord nog veel meer van zulke mensen
had gesproken.

Waarop Asscher maar weer volhardde in zijn steile domineeshouding en hij zijn
interviewer nog nadrukkelijker met „jij" aansprak.

Hoe anders was dat toen Asscher de uiterst populaire wethouder van onderwijs was
en je hem erg Amsterdams op zijn papafiets met op het voorwiel een zwart krat,
en op het achterwiel twee kinderzitjes met uitgeklapte stepjes door de stad kon
zien fietsen. Deftig-intellectueel, maar toch helemaal zichzelf onder het gewone
volk. Bijna huilend zwaaide de gemeenteraad hem uit toen hij minister in het
kabinet Rutte II werd. Nu sprak hij de Amsterdammers weer eens toe en dat deed
hij zo top-down en zo vlak, dat je hem in de rauwe politieke cultuur van 2017
extreem weinig kans geeft er een succes van te maken. Dat legde AT5 dan toch
maar bloot.

Auke Kok is schrijver en journalist.

Hoe anders was dat toen Asscher  de uiterst populaire wethouder van onderwijs
was

LOAD-DATE: February 25, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              170 of 185 DOCUMENTS



                                NRC Handelsblad

                                24 February 2017
                                   NH vrijdag

SECTION: Boeken; Blz. 13

LENGTH: 413 woorden

ABSTRACT

Ramsj

Leah Bendavid-Val: Propaganda & Dreams. Photographing the 1930's in the USSR and
the US. Geb., Edition Stemmle 1999, 222 blz., van €57,95 voor €19,95 bij
Scheltema Amsterdam (020-5231412; scheltema.nl)

In de jaren dertig legden Amerikaanse en Sovjet-fotografen de gewone man in hun
land vast. De beelden van die ploeteraars in de Dust Bowl typeren we sindsdien
als 'waarheidsgetrouw', terwijl we die van trotse Sovjet-arbeiders wegzetten als
propaganda. Dit boek vecht die stereotyperingen aan.

Philip Blom: Fracture. Life and Culture in the West 1918-1938. Geb., Atlantic
Books 2015, 485 blz., van €35,50 voor €15,- bij  Het Martyrium Amsterdam
(020-6732092; hetmartyrium.nl). Ook bij Parimar Den Haag

In dit boek behandelt Blom het interbellum. Volgens hem wordt dat            in
de westerse wereld gekenmerkt door 'hedonistische, esthetische en intellectuele
avonturen met zelfkennis als doel'. Uiteraard komt daarna de hitserij richting
de nieuwe wereldbrand aan bod.

James Oseland: Food Lover's Guide. Geb., Lonely Planet 2012, 310 blz., van
€39,99 voor €13,50 bij Parimar/de Boekenmarkt Den Haag (070-3658226; parimar.nl)

Reizen = eten, aldus reisgidsenboer Lonely Planet, en in deze publicatie zijn
dan ook  'mondiale gastronomische hoogtepunten' te vinden. Maar het wekt tevens
de indruk -  door de onstuitbare drang van uitgevers om kookboeken vol te
plempen met plaatjes - alsof je met een Concorde over een natuurgebied raast: je
ziet alles en tegelijk zie je  niets echt.

Paul van der Heijden e.a.: Over de Waal. Paperback, Vantilt 2011, 248 blz., van
€32,50 voor €9,95 bij Roelants Nijmegen (024-3221734; roelants.com)

In 2011 bestond de Waalbrug, die Nijmegen met Lent verbindt, 75 jaar. Dit
liefdevolle boek biedt  een keur aan documentatie over de brug:  in de vorm van
foto's, maar ook in tekst. Vooral de foto's van de bouw van de brug zijn een
lust voor het nostalgische oog.  De brug speelde een belangrijke rol in  WO II.

Rory Maclean: Berlijn.  Een bewogen geschiedenis. Geb., De Bezige Bij Antwerpen
2014, 450 blz., van €29,95 voor €12,50 bij Tialda (ramsj.nl),Steven Sterk
Utrecht (030-2340580),  Het Martyrium

De Canadees Maclean woont al jaren in Berlijn. In dit boek,  door The Guardian
geprezen vanwege  originaliteit van compositie, beschrijft hij de geschiedenis
van zijn lievelingsstad aan de hand van bekende kunstenaars en politici. Waar in
Berlijn liggen de sporen van Goebbels, Kollwitz en Bowie? Aanrader als
alternatieve stedengids.

LOAD-DATE: February 24, 2017

LANGUAGE: DUTCH; NEDERLANDS

NOTES: Leah Bendavid-Val: Propaganda & Dreams. Photographing the 1930's in the
USSR and the US. Geb., Edition Stemmle 1999, 222 blz., van €57,95 voor €19,95
bij Scheltema Amsterdam (020-5231412; scheltema.nl); Philip Blom: Fracture. Life
and Culture in the West 1918-1938. Geb., Atlantic Books 2015, 485 blz., van
€35,50 voor €15,- bij Het Martyrium Amsterdam (020-6732092; hetmartyrium.nl).
Ook bij Parimar Den Haag; James Oseland: Food Lover's Guide. Geb., Lonely Planet
2012, 310 blz., van €39,99 voor €13,50 bij Parimar/de Boekenmarkt Den Haag
(070-3658226; parimar.nl); Paul van der Heijden e.a.: Over de Waal. Paperback,
Vantilt 2011, 248 blz., van €32,50 voor €9,95 bij Roelants Nijmegen
(024-3221734; roelants.com); Rory Maclean: Berlijn. Een bewogen geschiedenis.
Geb., De Bezige Bij Antwerpen 2014, 450 blz., van €29,95 voor €12,50 bij Tialda
(ramsj.nl),Steven Sterk Utrecht (030-2340580), Het Martyrium

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              171 of 185 DOCUMENTS



                                NRC Handelsblad

                                24 February 2017
                                   NH vrijdag

SECTION: Boeken; Blz. 13

LENGTH: 413 woorden

ABSTRACT

Ramsj

Leah Bendavid-Val: Propaganda & Dreams. Photographing the 1930's in the USSR and
the US. Geb., Edition Stemmle 1999, 222 blz., van €57,95 voor €19,95 bij
Scheltema Amsterdam (020-5231412; scheltema.nl)

In de jaren dertig legden Amerikaanse en Sovjet-fotografen de gewone man in hun
land vast. De beelden van die ploeteraars in de Dust Bowl typeren we sindsdien
als 'waarheidsgetrouw', terwijl we die van trotse Sovjet-arbeiders wegzetten als
propaganda. Dit boek vecht die stereotyperingen aan.

Philip Blom: Fracture. Life and Culture in the West 1918-1938. Geb., Atlantic
Books 2015, 485 blz., van €35,50 voor €15,- bij  Het Martyrium Amsterdam
(020-6732092; hetmartyrium.nl). Ook bij Parimar Den Haag

In dit boek behandelt Blom het interbellum. Volgens hem wordt dat            in
de westerse wereld gekenmerkt door 'hedonistische, esthetische en intellectuele
avonturen met zelfkennis als doel'. Uiteraard komt daarna de hitserij richting
de nieuwe wereldbrand aan bod.

James Oseland: Food Lover's Guide. Geb., Lonely Planet 2012, 310 blz., van
€39,99 voor €13,50 bij Parimar/de Boekenmarkt Den Haag (070-3658226; parimar.nl)

Reizen = eten, aldus reisgidsenboer Lonely Planet, en in deze publicatie zijn
dan ook  'mondiale gastronomische hoogtepunten' te vinden. Maar het wekt tevens
de indruk -  door de onstuitbare drang van uitgevers om kookboeken vol te
plempen met plaatjes - alsof je met een Concorde over een natuurgebied raast: je
ziet alles en tegelijk zie je  niets echt.

Paul van der Heijden e.a.: Over de Waal. Paperback, Vantilt 2011, 248 blz., van
€32,50 voor €9,95 bij Roelants Nijmegen (024-3221734; roelants.com)

In 2011 bestond de Waalbrug, die Nijmegen met Lent verbindt, 75 jaar. Dit
liefdevolle boek biedt  een keur aan documentatie over de brug:  in de vorm van
foto's, maar ook in tekst. Vooral de foto's van de bouw van de brug zijn een
lust voor het nostalgische oog.  De brug speelde een belangrijke rol in  WO II.

Rory Maclean: Berlijn.  Een bewogen geschiedenis. Geb., De Bezige Bij Antwerpen
2014, 450 blz., van €29,95 voor €12,50 bij Tialda (ramsj.nl),Steven Sterk
Utrecht (030-2340580),  Het Martyrium

De Canadees Maclean woont al jaren in Berlijn. In dit boek,  door The Guardian
geprezen vanwege  originaliteit van compositie, beschrijft hij de geschiedenis
van zijn lievelingsstad aan de hand van bekende kunstenaars en politici. Waar in
Berlijn liggen de sporen van Goebbels, Kollwitz en Bowie? Aanrader als
alternatieve stedengids.

LOAD-DATE: February 24, 2017

LANGUAGE: DUTCH; NEDERLANDS

NOTES: Leah Bendavid-Val: Propaganda & Dreams. Photographing the 1930's in the
USSR and the US. Geb., Edition Stemmle 1999, 222 blz., van €57,95 voor €19,95
bij Scheltema Amsterdam (020-5231412; scheltema.nl); Philip Blom: Fracture. Life
and Culture in the West 1918-1938. Geb., Atlantic Books 2015, 485 blz., van
€35,50 voor €15,- bij Het Martyrium Amsterdam (020-6732092; hetmartyrium.nl).
Ook bij Parimar Den Haag; James Oseland: Food Lover's Guide. Geb., Lonely Planet
2012, 310 blz., van €39,99 voor €13,50 bij Parimar/de Boekenmarkt Den Haag
(070-3658226; parimar.nl); Paul van der Heijden e.a.: Over de Waal. Paperback,
Vantilt 2011, 248 blz., van €32,50 voor €9,95 bij Roelants Nijmegen
(024-3221734; roelants.com); Rory Maclean: Berlijn. Een bewogen geschiedenis.
Geb., De Bezige Bij Antwerpen 2014, 450 blz., van €29,95 voor €12,50 bij Tialda
(ramsj.nl),Steven Sterk Utrecht (030-2340580), Het Martyrium

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              172 of 185 DOCUMENTS



                                NRC Handelsblad

                                23 February 2017
                                  NH donderda

Henk weet je altijd weer te verrassen

BYLINE: Tom-Jan Meeus

SECTION: Binnenland; Blz. 2

LENGTH: 449 woorden

ABSTRACT

Tom-Jan Meeus

column

Henk Krol belooft alle ouderen een terugkeer naar de tijd vanPeter en zijn
Rockets, toen 65 nog 65 was, en we allemaal een bakelieten telefoon in de gang
hadden hangen. Ook belooft Henk dat de AOW weer meegroeit met de welvaart. Wat
Rutte de vorige keer deed met duizend euro voor de hardwerkende Nederlander,
doet Henk nu voor 'de mensen die Nederland na de oorlog weer hebben opgebouwd'.
Henk huurde Ben Cramer in om op zijn verkiezingscongres Blijf van mijn poen af
te zingen, vrij naar Kom van dat dak af van Peter en zijn Rockets - zoveel
geveinsde woede zie je niet vaak. Ik dacht: misschien kan hij ook de terugkeer
van Joost den Draaijer regelen, en de Top 40, en de Klapper van de week. Alles
van vroeger is jammer.

Toen gebeurde iets eigenaardigs. Nadat Henk zijn plannen eerder weigerde te
laten doorrekenen door het CPB, publiceerde hij dinsdag een alternatieve
becijfering door een Tilburgse econoom. Deze concludeert dat de AOW-leeftijd
weer naar 65 jaar kan mits de AOW-uitkering omlaaggaat. Anders is het
onbetaalbaar.

Ik was niet verrast en begreep dat Henk dinsdag weigerde tv-ploegen te woord te
staan. Maar Henk is geen Wilders, hij ging door de knieën, en toen volgden
zinnen waarvan je halverwege wist dat ze verkeerd zouden aflopen. Geen paniek:
vrijdag zal 50Plus alsnog uitleggen dat het allemaal een misverstand is.

In campagnes heb je zoiets als een oprechtheidsparadox. Geen politicus slaagt
erin altijd oprecht te zijn. Maar wie jaren geloofwaardig weet over te komen,
kan zich vlak voor verkiezingen meer dubbelzinnigheden permitteren.

Buma buigt de ene keer naar links (inzake zorg en arbeidsmarkt) en zet zich de
andere keer tegen links af: in zijn geval kan het. Wilders wil premier worden
maar zegt televisiedebatten af en laat zich wel interviewen door een SBS6-kok:
iets lastiger. Asscher wil met links samenwerken maar valt GroenLinks aan:
pardon? Rutte belooft de burger veiligheid maar moet Wilders informeren over de
arrestatie van een Marokkaans-Nederlandse beveiliger: o-oh.

En ik vrees dat Henk Krol zijn onoprechtheidskrediet eerder al volledig
verspeelde. De niet-afgedragen pensioenpremie bij deGaykrant, de twijfels die
Elsevierdeze week over zijn cv en fiscale moraal publiceert, nu weer de
mogelijke AOW-daling - het wordt te veel.

Dus reken maar dat andere partijen de jacht op Henks tien virtuele zetels
openen, waarbij eerder onderzoek suggereert dat vooral Wilders kan profiteren.
Henk als PVV-hulpje: de man weet je altijd weer te verrassen.

Tom-Jan Meeus (t.meeus@nrc.nl; @tomjanmeeus) schrijft op deze plek een
wisselcolumn met Jutta Chorus.

Hoe geloofwaardiger de politicus, hoe dubbelzinniger hij in campagnetijd kan
zijn

LOAD-DATE: February 23, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              173 of 185 DOCUMENTS



                                NRC Handelsblad

                                11 February 2017
                                  nh zaterdag

Smoel houden

BYLINE: Bas Heijne

SECTION: Binnenland; Blz. 2

LENGTH: 774 woorden

ABSTRACT

Bas Heijne

Column

Arme journalisten. Honen, denigreren, intimideren, vernederen, duwen en trekken,
er gaat geen dag meer voorbij of de media zijn ergens doelwit - alsmedia. De
Franse presidentskandidaat François Fillon, die zijn populariteit ziet kelderen
nadat een krant ontdekte dat hij vrouw en kinderen jarenlang louter op papier in
dienst had, roept dat er een complot van de media tegen hem gaande is. Toen een
journalist Marine Le Pen onlangs een lastige vraag stelde, werd hij hard door
haar lijfwachten aangepakt; alleen een medewerkster, die zag dat er gefilmd
werd, voorkwam dat hij in elkaar werd geslagen. In Duitsland spreekt
populistisch rechts consequent over de „Lügenpresse". De ideoloog van Donald
Trump, Steve Bannon, verklaarde tegen The New York Timesdat de mainstream media
door de overwinning van Trump „vernederd" waren en nu „hun mond moesten houden
en eens een tijdje luisteren". Wanneer Trump-adviseur Kellyanne Conway voor de
zoveelste keer met een brutale onwaarheid wordt geconfronteerd, zijn het de
media die oneerlijk zijn - tegen Obama deden jullie nooit zo naar.

Ook hier: dat de media deze week massaal ingingen op de malafide fotoshop van
Geert Wilders van D66'er Alexander Pechtold temidden van radicale moslims, was
voor de leider van de PVV aanleiding te kraaien dat hij de complete Nederlandse
media aan de riem had. Als het even kan tweet Wilders de cartoon waarin Trump
een rugbybal over de hoofden van de verzamelde pers gooit, recht in de schoot
van de gewone man, die zich nog slechts van sociale media bedient.

Bluf, natuurlijk. Niemand volgt de media zo gretig als Geert Wilders. Ieder
interview met een buitenlandse zender wordt pauwentrots op Twitter gezet. En
toen Wilders van de week door een RTL-journalist gevraagd werd of hij het zou
pikken wanneer hij in een photo-shop als neo-nazi's zou worden neergezet, zei
hij „ga uw gang" - zichtbaar aarzelend, want een paar weken daarvoor had hij nog
woedend verhaal gehaald bij de hoofdredactie van een mainstream medium, omdat
een medewerker precies zo'n soort foto had getwitterd. Au.

Schaamteloos vals spel. Doet het er nog toe? Het probleem is dat de regels van
het spel veranderd zijn. De journalistiek is gewend om boksbal te zijn van
machthebbers vanwege onwelgevallige berichtgeving - All the president's men,etc.
- maar inmiddels is er een gevoelscoalitie tegen de media ontstaan van
populistische politiek en de fanatieke aanhang. De terechte constatering dat de
pretentie van objectiviteit van de journalistiek vaak niet wordt waargemaakt,
wordt misbruikt om de schaamteloze leugen ruim baan te geven. Omdat jullie niet
objectief zijn, is mij alles toegestaan - zie de leugens van Conway, zie de
collage van Wilders. En voor je het weet bevind je je in het universum van de
'alternatieve feiten', waarbij de waarheid volledig ondergeschikt gemaakt is aan
de beleving. Iedereen die  met iets anders aankomt dan wat jij vindt, behoeft
geen correctie - hij kan maar beter zijn smoel houden. Die voortdurende
animositeit geeft zowel Trump als Wilders krediet bij de aanhang, dus die zal
niet verdwijnen.

In The Guardian schreef  schrijver Francine Prose dat er juist nu behoefte is
aan goede journalistiek. Juist nu hebben we een journalistiek nodig die „die ons
informeert wat onze leiders doen, over wat zij geheim proberen te houden, en om
de regeringen verantwoording te laten afleggen wanneer zij de belangen van de
rijken bevorderen terwijl ze de gezondheid en de welvaart van gewone mensen
bedreigen."

Klinkt goed - een beetje defensief misschien? Een man als Bannon begrijpt als
geen ander dat we in een tijd leven waarin de autoriteit van ieder democratisch
instituut gemakkelijk te ondermijnen valt (so-called judge, nepparlement),
waarin ieder feit omver gekegeld kan worden door er een stortvloed van
alternatieve feiten naast te zetten - volgens Russisch recept. Dat de media
braaf hun werk doen, lijkt me niet langer genoeg. Men moet assertiever de eigen
principes uitdragen, transparant zijn over hun werkwijze, minder braaf
doorgeefluik zijn. Wanneer je zelf zo duidelijk doelwit bent, wanneer nieuwe
machtigen unverfroren zeggen dat je beter je smoel kunt houden, is het tijd om
je bek open te trekken.

Vrijdag liet nieuwssite NU.nl weten minder „benauwd" te worden in de
berichtgeving over de regering-Trump. Als er aantoonbaar leugens worden
verkondigd, zal de site dat voortaan expliciet stellen. Het is een begin. De
journalistiek moet niet d'r smoel houden, ze moet juist meer smoel krijgen.

Bas Heijneschrijft elke week een column op deze plek

Arme journalisten, er gaat geen dag voorbij of media zijn ergens doelwit

LOAD-DATE: February 10, 2017

LANGUAGE: DUTCH; NEDERLANDS

NOTES: Bas Heijneschrijft elke week een column op deze plek

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              174 of 185 DOCUMENTS



                                NRC Handelsblad

                                10 February 2017
                                   nh vrijdag

Patty Brard over zorg Verkiezingsavond bij SBS 6

SECTION: Media; Blz. 16

LENGTH: 71 woorden

DATELINE: Amsterdam.


SBS 6 maakt ook een verkiezingsprogramma. Op 8 maart zendt de omroep Stem van
Nederlanduit, waarin SBS-sterren eerst met gewone burgers praten en dan met
lijsttrekkers. Zo behandelt  Patty Brard gezondheidszorg en Lucille Werner
criminaliteit. De omroep denkt zo „de kloof tussen burger en politiek" te
overbruggen. De uitzending van twee uur wordt gepresenteerd door Sandra
Schuurhof, Marlayne Sahupala en Selma van Dijk.(NRC)

LOAD-DATE: February 10, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              175 of 185 DOCUMENTS



                                NRC Handelsblad

                                07 February 2017
                                   nh dinsdag

Met een sleepnet door het internet op zoek naar terroristen

BYLINE: Marc Hijink, Liza van Lonkhuyzen,; Christiaan Pelgrim; Kees Versteegh

SECTION: Binnenland; Blz. 4

LENGTH: 1691 woorden

ABSTRACT

Negen vragen overDe wet op de inlichtingen- en veiligheidsdiensten

Inlichtingendiensten AIVD en MIVD krijgen meer bevoegdheden als de Tweede Kamer
woensdag instemt met een nieuwe wet. Wat mogen ze precies? Wie controleert dat?
En mogen ze straks niet te veel?

1. Waarom is de wet  nodig?

Geheime diensten vinden de huidige wet, uit 2002 achterhaald. Ze willen vooral
meer internetverkeer kunnen aftappen. Nu mogen de diensten communicatie via
kabels alleen doelgericht aftappen: bij één specifieke persoon.

In de nieuwe wet wordt 'bulkinterceptie' toegestaan. Simpel gezegd: de geheime
dienst verzamelt een grote berg gegevens en filtert daar langzaam de nuttige
informatie uit. Zo zou de AIVD graag al het internetverkeer tussen Nederland en
Syrië in de gaten willen houden. En de militaire inlichtingendienst MIVD zal
data willen verzamelen in een gebied waar Nederlandse militairen naartoe gaan.
Nu mag dat nog niet, straks wel.

De nieuwe wet leidt tot veel discussie. Als AIVD en MIVD meer berichten mogen
onderscheppen op de kabel, hoe gericht moet dat gebeuren? Mogen ze via een
'sleepnet', zoals critici het noemen, van alles en nog wat binnenhalen? En hoe
controleren we of de diensten zich aan de wet houden?

De onthullingen van Edward Snowden in 2013 zetten die discussie op scherp. De
klokkenluider en voormalig medewerker van de CIA liet zien hoe de Amerikaanse
NSA op grote schaal informatie binnensleepte.

In de nieuwe wet worden ook nog  een paar andere zaken geregeld. Zo werd
Nederland eind vorig jaar op de vingers getikt door het Europees Hof voor de
Rechten van de Mens in Straatsburg, omdat de AIVD in 2009 journalisten van De
Telegraaf had afgeluisterd.  In de nieuwe wet mogen journalisten en advocaten
alleen nog na toestemming van de rechter worden afgeluisterd. (CP/KV)

2. Komt er wel  toezicht?

Minister Ronald Plasterk (Binnenlandse Zaken, PvdA) heeft al heel wat concessies
gedaan, waardoor er meer toezicht komt. Eerst wilde hij zélf bepalen wanneer de
inlichtingendienst ongerichte kabeltaps mag plaatsen. Na aanhoudende kritiek
draaide hij bij. Ook een onafhankelijke commissie moet vooraf toestemming geven
voor 'bijzondere bevoegdheden', zoals tappen. In de 'Toetsingscommissie inzet
bevoegdheden' (TIB) zitten twee oud-rechters en een inhoudelijk deskundige.

Ook dit leverde kritiek op. Die controle vooraf is nog te zwak, volgens de Raad
van State en de Autoriteit Persoonsgegevens. De TIB moet onder tijdsdruk veel
verzoeken beoordelen en heeft ook nog eens weinig inzicht in de dagelijkse
AIVD-praktijk. Durft de TIB de AIVD-baas dan wel tegen te spreken? Zelf zal de
geheime dienst natuurlijk altijd zeggen dat deze tap écht nodig is. Als de TIB
niet krachtig genoeg is, dreigt het een „stempelmachine" te worden, zegt de
Autoriteit Persoonsgegevens. Taps worden dan „nagenoeg altijd" goedgekeurd,
vreest ook de Raad van State. Er is nóg een toezichthouder, die al langer
bestaat: de CTIVD. Die controleert of de geheime diensten zich in de praktijk
aan de wet houden.

En: als de TIB eenmaal toestemming heeft gegeven, mag de CTIVD  daar achteraf
niets meer over zeggen. Ook niet als de CTIVD achter de schermen kan zien dat
een grootschalige internettap helemaal niet  zo hard nodig was. Plasterk wil zo
voorkomen dat er spanningen onstaan tussen de twee instanties. Maar de CTIVD
vreest een „toezichtshiaat". De commissie wil het achteraf wél mogen zeggen, als
ze ontdekt dat zo'n tap helemaal niet zo nodig was. (CP)

3. Hoe lang bewaart de dienst al die gegevens?

De grote 'bulk' van gegevens mogen de geheime diensten drie jaar op de plank
laten liggen. Daarna moeten ze vernietigd worden. Dat is wel erg lang, zeggen de
Raad van State, de Raad voor de Rechtspraak en de Autoriteit Persoonsgegevens.
Mogelijk is dat in strijd met het mensenrechtenverdrag EVRM.

Minister Plasterk vindt het „mogelijk nuttig" als de diensten veel historische
gegevens op de plank hebben liggen. Als er dan een nieuwe jihadist in beeld
komt, kunnen die oude gegevens opnieuw doorzocht worden. Dat vindt de Raad voor
de rechtspraak geen goed argument. Als je zoveel gegevens van gewone burgers
drie jaar wilt bewaren, moet dat „noodzakelijk" zijn, schrijft de Raad in een
advies, en niet „mogelijk nuttig".

Daar komt bij dat de AIVD deze 'bulk' mag delen met buitenlandse geheime
diensten, zelfs als nog niet is gecheckt wat er allemaal in te vinden is. Dat is
gevaarlijk, volgens de Autoriteit Persoonsgegevens. „Dit kan negatieve gevolgen
hebben voor Nederlandse burgers wanneer zij deze landen bezoeken."

De CTIVD zegt dat de wet duidelijker moet vermelden hoe de hoeveelheid
bulkgegevens zo snel mogelijk kleiner gemaakt moet worden. Pas als die
verplichting concreet in de wet staat, kan de toezichthouder de diensten daarop
controleren. (CP)

4. Wat vinden de  politieke partijen?

De coalitiepartijen VVD en PvdA hebben in het regeerakkoord afgesproken dat er
een nieuwe wet komt. Ook het CDA is positief.

Dat de wet een update nodig heeft, vindt eigenlijk de hele Tweede Kamer. Maar
volgens D66 en GroenLinks gaat de uitbreiding van de bevoegdheden nu veel te
ver. Ze dienden bij elkaar meer dan twintig wijzigingsvoorstellen in.  PvdA'er
Jeroen Recourt vraagt zich vooral nog af of diensten wel snel genoeg gegevens
verwijderen van gewone burgers, maar hij heeft nog geen wijzigingsvoorstel klaar
liggen. Hij wil eerst horen wat minister Plasterk erover te zeggen heeft. (CP)

5. Wat doen andere  landen?

 Het onderscheppen van berichten via de kabel kan al in diverse andere landen,
zoals in de VS en het Verenigd Koninkrijk. De bevoegdheden daar zijn echter nog
steeds groter dan in Nederland. Duitsland is in sommige opzichten  juist weer
strenger dan Nederland.

De grootste verschillen met het buitenland liggen meer in de toepassing van
inlichtingenmiddelen in de praktijk dan in de wetgeving. Zo luisteren politie en
inlichtingendiensten in Nederland meer af dan in het buitenland, volgens
inschattingen van onderzoekers. Ook is er een ruimere inzet van
bewakingscamera's, zeker vergeleken met Duitsland. Daarnaast  is Nederland
verder dan bijvoorbeeld België, Duitsland en Frankrijk met de samenwerking
tussen overheidsdiensten. Negen overheidsorganisaties (zoals de politie, de
douane, Financiën en Sociale Zaken) werken bij terrorismebestrijding samen met
de AIVD in de CT-Infobox. (KV)

6. Hoe werkt het  tappen eigenlijk?

In de toelichting op de nieuwe wet staat niet waar en hoe de AIVD en MIVD
aftappen. Het werkt vermoedelijk zo: de inlichtingendiensten maken een kopie van
de datastroom rondom een verdachte persoon of groep, om die later te analyseren.
Het is niet voldoende om op één centraal punt af te luisteren. Een datapakketje
kan immers op verschillende manieren reizen. De Nederlandse telecomproviders
zullen op meerdere plekken in hun netwerken 'splitters' moeten plaatsen die het
signaal van de glasvezelkabels kopiëren en naar de inlichtingendiensten sturen.
Het gaat om honderden aanpassingen in complexe netwerken; de installatie ervan
kan maanden duren. De overheid zegt die rekening te betalen. Daarbij komen de
kosten voor de infrastructuur die nodig is om data op te slaan en te analyseren.
(MH)

7. Wat doen de diensten met  bijvangst?

De veiligheidsdiensten tappen veel data af die niets met het onderzoek te maken
hebben. Ervan uitgaande dat het onderzoek zich richt tegen terrorisme maak je
kans om zulke 'bijvangst' te zijn als je op een plek woont waar veel mensen met
het buitenland communiceren. Ook openbare wifi-hotspots zouden afgetapt kunnen
worden -  die zijn sowieso al niet erg veilig.

De onderzoeken van AIVD en MIVD moeten doelgericht zijn; het is niet de
bedoeling om 'alle communicatie in de stad Den Haag een maand lang te
verzamelen', aldus de toelichting. Maar het zou wel al het WhatsApp-verkeer
tussen Den Haag en Syrië kunnen zijn. En daarvoor moet getapt worden bij alle
mobiele providers.

Wat te doen met de bijvangst? In het geval van „ernstige feiten" wordt overlegd
met de landelijk officier van justitie om te kijken of de informatie van belang
is voor het Openbaar Ministerie. Wat is 'ernstig'? Een woordvoerder van minister
Plasterk wil niet vooruitlopen op waar de grens precies ligt. „We bedoelen geen
tasjesdief." (MH/LvL)

8. Hoe voorkom ik dat getapt wordt?

Dat is niet te voorkomen. Je kunt er hooguit voor zorgen dat de inhoud van je
gesprekken en berichten versleuteld is. Dat is al standaard de praktijk bij de
meeste chatdiensten en anders kun je via een vpn-verbinding werken. Als je ook
niet wilt dat je herkomst duidelijk is (het computeradres) dan zou je een
TOR-verbinding kunnen gebruiken. (MH)

9. Beschermt de wet  tegen Russische  hackers?

Niet per se, want die houden zich niet aan de Nederlandse wet. De AIVD
waarschuwde vorige week dat geavanceerde kwaadaardige software van Russische
origine was opgedoken bij Nederlandse overheidsinstellingen. Dat die malware
tijdig is opgemerkt is een goed teken: het weren van dit soort hacks is een
kwestie van opletten (scannen) in netwerken. Nog belangrijker is medewerkers te
trainen om niet op linkjes in een mailbericht te klikken. (MH)

Under cover Ambtenaren met valse namen

Het wordt gemakkelijker voor ambtenaren om onder een valse naam te werken.
Ambtenaren van politie of IND die speuren naar jihadisten in asielzoekerscentra,
kunnen dat met een alias doen. „Door de toegenomen terrorismedreiging is daar
meer behoefte aan", zegt een woordvoerster van de AIVD.

Het werken met valse namen gebeurt nu ook al, maar wordt door de nieuwe Wet op
de inlichtingendiensten expliciet geregeld.  De wet schrijft voor dat de AIVD
een uitgebreide  'zorgplicht' heeft voor ambtenaren die de dienst helpen
inlichtingen te verzamelen. Dat kan door de ambtenaar met alias een pasje te
verstrekken   waaruit blijkt dat hij informatie verzamelt  voor de AIVD.

Soms vragen AIVD-teams met personeelsgebrek ambtenaren van elders hen te helpen,
desnoods met aanneming van een valse identiteit. Mensen uit de praktijk
waarschuwen voor een glijdende schaal. Zo zegt Kees-Jan Dellebeke, die 39 jaar
bij de AIVD werkte:   „Het begint met een aangenomen identiteit, en het eindigt
soms met volledig under-cover werken."(KV)

LOAD-DATE: February 7, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              176 of 185 DOCUMENTS



                                NRC Handelsblad

                                04 February 2017
                                  nh zaterdag

Op de app is het constant 'hou je bek'

SECTION: Binnenland; Blz. 24

LENGTH: 807 woorden

ABSTRACT

Jongeren

Een groot deel van het leven van jongeren speelt zich af op het  digitale
schoolplein in hun telefoon. Hoe gaan ze daar met elkaar om?

Timo (15), Tom (16) en Daniel (17), leerlingen van  het Fons Vitae Lyceum in
Amsterdam, staan een beetje te hangen op een pleintje vlakbij hun school. Ze
gebruiken apps als Instagram, Snapchat en Facebook. Worden ze weleens gepest op
social media? Nee, zeggen ze. Of nou: Tom heeft eens in de klassenapp gezegd dat
hij het oneerlijk vond dat een meisje een proefwerk mocht herkansen omdat ze een
gebroken arm had. „Toen werd iedereen helemaal leip", vertelt hij. „Hou je bek,
dit, dat." De volgende dag ging hij evengoed weer naar school. „Het raakt mij
niet zo."

Opvallend is dat de jongen die op school het meest wordt gepest, juist het
populairst is op social media. „Hij voelt zich helemaal de man omdat hij 20K
likes heeft op Instagram", zegt Timo. Hij uploadt veel filmpjes met Musical.ly
waarop hij populaire nummers playbackt. Daniel laat zo'n filmpje zien: een
jongen met opgeschoren haar, een V-hals, een groot horloge - type mooiboy. „Nee,
fuckboy", corrigeert Timo. Tom en Daniel lachen.

Op de school van Tom, Timo en Daniel zitten wel veel kinderen die „helemaal in
die wereld van social media leven", vertelt Daniel. „Vooral meisjes uit de
eerste en tweede klas." Die zijn de hele dag bezig met hun foto's op Instagram
en hun verhaal op Snapchat. „De hele pauze hoor je ze erover praten: 'hoeveel
likes heb jij? Hoeveel comments heb jij?'" Er worden zelfs onderlinge
like-competities gehouden, vertellen Timo en Tom verder. „Dan posten drie
vriendinnen bijvoorbeeld allemaal dezelfde foto op Instagram, en gaan ze kijken
wie de meeste likes krijgt."

Even verderop bij het Amsterdams Lyceum staan Roemer, Teun en Madeline (alledrie
16) in een portiek. Net als op het Fons Vitae is degene van hun school die
online het meest wordt 'gebasht' juist het meisje met de meeste volgers. Ze
laten haar Instagram zien: alleen maar knappe foto's, en  filmpjes waarop ze
zingt of danst. Over haar is zelfs een heel nepaccount aangemaakt op Instagram,
waarop schoolgenoten haar foto's online zetten, „maar dan met allemaal domme
teksten", vertelt Madeline. Is dat niet onaardig? „Misschien", zegt Roemer.
„Maar wie zoveel aandacht trekt, kan haters verwachten."

„Op social media moet je gewoon een beetje een dikke huid hebben", gaat Teun
verder. In zijn whatsappgroepen is het constant 'hou je bek' en 'rot op' heen en
weer, en vrijwel iedereen heeft bijnamen. „Roemer noemen we bijvoorbeeld Jan
Modaal, omdat hij echt zo'n gierig mannetje is. En mij noemen ze dan weer
Ginger, omdat ik rood haar heb." Allemaal voor de lol hoor, zegt hij. Maar waar
houdt de lol op en begint het pesten? Tja, dat is lastig, zeggen de drie
scholieren. Bij een meisje uit hun klas wordt bijvoorbeeld standaard met 'hou je
bek' gereageerd als ze iets zegt in de klassenapp. Is dat dan niet lullig? „Ja
maar zij komt gewoon nooit naar school, dan vraag je erom", zegt Roemer. In een
andere klas zit een jongen die vrijwel dagelijks 'homo' genoemd wordt op
Instagram. „Ja," zegt Teun, „maar hij is ook echt een homo."

Teun, Roemer en Madeline hebben wel gemerkt hoe de boel uit de hand kan lopen
door social media. Een keer had Roemer bijvoorbeeld een jongen uit zijn
voetbalteam een flikker genoemd in een comment op Instagram - naar eigen zeggen
omdat ze sjans hadden met hetzelfde meisje. Stonden de volgende dag allemaal
grote jongens voor de school, klaar om te matten. „Dat was wel even schrikken",
zegt Roemer. En kwam het er nog van? „Nee natuurlijk niet", zegt Teun. „Die Jan
Modaal is gewoon naar huis gegaan."

Bij de jongere scholieren, en dan vooral de meisjes, lijken social media het
belangrijkst. „Ik denk dat ze bij ons op school 75 procent van de tijd bezig
zijn met social media, en 25 procent met school", zegt Jessica. Ze loopt met
haar vriendin Miley door de Beethovenstraat. Ze zijn allebei 13 en zitten op het
Gerrit van der Veencollege. „Sommige meisjes uit onze klas doen de hele dag
bepaalde dingen puur om ze op Snap of Insta te kunnen zetten", vertelt Miley.
„Gaan ze koffiedrinken op een hippe plek, of uit met populaire meiden zodat ze
selfies met hen kunnen uploaden." Volgens Miley en Jessica zouden sommige
meisjes van hun school zelfs van havo naar vwo kunnen gaan, „als ze niet zo veel
op Snap zouden zitten".

Zelf hebben ze ook Snapchat en Instagram. „Vooral om te vloggen", zegt Jessica.
Wat vlogt ze dan? „Gewoon mijn leven", zegt Jessica. „Als ik met mijn beste
vriendin naar de stad ga zet ik een foto op Snap met 'in de stad met bae', of
als het sneeuwt doe ik een filmpje van 'oh my god het sneeuwt!'" Op Instagram
zetten ze ook dat soort dingen, maar dan alleen op hun 'spamaccounts' voor echte
vrienden. Miley: „Op mijn open account zet ik vooral gewoon leuke selfies."

LOAD-DATE: February 3, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              177 of 185 DOCUMENTS



                                NRC Handelsblad

                                31 January 2017
                                   nh dinsdag

Nooit is Nederland af

BYLINE: Bas Blokker; Peter de Krom

SECTION: Binnenland; Blz. 12

LENGTH: 571 woorden

ABSTRACT

Identiteit

De verkiezingsstrijd zal grotendeels gaan om de Nederlandse identiteit. Wie
hoort bij ons, wie niet? Peter de Krom fotografeert al jaren Nederlanders die
Normaal. Doen.

Achter elk raam houden twee vazen de wacht. Nooit één vaas, dan zou de hele boel
immers uit het lood slaan, dan zouden vensterbank, huis en bewoners overhellen,
door elkaar worden geschud, hopeloos in de war raken.

O Nederland. Er zijn wel eens Nederlanders, er zijn zelfs ministers geweest die
verzuchtten dat Nederland af was en dat het enige wat ons nog te doen staat,
onderhoud tot het einde der tijden is. Wat een misvatting. Nederland is helemaal
niet af. Nederland wil niet af zijn. Een andere minister gaf zijn boek niet voor
niets de titel Dit land kan zoveel betermee.

Een planoloog heeft het  eens goed samengevat. Nederland, zei hij, is „een land
van optimaliseerders". Het kan iets cultureel-genetisch zijn, met een
geschiedenis van waterkeerders en landmakers en hun eindeloze worsteling met de
krachten der natuur. Of iets dat met de taaie traditie van het calvinisme te
maken heeft. Hoe dan ook, als het er helemaal perfect uitziet, stopt er altijd
wel een wagentje met mannen in overall en met fantastisch gereedschap om de
laatste oneffenheden vlak te schuren, de laatste rafels bij te punten.

Peter de Krom is de hoffotograaf van dat eeuwig bijna-affe land. Zijn decor is
perfect. Alleen de mens, met heel zijn rommelige zelf, is hierin een verstorend
element. En soms een dier.

Sinds de brief van VVD-leider Mark Rutte aan Nederland weten we dat de normale
Nederlander een bedreigde diersoort is en dat de verkiezingscampagne zal gaan
over de vraag hoe die te redden. De reacties waren voorspelbaar: wie is dan een
normale Nederlander en wie niet? Die vraag is terecht en met elke poging tot
preciserend antwoord zal Rutte zichzelf verder in de nesten werken. Tenzij hij
zo verstandig is op de foto's van Peter de Krom te wijzen. Deze Nederlanders
Doen. Normaal.

De Kroms foto's worden verdiept door de zekerheid dat elk voorwerp waarmee de
publieke ruimte is ingericht, een bedoeling heeft die kristalhelder is voor de
ontwerper en de opdrachtgever. En dat die bedoeling voor alle andere mensen
volkomen ondoorgrondelijk is. Die spanning tussen de goddelijke voorziening en
het menselijk tekort, maken de foto's onweerstaanbaar, grappig en zo Nederlands
als maar kan.

Elk voorwerp in de publieke ruimte heeft een kistalheldere bedoeling

Verdeeld Nederland    1. KRIMP  2. ZORG 3. NEDERLANDSE IDENTITEIT

Krimp, zorg, mobiliteit, krijgsmacht, immigratie, klimaat en de Nederlandse
identiteit. Onderwerpen die kiezers raken en die NRC voor de verkiezingen in
fotoverhalen belicht. Op nrc.nl/identiteit  is de volledige aflevering  te zien.

Vandaag deel 3: Nederlandse identiteit

37

procentvan de Nederlanders vindt dat het met hun land de goede kant opgaat. Dat
blijkt uit onderzoek van het SCP uit het laatste kwartaal van vorig jaar. Mannen
(41 procent) zijn veel optimistischer dan vrouwen (34 procent).

46

procentvan de Nederlanders noemt 'immigratie en integratie' als grootste
probleem in de maatschappij. Fors minder dan een jaar geleden (toen 64 procent),
maar nog altijd nummer 1 op de zorgenranglijst.

13

procentvan de ondervraagden nog maar noemt tegenover het SCP 'samenleven' als
sterk punt van de Nederlanders. Dat schommelde lange tijd rond de 20 procent.
„Het is alleen ikke, ikke, ikke", wordt daarbij nu vaak gezegd.

LOAD-DATE: January 31, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              178 of 185 DOCUMENTS



                                NRC Handelsblad

                                30 January 2017
                                   nh maandag

We zagen Obama's schoenen toch ook nooit?

BYLINE: Peter Zantingh

SECTION: Media; Blz. 9

LENGTH: 747 woorden

ABSTRACT

Diversiteit

Het gaat langzaam de goede kant op met diversiteit in de media, denken velen.
Maar dat is niet zo, blijkt uit nieuw onderzoek van vrouwennetwerk WOMEN Inc.

Half juli ontmoette de Britse premier Theresa May haar Schotse ambtgenoot Nicola
Sturgeon om het over de Brexit te hebben. Een fotograaf van persbureau AFP was
erbij om de ontmoeting vast te leggen. Maar op de foto zagen we slechts twee
paar in hoge hakken gestoken vrouwenbenen.

Grappig, reageerden twitteraars, ik kan me niet herinneren ooit een persfoto te
hebben gezien die inzoomde op de schoenen van Cameron en Obama.

Die foto was een goed voorbeeld van hoe iets wat niet strookt met het stereotype
- machthebbers zijn mannen - anders in beeld wordt gebracht, zeggen de auteurs
van Beperkt zicht, een rapport van vrouwennetwerk WOMEN Inc. over de rol van
mediamakers in beeldvorming. Het rapport werd donderdag gepresenteerd. Het kwam
tot stand na zes verschillende studies, waaronder een onderzoek naar de
representatie van vrouwen en etnische minderheden in de media en gesprekken met
28 Nederlandse mediamakers.

Een van de belangrijkste conclusies is  dat veel mediamakers het idee hebben dat
het langzaam wel de goede kant op gaat met diversiteit in de media, terwijl dat
niet zo is. Zo nam het aantal vrouwen  dat in traditionele media te zien of te
horen was (krant, tv en radio) tussen 1995 en 2010 toe, in Europa en de rest van
de wereld, van een op de zes naar een op de vier. Maar sindsdien loopt het
terug. En Nederland doet het slechter dan het gemiddelde: in 2015 was 19,5
procent van de personen die we in traditionele media zagen vrouw, tegenover 24
en 25 procent respectievelijk wereldwijd en in Europa.

En dat terwijl een overgrote meerderheid van de mediamakers met wie de
onderzoekers spraken, dénken dat het aantal vrouwen bij de publieke omroep sinds
2010 steeg of op z'n minst gelijk bleef. „Dus ze kennen de feiten niet," zegt
Jannet Vaessen, directeur van WOMEN Inc., via de telefoon. Maar ze wil
benadrukken dat er niet één bepaalde groep - blanke mannen? - op aan te spreken
is. Dat is wel duidelijk na tien jaar met deze kwesties bezig te zijn geweest.
„We moeten erkennen dat we allemaal biased zijn. Dus ik ook. Dat ligt in ons als
mens besloten."

Het rapport gaat vooral over sekseverhoudingen, maar richt zich ook op andere
soorten diversiteit. Zo blijkt dat het aantal etnische minderheden in beeld bij
de NPO tussen 2010 en 2015 licht steeg, van 9,2 naar 9,8 procent. Die groep is
dan wel vaker in beeld als 'gewone burger', terwijl witte personen juist vaker
de 'deskundige' zijn dan man in de straat.

Tussen mannen en vrouwen bestaat zo'n discrepantie ook: uit een studie uit 2014
naar nieuwsgerelateerde foto's in negen Nederlandse kranten blijkt dat vrouwen
meestal (53 procent) in de privé-omgeving worden afgebeeld. Nog eens 37 procent
van de foto's waar een vrouw op staat is te kwalificeren als 'vulling': denk aan
een bikinifoto bij een artikel over strandweer. Mannen zijn op nieuwsfoto's
juist vaak aan het werk of aan het sporten. Iets soortgelijks geldt voor
woordkeuze: uit een Amerikaanse analyse naar 160 miljoen woorden die gebruikt
waren in de media en op sociale media om prestaties om Olympische Spelen te
beschrijven, werden termen als 'sterk', 'groot' en 'snel' veel gebruikt voor
mannen. Bij vrouwen: 'zwanger', 'ongetrouwd' en 'oud'.

Hoe nu verder?  Begin met het erkennen en benoemen van de vooroordelen die we
allemaal hebben, adviseert het rapport. Dat haalt de spanning eruit. Het is niet
erg dat ze er zijn, zolang mediamakers er bewust en bekwaam mee omgaan. Vaak
wordt bovendien niet erkend, zeggen de onderzoekers, dat er samenhang is in de
uitsluiting van verschillende soorten diversiteit: in etniciteit, gender, sekse
en leeftijd. Je moet het als één probleem benaderen, stelt Vaessen: het
mechanisme van de mediamaker. „Ga niet af op de hype van het moment, of op de
meest mondige groep." Ze bepleit een 'bias-check': mediamakers zouden zich bij
elke publicatie moeten afvragen in hoeverre het door zijn of haar eigen
vooroordelen bepaald wordt, en wat er daardoor wellicht onbelicht blijft.

En bepaal op welke manier diversiteit belangrijk voor je medium is. „Omdat je
anders onderwerpen of perspectieven mist? Omdat je een deel van je beoogde
publiek niet bereikt? Dat zijn goede redenen. Maar als je het alleen doet om
politiek correct te zijn, heeft het geen zin."

Vrouwen worden in de privésfeer afgebeeld, mannen  zijn  aan het werk

LOAD-DATE: January 30, 2017

LANGUAGE: DUTCH; NEDERLANDS

GRAPHIC: De schoenen van de Britse premier Theresa May zijn populair bij
persfotografen. Linksboven: de ontmoeting met haar Schotse ambtgenoot Nicola
Sturgeon. Foto's EPA, Reuters, AP

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              179 of 185 DOCUMENTS



                                NRC Handelsblad

                                28 January 2017
                                  NH Zaterdag

'Rafelranddokter' zwaait na 40 jaar af

BYLINE: Martin Kuiper

SECTION: Binnenland; Blz. 2

LENGTH: 851 woorden

DATELINE: Amsterdam.

ABSTRACT

Huisarts Staatsliedenbuurt

Een dwarsdoorsnede van de Amsterdamse bevolking was het, de bezoekers aan de
40-jarige  huisartsenpraktijk van Wouter de Vries.  Hij schreef er een boekje
over.

Op pagina 40 van het boek Uit de praktijkblijft de blik van voormalig  huisarts
Douwe de Vries uit de Staatsliedenbuurt hangen bij een foto van  een bebrilde
vrouw met hoofddoek. De vrouw, een oud-patiënt van hem, is inmiddels overleden.
„Deze vrouw was als een zusje voor me. Toen ik tijdens haar ziekbed een weekje
op vakantie ging, had ik het gevoel dat ik haar in de steek liet."

Zo was huisarts Douwe de Vries: meelevend,  oprecht en  geïnteresseerd in het
welzijn van zijn patiënten. Veertig jaar werkte  De Vries - geboren in een Fries
dorpje,  op 18-jarige leeftijd verhuisd naar Amsterdam -    als huisarts. Een
paar weken terug ging hij met pensioen.  „Veertig was genoeg. Huisarts is een
heel zwaar beroep." Of, zoals hij in zijn boek schrijft: „De huisarts is de
poortwachter tot de gezondheidszorg, de spin in het web, een duizendpoot, een
megalomane en omnipotente welzijnswerker."

In vier decennia zag hij veel veranderen in zijn praktijk. Zo werden zijn
patiënten een stuk mondiger en is euthanasie  steeds vaker onderwerp van
gesprek. Vóór het jaar  2000 „deed" hij één keer in de twee, drie jaar een
euthanasiegeval, zegt hij;  in 2016 waren er drie euthanasiegevallen in zijn
praktijk. En: patiënten beginnen  er  steeds eerder over. „De discussie komt
meteen op tafel. Ze brengen het al bij het kennismakingsgesprek ter sprake en
zien het als hun verzekeringspolis." Patiënten „hopen zo de ellende te
voorkomen", zegt De Vries. „ Ik begrijp wel dat ze dat doen. Maar het is heel
intensief. Echt heftig."

In  Uit de praktijkstaan foto's van  oud-patiënten, gemaakt door zijn broer
Pieter  - de  tekstjes schreef hij zelf. Bij het samenstellen  bleek hoe
populair de huisarts was; voorzichtig polste hij bij honderd patiënten of ze
wilden poseren:  iedereen deed mee. Het boek vormt een fraaie afspiegeling van
het patiëntenbestand van een    huisarts in de Staatsliedenbuurt: jong-oud,
rijk-arm, wit-zwart, boven- en onderklasse. In zijn  tekstjes  schetst hij in
sobere maar aantrekkelijke stijl  de meest opzienbarende, ontroerende of juist
'gewone' dagelijkse belevenissen uit zijn werkzame leven.  Over prioriteiten
stellen (de man met last van zweetvoeten die  'toch in de buurt' was en per
direct geholpen wenst te worden), over    „medische beunhazerij en bakerpraat",
het 'Kleedt u zich maar even uit', of   klaaggedrag, dat de arts soms tot
wanhoop drijft.  Over fietsende ouders met kleine kinderen achterop zonder
bescherming tegen de ronddraaiende spaken, of  met kinderen die op de
bagagedrager van hun ouders staan: „Lekker stoer, maar levensgevaarlijk in het
drukke stadsverkeer. Bedenken ouders niet hoe ernstig het (hersen)letsel kan
zijn bij een onverhoedse manoeuvre? Ik word hier verdrietig van, en ook boos."
Of over die keer dat een patiënte de huisarts  probeerde te verleiden: „Bij de
deur vroeg ze of ik mijn shawl niet kon laten liggen, dan had ik een reden om
binnenkort nog eens voor een glaasje wijn langs te komen." Ook:  „Een van de
merkwaardigste bekrachtigers van het gepresenteerde leed vind ik wel de uitroep
dat de dokter 'zelf maar eens zou moeten voelen wat de patiënt te verdragen
heeft'."  Tienduizend patiënten zag hij in zijn spreekuur voorbij komen, rekent
hij voor. Jaarlijks overleden  twintig tot dertig mensen.

In 1976 kocht hij  een compleet pand aan  de Nassaukade, waar hij 27 jaar  zijn
praktijk runde; de eerste jaren  te midden van junkies en krakers. „Ja, het was
een verloederd troepje in die tijd." Nu is het wat meer veryupt, zegt hij droog.
In die tijd schonk de buurt hem de naam „drugsdokter" en de „krakersdokter",
omdat die twee groepen goed vertegenwoordigd waren in zijn kaartenbakje.
Probleem: „Die mensen verdwenen ook zomaar. Mijn patiëntenbestand daalde in no
time van 2.000 naar 1.200. Maar dat trok later gelukkig weer bij."

Hoewel zijn recente patiëntenbestand inmiddels meer een dwarsdoorsnede van de
samenleving vormde, zag De Vries zichzelf toch nog steeds als „de
rafelranddokter". „De gewone burgerman is voorspelbaar en saai. Het fascineert
me om te achterhalen waarom iemand het spoor bijster raakt." Is zijn eigen rol
in al die jaren ook veranderd? „Nee, ik ben gewoon een dorpsdokter gebleven."

Toch: de huisarts kwam nog dichter bij zijn patiënten te staan. Waar hij
voorheen  steevast uitvaarten van patiënten meed, kwam daar de laatste tien jaar
verandering in. De Vries: „Het voelde gewoon raar: zo nauw betrokken zijn bij
het proces richting de dood van een patiënt, maar dan niet naar de begrafenis
gaan."

Sommige patiënten komt hij nog regelmatig tegen; in de supermarkt, of als hij
het boek komt brengen - alle oud-patiënten in het boek krijgen het cadeau, met
ingelijste foto.  Een Marokkaans-Nederlandse man glom van trots, zegt De Vries.
„Hij zei: 'Ik krijg eindelijk erkenning in Nederland. Ik sta in het fotoboek van
de huisarts'."

Patiënten beginnen  soms  al bij de kennismaking  over euthanasie

LOAD-DATE: January 27, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              180 of 185 DOCUMENTS



                                NRC Handelsblad

                                25 January 2017
                                  NH Woensdag

Zo n onderbuik is een premier onwaardig

BYLINE: Walt van der Linden

SECTION: Opinie; Blz. 18

LENGTH: 707 woorden

ABSTRACT

Van alles wat asociaal is maakt Rutte in zijn VVD-advertentie één allochtoon
gedrocht, schrijft .

Met zijn plat-Haagse  pleur op  in Zomergasten wilde Rutte laten zien dat niets
menselijks hem vreemd is   ook onderbuikgevoelens niet. Terechte woede over
asociaal gedrag vertaalt zich ook bij hem soms in een politiek incorrecte
opmerking. Daar nam hij even later nogal halfslachtig afstand van: als premier
zou hij iets anders zeggen.

Zijn sympathie voor de gewone, misschien wel boze en waarschijnlijk witte burger
keerde terug in een recent VVD-spotje. "Ik snap jouw zorgen", zegt Rutte daarin.
"Over al die nieuwe mensen van buiten, en wat dat betekent voor ons land."
Onvermeld bleef over welke nieuwe mensen dit nu precies ging. In een paginagrote
brief, maandag afgedrukt in meerdere landelijke dagbladen, wordt het dan
eindelijk glashelder. Impliciet, maar tegelijkertijd weinig subtiel.

Rutte maakt zich kwaad over asociaal gedrag, maar nadrukkelijk niet over élk
asociaal gedrag. Louter dat van mensen die "naar ons land zijn gekomen voor de
vrijheid"   dus niet dat van de autochtone Nederlander. Niet het graaien van
bankiers, of handelen met voorkennis. Niet het bekladden van moskeeën, of het
versturen van digitale doodsbedreigingen. Wél het bespugen van conducteurs
maar dan alleen als de spuger een migratieachtergrond heeft. Aanvankelijk kun je
nog denken dat hij het op criminele vluchtelingen heeft gemunt. Mensen die wij
vrijheid en veiligheid schenken en in ruil daarvoor onze straten vervuilen en
vrouwen naroepen. Maar even later wordt als asogedrag ook "gewone Nederlanders
uitmaken voor racisten" genoemd   in één adem met homofobie en seksuele
intimidatie, zelfs. "Ik begrijp heel goed dat mensen denken: als je ons land zo
fundamenteel afwijst, heb ik liever dat je weggaat. Dat gevoel heb ik namelijk
ook. Doe normaal of ga weg." De link met de Sylvana Simons-uitzwaaidag is
makkelijk gelegd. Even later volgen mensen die "sarren met vlogjes".

Dus niet alleen Syrische vluchtelingen, maar ook treitervloggers. Niet alleen
misdadigers met een gloednieuw paspoort, maar ook migranten van de derde of
vierde generatie. Niet alleen mensen die vrijheid zochten, maar ook hun in
Nederland geboren kleinkinderen. Niet alleen geweldplegers, maar ook mensen die
zich maatschappijkritisch uiten. Van al deze groepen maakt Rutte één allochtoon,
het vaderland bedreigend gedrocht. Als u het burgerschap van dit monster in
twijfel wilt trekken, dan heeft de premier van alle Nederlanders daar alle
begrip voor.

Vooroordelen kun je niet uitroeien, maar je kunt wel zorgen dat je ze niet tot
beleid verheft, schreef Maxim Februari afgelopen zomer in NRC. Wellicht geldt
dit ook voor die pleur-op-emotie. Dat je bloed gaat koken van nieuws over
mishandelde hulpverleners is niet meer dan normaal. Dat je een verwensing naar
je beeldscherm schreeuwt is legitiem, dat die niet altijd politiek correct is:
het zij zo. Die woede kan een politicus kanaliseren, ontdoen van de onfrisse
elementen, omzetten in constructieve oplossingen. Het probleem is dan ook niet
zozeer dat de VVD stemmen bij de PVV probeert weg te kapen. Op zichzelf genomen
valt een poging daartoe juist toe te juichen.

Maar Nederland is van iedereen met een Nederlands paspoort.  Pleur op  is meer
dan verontwaardiging alleen, het is ook xenofobie en racisme. Een
onderbuikreactie, een emotie die je met (een minimum aan) beheersing en ratio
kunt overwinnen. Dat durft Rutte echter niet meer van de burger te vragen. Hij
heeft geleerd van de successen van Trump en Wilders en weigert de kiezer nog
langer te corrigeren. Liever appelleert hij, schaamteloos en berekenend, aan dat
gevoel, om het in één moeite door te legitimeren. Hij zegt simpelweg: ik begrijp
jou, ik heb het ook. Geef het op 15 maart aan mij en mijn partij. Bij ons is het
veilig.

Je kunt je impulsen wel degelijk het hoofd bieden. Daar is een prachtig woord
voor: beschaving. Rutte stelt dat er slechts één vraag op tafel ligt: wat voor
land willen we zijn? Laten we om te beginnen afspreken dat we geen land willen
zijn dat onderbuikgevoelens tot beleid verheft.

Je kunt impulsen wel degelijk het hoofd bieden. Daar is een woord voor:
beschaving

Walt van der Linden is journalist en publicist.

LOAD-DATE: January 26, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              181 of 185 DOCUMENTS



                                NRC Handelsblad

                                24 January 2017
                                   NH Dinsdag

zo reageren nrc-lezers op Ruttes brief

BYLINE: Lucas Steinbusch; Jaap Bos; Eric van der Linden; Eva Zwaving; Mariëlle
Ernst; Irene Broer; Patrick van Gogh; Joost Dirkzwager; Michel Fleur

SECTION: Binnenland; Blz. 4

LENGTH: 708 woorden

Respect verloren

De brief lijkt de eerste alinea s te reageren op een trend die ik zeker herken;
dat bepaalde mensen respect voor anderen verloren zijn. Echter, ik vind het
stuitend dat halverwege blijkt op welke mensen Mark Rutte doelt: vluchtelingen.
Hier maakt  Rutte naar mijn mening een grote fout door hen, ook al gaat het om
een deel van de vluchtelingen, zo neer te zetten. Hij benadrukt het belang van
samenwerken , daar hoort een samenleving bij die niet in wij-zijdenken vervalt.
Dat is exact wat Rutte hier wel doet.

Lucas Steinbusch

Altijd weer de ander

Het is altijd de ander aan wie iets mankeert, nietwaar? En nu is het dus  de
nieuwkomer  die zich niet wil aanpassen aan wie we ons blijkbaar ongegeneerd
mogen ergeren. Fijn. Maar de grimmige, gepolariseerde en ronduit vijandige
samenleving hebben we toch echt met z n allen gemaakt. Als de brief van onze
premier aan de Nederlanders ergens aan zal bijdragen, dan is het verdergaande
verscherping van tegenstellingen. Was dat nou de bedoeling?

Jaap Bos

Een milder geluid

Ik vind de uitlatingen een (welkom) milder geluid dan de veroordelingen die de
PVV uit.  Ik weet ook niet wat  we  moeten met mensen die uit de pas lopen, maar
ik ben wel erg benieuwd naar wat de VVD daarin te bieden heeft. Ik ben erg op
zoek naar wat ik als individu kan doen om hier mijn steentje aan bij te dragen,
maar zie bij partijen geen concrete stappen om hier oplossingen voor aan te
dragen. Zo ook niet bij de VVD. Hopen maar dat dit meer is dan simpele
verkiezingsretoriek.

Eric van der Linden

Vreemdelingenhaat

Een nogal uitgebreide versie van:  Ik ben echt geen racist hoor, maar de
buitenlanders verpesten alles.  Maar, beste meneer Rutte, een plak
vreemdelingenhaat verpakt tussen twee weke sneetjes gemeenplaatsen, vleierij en
wat u misschien normen en waarden zou willen noemen, is nog steeds gewoon een
dikke vette plak vreemdelingenhaat. Vies, slecht te verteren, en beneden de
waardigheid van een Nederlandse premier. Ik vind het beangstigend dat u aan alle
Nederlanders niet iets beters te vertellen hebt.

Eva Zwaving

Last van verhuftering

Prima brief, omdat hij daar hardop zegt waar we last hebben in dit land,
namelijk verhuftering. Oversteken bij het zebrapad doe je met gevaar voor eigen
leven. Troep ligt op straat en op het strand. Als je iemand aanspreekt op zijn
hufterige gedrag, krijg je veelal een scheldpartij toegeworpen. Wat ik minder
charmant vind in deze brief dat de suggestie wordt gewekt dat het door
buitenlanders komt. Het staat er niet helemaal, maar als je  te snel leest lijkt
het of alleen buitenlanders worden aangesproken.

Mariëlle Ernst

Ik ben  ongewoon

Helaas zal ik volgens de criteria van Rutte wel tot de   gewone  Nederlanders
behoren: ik ben wit, blond en geboren in Groningen. Daar voel ik me allesbehalve
prettig bij, want ik keur racisme en discriminatie op basis van afkomst,
huidskleur en religie af. Jammer genoeg heb ik geen ander land om naar terug te
keren, zoals Rutte dat voorstelt. Daarom roep ik alle  ongewone  Nederlanders op
het Nederlanderschap niet te laten kapen en zich hard te maken voor echte
Nederlandse verworvenheden als openheid, tolerantie en respect.

Irene Broer

Rutte, ook een mens

Prima reactie, het vermakelijke aan Rutte is dat hij zo nu en dan laat zien dat
hij ook een mens is. Er wordt over  gespeculeerd  of dit een campagne is om
PVV-stemmers weg te trekken, maar dat betwijfel ik. Het is een reactie die van
hem als persoon komt, niet als minister-president. En dat moet gewoon kunnen.

Patrick van Gogh

En hooligans dan?

Waar haalt de VVD het idee vandaan dat alleen immigranten zich niet normaal
gedragen ? Zijn de medewerkers van het campagneteam nooit met Feyenoord mee naar
Rome of met PSV naar Madrid gegaan?

Joost Dirkzwager

En de multinationals?

Op zich goed dat Rutte mensen aanspoort te verbeteren of  weg te gaan. Maar hij
moet die boodschap dan ook doortrekken naar multinationals of brievenbusfirma s
die onze belastingmoraal niet accepteren en minder willen betalen dan lokale en
mkb-bedrijven. En naar een overheid die dit soort deals achter gesloten deuren
bespreekt, terwijl het iedere belastingbetaler aangaat.

Michel Fleur

Gewoon een dikke vette plak vreemdelingenhaat

Rutte vervalt hier zelf ook in wij-zij-denken

LOAD-DATE: January 24, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              182 of 185 DOCUMENTS



                                NRC Handelsblad

                                09 January 2017
                                   NH-maandag

Jawel, ik doe ook echte sterrenkunde

BYLINE: Bruno van Wayenburg

SECTION: Wetenschap; Blz. 18

LENGTH: 1044 woorden

ABSTRACT

InterviewFrans SnikAstronoom

Frans Snik houdt zich bezig met verre exoplaneten, maar bouwt ook telescopen van
lego. En hij meet fijnstof  met  burgerwetenschappers .

We lopen met de fotograaf op het dak van de Oude Sterrewacht in Leiden rond om
de foto bij dit artikel te maken. Frans Snik wijst naar de zonnekijker, op een
dak verderop.  Daar wordt vandaag apparatuur voor geïnstalleerd , zegt Snik,
voor metingen tijdens een studentenpracticum.  De zonnekijker projecteert een
beeld van de zon op een scherm in de kelder van het gebouw. Het practicum was
dringend aan uitbreiding toe, al was het alleen maar om de toegenomen
studentenaantallen op te vangen: dit jaar zijn er 125 eerstejaarsstudenten
sterrenkunde.

Frans Snik (1979) is sinds 2012 astronoom aan de Sterrewacht Leiden. Hij is een
van de tien net benoemde nieuwe leden van De Jonge Akademie, de afdeling van de
Koninklijke Nederlandse Akademie van Wetenschappen voor jonge beloftevolle
onderzoekers. Ze blijven vijf jaar lid. Snik is betrokken bij onderzoek aan
exoplanten. Hij doet daarvoor mee aan de ontwikkeling van de optische
instrumenten METIS en EPICS voor de reuzentelescoop E-ELT (European Extremely
Large Telescope). Die is in aanbouw in de Chileense Atacamawoestijn.

Mediabekendheid kreeg Snik met iSpex, een burgerwetenschaps- of citizen science
-project waarbij deelnemers fijnstofconcentraties in de atmosfeer meten. Ze
gebruiken daarvoor een opzetstukje op hun mobiele telefoon. Snik:  Dat is een
minispectroscoop en polarisatiemeter, afgeleid van technologie die we
ontwikkelen voor satellieten. Uit die metingen met al die telefoons kun je
afleiden hoeveel fijnstof er op dat moment in de lucht zit.

Hoe is het  afgelopen met iSpex?

We hebben hier in Nederland drie meetdagen gehad, met in totaal bijna
tienduizend metingen. We hebben laten zien dat dat goed werkt, en dat het
nuttige gegevens oplevert.

In de sterrenkunde was burgerwetenschap, bijvoorbeeld om sterrenstelsels te
classificeren, al gemeengoed. Maar een van de leukste gevolgen is dat
projectpartner RIVM, toch een chique officiële overheidsinstantie, helemaal om
is. Ze zijn voor citizen science. Dit najaar hebben ze honderd
fijnstofmeetkastjes bij mensen thuis geïnstalleerd, die ze ook gebruiken in hun
meetnetwerk.

En hoe nu verder?

Inmiddels hebben we iSpex in verschillende Europese steden herhaald, maar als je
het stelselmatig wilt inzetten, zal de organisatie ook uitgebreider en
professioneler moeten worden.

Een van de dingen waar we daarnaast over nadenken is een soort incubator voor
citizen science. Dan sluit je wetenschappers een week op met vertegenwoordigers
van maatschappelijke organisaties, onderwijsexperts, en mensen die apps en
sensoren kunnen knutselen, om totaal nieuwe projecten te starten.

Daarbij steunen we op wat we geleerd hebben bij iSpex, en we hopen het te
ondersteunen met wat seed funding. Deze zomer willen we beginnen met
atmosfeermetingen, daarna misschien met taalkunde.

Je bouwt ook legomodellen van reuzentelescopen, en je hebt met ontwerper Daan
Roosegaarde een regenboog op station Amsterdam Centraal geprojecteerd. Doe je
ook nog echte sterrenkunde?

Haha, jawel. We kennen uit indirecte waarnemingen inmiddels duizenden
exoplaneten, planeten buiten ons zonnestelsel. Vaak ook binnen de  leefbare zone
, waar vloeibaar water kan bestaan. Maar de exoplaneten zelf direct zien is
lastig. Het is alsof je een vuurvliegje probeert te zien naast een vuurtoren.
Dat probeer ik nu te doen.

Eén methode is de  coronagraaf , waarbij je eigenlijk gewoon de ster zelf afdekt
met een plaatje. Maar bij grote telescopen is dat lastig: de telescoop trilt
altijd een beetje zodat er sterlicht naast het plaatje valt.

Daarnaast geeft een ster niet een puntje licht, maar een  airypatroon , een
ringenpatroon veroorzaakt doordat het licht bestaat uit golven. Het airypatroon
vlak naast de ster is veel helderder dan het licht van de exoplaneet. Dat
scheelt minstens een factor tienduizend.

Een paar jaar geleden kreeg ik een mooi idee, waarbij je het airypatroon
plaatselijk opheft. Daarvoor zet je een glaasje in het lichtpad met daarop een
geprint patroon van vloeibare kristallen, waardoor het airypatroon net naast de
ster plaatselijk weggewerkt wordt.

Dat blijkt te werken: met zo n Vector Apodizing Phase Plate kun je vlak naast de
ster kijken. Het is nu de krachtigste coronagraaf ter wereld, dus alle
telescopen willen de techniek hebben. Zo tegen 2030 zou je met de E-ELT op die
manier exoplaneten moeten kunnen bekijken.

Wat wil je dan eigenlijk zien?

De grote vraag is natuurlijk: zijn wij alleen? Je wilt bijvoorbeeld vloeibaar
water detecteren, dat is in ieder geval nodig voor al het leven dat wij kennen.
En zuurstof in de atmosfeer, dat zou ook een sterke aanwijzing zijn. Zo zijn er
nog wel meer tekens van leven te bedenken.

Heb je nog meer plannen?

De ivoren toren bestaat bij ons niet echt meer, maar wetenschappers horen
natuurlijk nog wel een beetje bij de elite. Ik denk dat wetenschappers een
betere dialoog met de maatschappij moeten hebben, en het moet niet alleen
eenrichtingsverkeer zijn.

Citizen science is daar wat mij betreft een goed vehikel voor. Luchtkwaliteit
bijvoorbeeld, raakt iedereen. Ook, of juist, mensen in slechte wijken, dat
hebben we bij iSpex gemerkt.

Een van mijn plannen is ook om pabostudenten te koppelen aan sterrenkundigen.
Die kunnen dan elkaars vak leren kennen, en vervolgens met zijn tweeën een
basisschool overnemen. Dan kunnen kinderen de vragen stellen die ze bij docenten
niet kwijt kunnen.

Dat werkt ook, merk ik als ambassadeur van de weekendschool. Daar solliciteren
kinderen uit achterstandswijken zelf om op zondag extra dingen te leren en hun
blik te verbreden.

Dat zijn niet alleen de kinderen van Henk en Ingrid, maar ook die van Fatima en
Mohammed, kinderen voor wie het niet vanzelfsprekend is dat ze zich ontwikkelen
tot wat ze zouden kunnen zijn.

Is dat een taak van wetenschappers?

Ik denk eigenlijk voor iedereen. Als er iets is wat polarisatie in de
maatschappij tegenhoudt  Ik klink nu opeens wel heel erg idealistisch, hè?

Exoplaneten

Frans Snik (1979) werkt als astronoom. Eerst in Utrecht, nu in Leiden. Vorig
jaar kreeg hij een beurs van 1,5 miljoen euro voor onderzoek naar exoplaneten.

LOAD-DATE: January 9, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              183 of 185 DOCUMENTS



                                NRC Handelsblad

                                07 January 2017
                                  nh zaterdag

Gewoon, wat wiethokken voor een ton per maand

BYLINE: Jan Meeus

SECTION: Onderzoek; Blz. 14

LENGTH: 1780 woorden

DATELINE: Tilburg.

ABSTRACT

Wietteelt

De wietindustrie is een van de grootste bedrijfstakken van Tilburg. Het boek De
achterkant van Nederland laat zien hoe een parallelle samenleving ontstaat waar
criminaliteit de norm is. Op pad in  de Vogeltjesbuurt.

Het gaat te ver om te zeggen dat niets is wat het lijkt in de Tilburgse
Vogeltjesbuurt. Maar er zijn wel geoefende ogen nodig om te weten wat je ziet in
deze volkswijk. Er hangen veel rolluiken voor de ramen.  Minder opvallend maar
niet minder betekenisvol is het grote aantal beveiligingscamera s aan de gevels.

Daarachter gaat een ongemakkelijke waarheid schuil, vertelt Pieter Tops al
wandelend door de buurt. Een waarheid die ook hij, hoogleraar bestuurskunde aan
Tilburg University, jarenlang niet heeft gezien. In de Vogeltjesbuurt wonen
bovengemiddeld veel mensen die, zoals ze het hier zeggen, groene vingers hebben.
Dat zijn mensen die betrokken zijn bij de teelt van wiet.

De wietindustrie is een van de grootste bedrijfstakken in de gemeente Tilburg.
Volgens een berekening van de politie en de universiteit verdienen 2.000 tot
3.000 Tilburgers hun boterham met de wietteelt waarmee ze jaarlijks een
geschatte 800 miljoen euro omzetten. Dat kan niet kloppen, dacht Tops toen hij
in 2013 het politierapport las. Maar het klopte wel.  Zoveel mensen en zoveel
geld. Hoe kan het dat ik dat niet heb gemerkt? Ik woon en werk al sinds de jaren
tachtig in Tilburg.

Die vraag was het begin van een zoektocht die tot nog veel meer verbazing zou
leiden over de onzichtbare invloed van de wietindustrie in Brabant. Tops hoorde
verhalen over geïntimideerde ambtenaren en bedreigde burgemeesters. En hij
leerde hoe in volksbuurten als de Vogeltjesbuurt parallelle samenlevingen zijn
ontstaan waar de overheid geen greep op heeft, waar wietteelt niet als een
probleem wordt gezien en waar de georganiseerde misdaad is doorgedrongen tot de
haarvaten van de gemeenschap.

Tops (60) schreef er een boek over   De achterkant van Nederland   met
Volkskrant-journalist Jan Tromp (67). De geboren Haarlemmer Tromp leerde Brabant
kennen toen hij zich na een correspondentschap in New York vestigde in Herpt,
een Brabants dorp niet ver van de grens met Gelderland. Na een spoedcursus
Brabants begon hij symptomen van eigenrichting te herkennen.  In veel Brabantse
gemeenschappen bepalen bewoners op een volstrekt vanzelfsprekende manier zelf de
orde , aldus Tromp. Hij schreef er een serie stukken over in de Volkskrant.

Daarna vonden de  professor  en de  journalist  elkaar. Voor hun boek sprak het
duo niet alleen met bestuurders, politici en wetshandhavers maar kreeg het ook
de bewoners van de achtergestelde wijken aan de praat. Ook een van de
ongekroonde koningen van de Vogeltjesbuurt   No Surrender-kopstuk Corin Denis
sprak openhartig met hen, ook nadat hij eerder dit jaar in de gevangenis was
beland.  Kennelijk heeft hij de behoefte gevoeld om een keer zijn kant van het
verhaal te vertellen.

Bezoek het kerkhof

Het huis van Corin Denis, aan de rand van de Vogeltjesbuurt, ligt er verlaten
bij. De rolluiken zijn dicht en de binnenplaats, waar Corin met zijn maten hele
zomers doorbracht met potten koffie en kratjes bier, is kaal en verlaten. In het
voorjaar blies de politie de zwaar beveiligde voordeur met explosieven uit zijn
sponning. Denis werd aangehouden in een groot strafrechtelijk onderzoek naar de
productie van drugs in Brabant en zit nog altijd vast.

En dat is niet de eerste keer. Corin Denis is een telg van een misdaadfamilie
die al generaties in de Vogeltjesbuurt woont. Zijn vader en moeder, een oom, een
tante, zijn broer, allemaal hebben ze wel eens gezeten voor drugshandel. Dat
zien ze in de familie als een beroepsrisico.

Vlak voordat Corin vast kwam te zitten, had hij nog de plechtige eerste communie
van zijn zoontje Frans gevierd. Fransje werd door de buurt gereden in een open
Bentley, de rest van de familie volgde in een witte Lamborghini. Ook dat is de
Vogeltjesbuurt. Net als het wekelijkse bezoek aan het kerkhof Broekhoven waar de
doden worden geëerd met ongebruikelijk grote, protserige graven. Je bent pas
dood als ze je graf niet meer bezoeken, heet het hier.  Kijk hoe goed die graven
onderhouden worden , zegt Tromp.  Het kerkhof is een belangrijke sociale
ontmoetingsplaats. Het laat zien hoe belangrijk familiebanden hier zijn.

De Vogeltjesbuurt is in de jaren dertig gebouwd voor  de onmaatschappelijke
gezinnen  van Tilburg. Na de oorlog werden hier de zwaarste categorieën
asociale en antisociale gezinnen  ondergebracht. De gemeente zorgde voor
maatschappelijk werkers die werden bijgestaan door vertegenwoordigers van de
Katholieke Kerk.

In beleidsrapportages uit die tijd  staat  dat de bewoners van de Vogeltjesbuurt
een  intensief sociaal leven  onderhouden en kinderen een opvoeding krijgen die
de  normale   samenleving niet als  gezond of adequaat beschouwt . Onderwijs
legt er geen gewicht in de schaal, het bezit van voldoende geld wel.  Diefstal,
heling en smokkel worden niet als probleem gezien. Goed verdienen is de enige
norm van vooruitkomen.

De bewoners van de Vogeltjesbuurt wisten dat gewone burgers op hen neerkeken.
Het leidde tot een sterk gevoel van lotsverbondenheid, grote sociale cohesie en
een anarchistische houding. Tops:  In de Vogeltjesbuurt hebben ze  hun eigen
normen en waarden. Heling of een hennepkwekerij is niet crimineel. Maar het
aanleggen met andermans vrouw was lange tijd hoogst crimineel. Het is een
houding die de trekken van een parallelle samenleving verraadt, een ordening
naast de officiële wereld.

Tegenover de woning van Corin Denis, waar nu het wijkcentrum staat,  stond
vroeger een katholieke kerk, wijst Tops. Hij werd gebouwd in de jaren vijftig en
begin deze eeuw alweer gesloopt. Het verdwijnen van de kerk en het wegbezuinigen
van iedere vorm van maatschappelijk werk  heeft de afstand tussen de
Vogeltjesbuurt en de andere bewoners van de stad nog groter gemaakt.

De ongemakkelijke waarheid is dat een deel van de mensen na decennialange
verwaarlozing voor zichzelf is  gaan zorgen , aldus Tops.  En dat is niet
helemaal onbegrijpelijk. Hen werd gevraagd om  eigen kracht  te ontwikkelen. Dat
is precies wat ze hebben gedaan. Zij vormen de participatiemaatschappij avant la
lettre. Ze hebben er helemaal geen boodschap aan dat ze iets doen wat niet mag.


Wiethokken

Toen begin jaren negentig de wietteelt opkwam wist Corin Denis daar wel raad
mee. Net als zijn vader, die al eerder was begonnen met de productie van
amfetamine. Hij had al op zijn zestiende wiethokken zoals ze die in Brabant
noemen. Een serie kleine plantages leverde hem op een gegeven moment 250.000
gulden op    ruim 110.000 euro. Per máánd, vertelt hij trots tegen Tops en
Tromp. En de hele Vogeltjesbuurt profiteerde mee.  Bij ons in de buurt was het
gewoon: daar is nog een zoldertje, de mensen die er wonen hebben geen geld. Ik
kwam daar, ik zei: buurvrouw,  2.000 euro in de maand. Nou, die mensen blij en
ik had ook mijn geld. Onder elkaar een regeling in een volksbuurtje. Ik zie daar
het kwaad niet van in.

In 2005 werd de Vogeltjesbuurt uitgekamd. Er werden 20 plantages ontmanteld en 2
xtc-laboratoria. Volgens Corin Denis helpt die aanpak niks.  Dat is allemaal om
de burgerij gerust te stellen. Als je vandaag zegt: ik wil er wel honderd op
mijn zolder, heb ik ze morgen staan. Al dat geklets over aanpakken. Weet je wat
het is, de war on drugs was al verloren nog voordat die was begonnen.

De Vogeltjesbuurt is niet de enige wijk of gemeenschap waar georganiseerde
criminaliteit is opgelost in het buurtleven. Overal in Brabant zijn
gemeenschappen waar de georganiseerde drugscriminaliteit de gewone maatschappij
ondermijnt. Een burgemeester spreekt tegenover Tops en Tromp van  een
conglomeraat van hele en halve criminelen, allemaal met een cover-up maar
onderling heel goed verbonden .

De grens tussen goed en fout is niet zo gemakkelijk te trekken. Er is een
criminele kern: kampers, motorbendes en de Turkse maffia duiken opvallend vaak
op in deze verhalen, constateren Tops en Tromp.  Maar er zijn ook mensen die
onbewust meedoen, bewust wegkijken, een graantje meepikken of hand en
spandiensten verrichten.

In kleine gemeenschappen kan de aanpak van wietcriminaliteit heel beklemmend
zijn,  vertellen Tops en Tromp.  Wat zeg je tegen mensen als ze zeggen dat er
nou eenmaal een grote maatschappelijke vraag naar drugs bestaat. Wie is de
overheid om die de kop in te drukken?  Ze denken dat de sociale dimensie de
aanpak van de drugscriminaliteit zo moeilijk maakt. Die heeft gevolgen voor een
hele gemeenschap waar mensen wonen en werken. Maar  wietteelt is niet het enige.
Georganiseerde misdaad gaat ook gepaard met handel in andere drugs, grof geweld,
bedreiging en intimidatie van lokale ambtenaren, bestuurders en politici.

Er loopt geen bloed uit

Ondertussen is het op dit punt nogal stil in Den Haag. Op de noodkreet van de
lokale bestuurders wordt mondjesmaat gereageerd. Voormalig parlementair
journalist Jan Tromp verklaart dat uit het feit dat iedere denkbare oplossing
investeringen vergt voor de lange termijn.  De problematiek rond de
drugscriminaliteit is niet binnen een verkiezingsperiode op te lossen en dat
maakt het voor politici heel onaantrekkelijk. Bovendien kun je het gemakkelijk
negeren als je er niet mee te maken hebt. Er loopt geen bloed uit.

Oud-minister van Binnenlandse Zaken Klaas de Vries denkt daar heel anders over.
Hij krijgt het  Spaans benauwd  van de situatie in Brabant, vertelt hij in De
achterkant van Nederland. De gedachte dat drugshandelaren zich opwerpen voor het
burgemeesterschap is voor hem zo langzamerhand geen enge droom meer.  Het
probleem is dat schatrijke bendes systematisch de democratische rechtsorde
proberen te ondermijnen. En dat de samenleving daardoor verloedert.

Nu de Vogeltjesbuurt is gerenoveerd, zijn de hoogtijdagen van de wietteelt hier
wel achter de rug, denkt Tops. Grote vraag is of dat zo blijft. De gemeente
heeft samen met de woningbouwcorporatie besloten dat alle bewoners na de
renovatie terug mochten keren.  Volgens Tops zal de tijd leren of dat wel zo
verstandig is geweest. Hij wijst naar de vele particuliere beveiligingscamera s
aan de gevels.   Afgesproken was dat dat niet meer zou gebeuren, maar ze hangen
er toch.  Aan die camera s hangt vaak een televisiescherm dat in vier vlakken is
verdeeld, om zo vanuit alle hoeken de straat in de gaten te kunnen houden, zegt
Tromp.  Je kunt je afvragen of het die mensen alleen om de sociale controle te
doen is.

De achterkant van Nederland   hoe onder- en bovenwereld verstrengeld raken, door
Pieter Tops en Jan Tromp, uitgeverij Balans, 19,99 euro.

De grens tussen goed en fout is niet zo gemakkelijk te trekken

LOAD-DATE: January 6, 2017

LANGUAGE: DUTCH; NEDERLANDS

NOTES: De achterkant van Nederland   hoe onder- en bovenwereld verstrengeld
raken, door Pieter Tops en Jan Tromp, uitgeverij Balans, 19,99 euro.

GRAPHIC: De voordeur van Corin Denis nadat de politie zijn huis in de
Vogeltjesbuurt binnenviel.

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              184 of 185 DOCUMENTS



                                NRC Handelsblad

                                07 January 2017
                                  nh zaterdag

Vicky Maeijer mag nu PVV in Den Haag gezicht geven

BYLINE: Enzo van Steenbergen

SECTION: Den Haag; Blz. 13

LENGTH: 416 woorden

DATELINE: Den Haag.

ABSTRACT

Nummer drie

Toen andere PVV'ers afhaakten ging ze  achter Wilders staan. Nu beloont hij de
trouw van de Europarlementariër.

De ene na de andere politicus vertrok bij de PVV, net na de  minder-Marokkanen
-uitspraken van Geert Wilders in maart 2014. Kamerleden, raadsleden en PVV ers
uit het Europees parlement keerden hun leider de rug toe. Niet Vicky Maeijer,
dan voorzitter van de Statenfractie Zuid-Holland. Op het moeilijkste moment in
de PVV-carrière van Geert Wilders ging zij pal naast hem staan. In een
verklaring veroordeelde ze  de hetze  tegen Wilders. Dat andere partijen niet
meer samen wilden werken met de PVV noemde Maeijer  immoreel en ongepast .

Het is trouw die binnen de PVV wordt beloond. Vicky Maeijer (30) is de hoogste
nieuwe binnenkomer op de kandidatenlijst voor de Tweede Kamerverkiezingen van
maart, ze staat op plek 3. Wilders kondigde haar via Twitter aan als
topkandidaat  en  talent . Ze is net moeder geworden.

Een Rotterdamse die graag   en snel   marathons loopt. Ze kwam in 2006, het
oprichtingsjaar, als 19-jarige stagiaire binnen en werd beleidsmedewerker van
Kamerlid Raymond de Roon. Daarna begon een reis langs alle politieke takken aan
de PVV-stam. Fractievoorzitter van de Provinciale Statenfractie in Zuid-Holland,
sinds 2014 europarlementariër.

Maeijer praat snel, staccato. Maar ze is tot dusver politiek weinig opvallend
geweest.  Sinds haar aantreden sprak ze in de plenaire zaal vooral over
migratie, grensbewaking en terrorisme. Niet vaak, en meestal kreeg ze maar een
minuutje spreektijd.

Eurocommissaris Frans Timmermans noemde ze een  akela  die  dan wel champagne
kan bestellen in 14 talen, maar in geen enkele taal de wil van de gewone man
verstaat.  Het instituut waarvoor ze werkt noemt Maeijer een  fopparlement
analogie van Geert Wilders die de Tweede Kamer een  nepparlement  noemt. Bij
stemmingen is Maeijer ook trouw aan haar partij.

Maeijer studeerde af op  internationaal recht en Europees publiekrecht  aan de
Erasmus Universiteit Rotterdam, met een scriptie over het Hof van Justitie van
de Europese Unie. Over dat instituut was ze in haar scriptie vrij lovend:
opvallend voor een PVV er en volkomen in tegenspraak met haar bijdragen in
Brussel.

Bij Maeijers aantreden  in Zuid-Holland,  2011, zat Geert Wilders in de zaal.
Hij was  lovend over Maeijer. Ze bracht volgens de partijleider  een boodschap
van bevrijding, een boodschap van hoop. Hoop voor christenen en vrijzinnigen.
Voor blank en zwart. Hoop voor Henk en Ingrid.

LOAD-DATE: January 6, 2017

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved

                              185 of 185 DOCUMENTS



                                NRC Handelsblad

                                02 January 2017
                                   NH Maandag

Versplinterd rechts allerminst één pot nat

BYLINE: Eric C. Hendriks

SECTION: Opinie; Blz. 18

LENGTH: 840 woorden

ABSTRACT

De partijen op rechts verschillen onderling sterk in ernst, visie en
creativiteit, betoogt .  Je mag Thierry Baudet een arrogante klojo vinden, maar
aan dat soort visionaire klojo s is nu wel behoefte.

Op het eerste gezicht lijkt het alsof er bij deze verkiezingen op rechts
allemaal vrijwel identieke partijen meedoen. Qua standpunten is dat deels ook
zo. FVD, VNL en PVV zijn islamkritisch, anti-euro, tegen een verdere uitbreiding
van de EU, tegen het Oekraïne-verdrag en voor een rem op immigratie uit het
Midden-Oosten. Elk van deze partijen probeert een alternatief te bieden op het
Haagse partijkartel dat ons uitleverde aan een overexpansieve Europese Unie met
lekke grenzen en een zwakke euro. Eén pot nat toch?

Maar voor zover ze dezelfde ideeën onderschrijven, verhouden ze zich toch heel
anders tot die ideeën. Er zijn grote verschillen in ernst, visie en
creativiteit. De rangschikking is FVD, PVV, VNL, GeenPeil.

Forum voor Democratie (FVD) van Thierry Baudet ontstond uit een
discussieplatform en een nieuwe visie op de plaats van Nederland in Europa. De
FVD-kring omvat veel intellectuelen, onder wie de filosofen Frank Ankersmit en
Paul Cliteur. Baudet zelf schreef een dik boek over de democratische waarde van
de natiestaat. Het begon met ideeën. De politiek volgde.

GeenPeil is tegenovergesteld. Bouwende op een mediamachine, pleit het alleen
voor meer referenda, zonder ergens inhoudelijk stelling te nemen. GeenPeil =
GeenInhoud. Absurd. En dat in een tijd van grote keerpunten. De Europese Unie
verkeert in een existentiële crisis vanwege de Brexit, economische stagnatie,
terrorisme en massa-immigratie. Visie is belangrijker dan ooit.

PVV en VNL liggen er ergens tussenin. Achter Wilders en Bosma staat een leger
bankvullers die niet in staat zijn regeringsverantwoordelijkheid te dragen.
Geert Wilders weet dat zijn mensen weinig kwaliteit bezitten, dat is een van de
redenen waarom hij zijn partij top-down organiseert.

VNL is een slappe PVV-light die dit tracht te compenseren met een mediagenieke
lijsttrekker. Ze probeerden het eerst met een belastingontduikende ex-advocaat,
maar die bleek niet integer. Wat een verrassing. Ik moet terugdenken aan de
wanhoopspoging van Leefbaar Nederland om met Emile Ratelband een electorale
comeback te maken. Helaas bleek de positiviteitsgoeroe oppervlakkig.

Je vraagt je af of VNL, gezien haar kaliber, na het ontslag van Bram Moszkowicz
niet Emile Ratelband had moeten overwegen. Maar goed, poging twee werd Jan Roos,
die even goed kan brullen, maar inhoudelijk ook niet verder komt dan een
Tsjakka!

Na het gewonnen Oekraïnereferendum zei Roos dat er geen nieuwe referenda zouden
volgen. Ook weigerde hij met voorstellen voor een verdragswijziging te komen.
Zijn doel was al bereikt: aantonen dat Den Haag en Brussel niet naar de gewone
man luisteren.  Met dit referendum wilden we aantonen dat het zó dus werkt.
Tsjakka! Maar wacht even, wat hebben we daaraan?

Baudet reageerde heel anders. Hij schreef een adviesvoorstel aan de Kamer en
kondigde toekomstige referenda over TTIP, Schengen en de euro aan. Het was een
natuurlijk vervolg voor iemand die vanuit een bredere visie werkt, een visie
gestoeld op het idee van de autonome democratische natiestaat en inzicht in het
disfunctioneren van de Europese Unie.

Dat er verdere politieke implicaties waren, leek Roos, intussen lijsttrekker van
VNL, te verrassen, maar hij hobbelde suffig achter de ontwikkelingen aan. De PVV
vroeg Cliteur en Baudet om raad over directe democratie.

Tja, zo gaat dat. Te midden van de mensenkudde heb je maar enkele bijzonder
creatieve, bevlogen individuen die een nieuwe visie kunnen ontwikkelen. Een
Fortuyn, een Baudet. Zulke mensen zijn vaak ijdel, provocatief, irritant zelfs,
maar ze brengen iets in beweging.

In andere tijden zijn zulke hoogvliegers onnodig, zelfs schadelijk. Als de
algemene koers in grote lijnen juist is, heb je meer aan brave bureaucraten van
het soort dat al decennia ons land regeert. Hun leiderschap is  zonder
vergezichten , zoals premier Mark Rutte dat zegt. Ze denken na over kleinere
problemen en bouwen voort binnen het huidige denkkader. Dat zou normaliter prima
zijn, ware het niet dat op dit moment dat denkkader verkeerd is.

Het zit fundamenteel fout met onze uitdijende Europese Unie, de euro, het
immigratiebeleid en de grensbewaking. Al deze dingen moeten op de schop vanuit
een heel andere visie. De groeiende terreurdreiging in Europa is een absoluut
breekpunt.

Om deze redenen hebben we een alternatief nodig op het eeuwig regerende kartel
van PvdA, GroenLinks, D66, CDA en VVD. Van de rechtse alternatieven is het Forum
voor Democratie van Thierry Baudet het meest visionair.

Je mag hem een arrogante klojo vinden, maar aan dat soort klojo s is nu wel
behoefte.

Het zit fundamenteel fout met onze uitdijende EU, de euro,  immigratie en
grensbewaking

Dr. Eric C. Hendriks is als politiek socioloog verbonden aan de Peking
Universiteit. Hij doet vergelijkend onderzoek naar nationalisme en democratie.
Sinds kort lid van  Forum voor Democratie.

LOAD-DATE: January 2, 2017

LANGUAGE: DUTCH; NEDERLANDS

GRAPHIC: Foto s ANP, bewerking NRC

PUBLICATION-TYPE: Krant

JOURNAL-CODE: NRC Handelsblad


                         Copyright 2017 NRC Media B.V.
                              All Rights Reserved
