
                               1 of 119 DOCUMENTS



                              AD/Algemeen Dagblad

                            29 december 2009 dinsdag

ONLINE DEBAT - Moet Jasper Schuringa een officieel onthaal krijgen bij
terugkomst?

SECTION: BIBU29; Blz. 29

LENGTH: 185 woorden


PROFESSOR DEUZE: 'KONINGIN LEEFT MET HAAR COMMENTAAR OP CONTACTEN VIA INTERNET
EN SMS IN JAREN VIJFTIG'.

 Beatrix heeft gelijk. Ik heb twee tienerdochters die het liefst de hele dag op
de laptop of aan de telefoon zitten. Bijna alle contakten verlopen virtueel.
Internet en alle bijbehorende voordelen vind ik prima, maar breng je kinderen
aan het verstand dat nog een andere wereld bestaat dan de digitale wereld.


 Pieter Korremans.

 Wellicht had de koningin bij haar kinderen kunnen informeren hoe dat zit met
sms-en en e-mailen. Dan had zij kunnen weten dat die technieken de gewone man in
staat stelt te communiceren met andere mensen in de hele wereld. Dat is beter
voor het milieu dan naar mensen toe te vliegen om met ze te praten.
 Havmum.

 De koningin doelt er in haar toespraak op dat menigeen niet meer normaal
communiceert. Op mijn werk gaan constant mobieltjes af vanwege sms-jes. In
plaats van te bellen of langs te komen. Sms-jes zijn praktisch als je goedkoop
wilt berichten dat je veilig bent aangekomen.
 R. Brink.

 Wat vindt u?
 U kunt uw stem dagelijks
 uitbrengen op http://www.AD.nl.

LOAD-DATE: December 29, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                               2 of 119 DOCUMENTS



                              AD/Algemeen Dagblad

                            28 december 2009 maandag

LAURA DEKKER - 'Iedereen weet het in Nederland weer even goed'

SECTION: BIBU31; Blz. 31

LENGTH: 410 woorden


Maak je droom waar
 Is het acceptabel dat gewone burgers die graag een 'gewoon'  leven leiden,
moeten oordelen over iemand die graag haar leven optimaal wil benutten? Waar is
de Nederlandse vrijheid? Alleen degenen die ooit voor langere tijd in het
buitenland hebben vertoefd, hebben een daadwerkelijk gevoel voor de verrijking
die dit met zich meebrengt. Als Laura gaat zeilen met begeleiding, is dat niet
anders dan andere gezinnen die een wereldreis maken en met de onderwijsraad
afspreken om zelf (bij)les te regelen. Als zij daar aan toe is, dan mogen we
trots zijn op haar. Laten al die instanties zich bezighouden met
jeugdcriminelen. Laura, laat je niet gek maken en realiseer je dromen.


 S. Kramer, Wassenaar.
 Pak echte problemen aan
 Laura krijgt het voor elkaar om in haar eentje naar de Antillen te vliegen, om
verlost te zijn van het benauwende Nederland. Nog een bewijs van
zelfstandigheid. Ze wordt opgepakt en teruggestuurd. Ze wordt verhoord door de
politie, daarna moeten de vergadertijgers van Bureau Jeugdzorg bespreken wat er
met haar moet gebeuren. Intussen beroven jongeren in Den Haag en Gouda
verkeersdeelnemers na hen in problemen te hebben gebracht. Wanneer wordt de
aandacht gericht op echte problemen?
 P.J. Haandrikman,
 Zoetermeer.
 Veranderd in een zombie
 Dankzij de bemoeienissen van Bureau Jeugdzorg is Laura Dekker, volgens haar
ouders en grootouders, in een paar maanden tijd veranderd in een zombie. Zou
jeugdzorg zich niet beter kunnen concentreren op echte problemen zoals
terroriserende straatjochies, tasjesrovers en het verminken van meisjes?
 F. Koning, Gouda.
 De meningen van Holland.
 Het blijft in Nederland opvallend dat iedereen het allemaal even goed weet. De
een vindt dat ouders het niet goed hebben gedaan, de ander vindt dat het meisje
niet eens tegen de druk van jeugdzorg kan. De politie vindt dat ze Laura
urenlang mogen verhoren zonder dat daar een advocaat bij is. Jeugdzorg vindt dat
ze nu maar uit huis geplaatst moet worden. Jeugdzorg vindt het ook geoorloofd
veel tijd in deze zaak te steken en echt schrijnende gevallen op de wachtlijst
te plaatsen. Sinds wanneer mogen Laura, haar ouders en grootouders geen eigen
mening meer hebben?
 Trudy Arends, Pijnacker.
 Boot aan de ketting
 Waarom heeft men in plaats van Laura niet haar boot aan de ketting gelegd? Als
ze dan een tochtje wil maken kan er iemand van Bureau Jeugdzorg mee. Heeft 'ie
ook nog een leuke dag.
 Jan van den Bos, Spijkenisse.

LOAD-DATE: December 28, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                               3 of 119 DOCUMENTS



                              AD/Algemeen Dagblad

                            22 december 2009 dinsdag

Uw mening

SECTION: BIBU29; Blz. 29

LENGTH: 758 woorden


Maak einde aan
 dierentransport
 Weken lang pagina's in de krant over de Q-koorts en het ruimen van 35.000
geiten. Welgeteld twintig regels over het zinken van een dierentransportschip
bij Libanon. Circa dertig opvarenden en 30.000 dieren kwamen om het leven. Maar
ja, dat is in Verweggistan. Wanneer komt er een eind aan dat grootschalig
transport van beesten?


 J.Goedhart, Hellevoetsluis.
 Onkritisch jegens Wilders
 Wat een kritiekloos interview met Geert Wilders (AD 19-12). De journalist is
duidelijk een fan. Was één kritische vraag te veel? Bijvoorbeeld waarom hij de
meest lelijke dingen mag zeggen over anderen, maar als anderen iets over hem
zeggen, hij op de grond gaat liggen jammeren dat hij wordt gedemoniseerd. Of
waarom deze ex-VVD'er tot voor kort riep dat mijn ontslagrecht moest worden
aangepakt en de uitkeringen verlaagd, en nu zegt voor de gewone man op te komen.
Ik ben geen Wilders-hater, maar het is een serieuze krant onwaardig een
politicus zo op te hemelen.
 Joost Fransen, Schiedam.
 Rekening juist hoger
 Energietarieven fors lager (AD 19-12). Enerzijds zijn de energiekosten
verlaagd, maar de transportkosten voor elektra zijn ontzettend verhoogd. De
rekening van december bleek honderd procent hoger uit te vallen dan het jaar
ervoor.
 Als kleinverbruiker, in een tuinhuisje bijvoorbeeld, werd dit niet door de
energieprijzen veroorzaakt, maar door het verhoogde vastrecht voor transport.
Dus als de krant over energieprijzen schrijft, moet dat wel in zijn geheel
worden behandeld, want het wordt niet goedkoper maar juist duurder voor veel
mensen. De energieprijzen zijn maar een klein onderdeel van de totale prijs.
 A. Lathouwers,
 ATV De Hoge Weide.
 Integere Van der Vlies
 Na dertig jaar gaat de integere Bas van der Vlies het roer van de SGP
overgeven, en volgens mij is dat een groot verlies voor de partij (AD 19-12). Ik
ben zelf geen lid van deze partij, omdat dit niet mijn richting is. Maar voor
SGP' er Van der Vlies heb ik altijd respect gehad. Door de jaren heen is deze
man altijd achter zijn principes is blijven staan. De rest van de politiek kan
daar een voorbeeld aan nemen. Ik wens het langst zittende Kamerlid met zijn
gezin nog vele jaren in goede gezondheid toe.
 Nico van de Seijp, Herkingen.
 Trek je plan
 bij slecht weer
 Ik ben het van harte eens met briefschrijver Van Oort die vindt dat de overheid
zich niet moet bemoeien met het weeralarm (AD 19-12). Vorige week woensdagavond
was al bekend dat de spits op donderdagochtend veel hinder zou ondervinden van
veel sneeuw. Een drukke ochtendsprits en slecht weer betekent per definitie
chaos. Ik ging gewoon een half uur eerder van huis op een rit van 45 minuten.
Rij voorzichtig, houd afstand en je komt er. Ik vind dat de overheid of een
overheidsinstelling zich daar niet mee hoeft te bemoeien.
 Renate Twilt - Dyroff,
 Colmschate.
 Ook jongeren reageren
 traag in het verkeer
 Op elke automobilist is wel iets aan te merken. Vrachtwagenchauffeurs geven
richting aan en schuiven zonder te kijken een baan op. Maar ze geven tenminste
richting aan. Er zijn hele volkstammen, die dat niet nodig vinden. Ik rij in een
taxi en ongetwijfeld zullen anderen zeggen: die denkt dat hij alles mag met een
blauw kenteken. Feit is in deze snelle tijd dat oudere automobilisten rijden
alsof ze alle tijd van de wereld hebben. En dat hebben sommigen ook. Overal
worden verkeersdoorstroming bevorderende maatregelen genomen, die door traag
reageren teniet worden gedaan. En niet alleen door ouderen. Er zijn ook jonge
voetgangers, fietsers en automobilisten.
 M.W. Salij, Hellevoetsluis.
 Betere keuring nodig
 Mijn vader overleed nadat een automobilist in de negentig hem op de fiets had
aangereden. Hij overleed maanden later aan bijkomende complicaties. Natuurlijk
kunnen ouderen voorzichtig rijden. Het probleem is alleen dat, naarmate zij
ouder worden, zij steeds trager reageren op onverwachte situaties. Ook beseffen
ze niet goed wat ze overkomt en hoe dan te handelen. Te vaak kom ik
nieuwsberichten
 tegen waarin de tragische gevolgen naar voren komen. Een betere keuring is dan
ook hard nodig. Dit om in de toekomst onnodige ongelukken te voorkomen. Ik hoop
niet dat dit besef pas zal komen na weer een verschrikkelijk ongeluk.
 R. Bolt, Den Haag.
 Arme kerstman
 Kan iemand mij zeggen in welk ziekenhuis die ongelukkige kerstman (AD 19-12)
uit Dordrecht is behandeld? Ik weet dan waar ik niet naar toe moet als ze mijn
rechterbeen in gipsen terwijl ik mijn linkerbeen op twee plaatsen gebroken heb.

 Ron Meijer,
 Nieuwerkerk ad IJssel.

LOAD-DATE: December 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                               4 of 119 DOCUMENTS



                              AD/Algemeen Dagblad

                           17 december 2009 donderdag

Schaatsepos voelt aan als stoer volkstoneel

SECTION: BIBU24; Blz. 24

LENGTH: 479 woorden


Bevroren ogen, ledematen met open wonden en een koude van 18 graden onder nul
die messcherp door de trainingspakken en wintertruien snijdt. De Hel van '63 is
een film die in sommige scènes de kijker de rillingen over het lijf doet lopen.
Niet alleen vanwege de spanning, maar voornamelijk door de realistische weergave
van de volgens velen zwaarste Elfstedentocht aller tijden.


 Regisseur Steven de Jong vertelt de barre tocht na als een oer-Hollands
jongensboek. Daarmee loopt hij in de pas met het karakter van zijn eerdere films
De Schippers van de Kameleon en De Scheepsjongens van Bontekoe. Uit al deze
avonturen spreekt een duidelijke voorkeur voor stoere wilskrachtige jongemannen
die niet bang zijn om de elementen te trotseren.
 De helse tocht van 1963 door Friesland past helemaal in dit stramien. Op basis
van de ervaringen van schaatscoach en technisch adviseur Henk Gemser worden de
ontberingen, het gekissebis achter de schermen en de lotgevallen van vier
deelnemers, onder wie één vrouw, gevolgd die allemaal een extra motief hebben om
het felbegeerde kruisje te bemachtigen.
 Chris Zegers speelt Kees, een arbeider zonder verantwoordelijkheidsbesef.
Terwijl zijn hoogzwangere vrouw (Chantal Janzen) in het ziekenhuis ligt te
bevallen, krast Kees over het ijs in de hoop zo weer respect te krijgen.
 Anderen sluiten zich bij hem aan. Een dienstplichtige soldaat (Cas Jansen)
trotseert desertie om eens een echt avontuur mee te maken, een boerenzoon
(Lourens van den Akker) hoopt zijn rijke familie met zijn deelname over te halen
om in een boerderij te investeren en dan is er nog de verpleegster Annemiek
(Chava voor in 't Holt) die vanwege een traumatische ervaring - een geliefde
verdween onder het ijs - de schaatsen heeft ondergebonden.
 De Jong besteedt in zijn film beduidend minder aandacht aan de
wedstrijdrijders, van wie Reinier Paping de winnaar werd. Hij bevond zich in een
select gezelschap: van de 568 sportschaatsers halen er slechts 57 de eindstreep.

 Achter de schermen wordt het organiserend comité in zijn beraadslagingen
gevolgd. De druk van de media - de tv wil het rechtstreeks uitzenden en een
potsierlijke Telegraafjournalist (Dirk Zeelenberg) luistert letterlijk met zijn
oor tegen de deur de vergaderingen af - zorgt ervoor dat de tocht die eigenlijk
nooit had mogen plaatsvinden toch doorgaat.
 Maakte het vorige werk van De Jong soms een onbeholpen indruk, met dit
schaatsepos toont de regisseur aan dat hij ook grote projecten aankan. De
speciale effecten die de winterse omstandigheden nabootsen zijn zeer
overtuigend.
 Verwacht van De Jong geen ingewikkelde verteltechnieken. Hij gaat als regisseur
recht op het doel af, is niet vies van een beetje volkstoneel, maar het past
prima in dit recente staaltje van vaderlandse heldenmoed van de gewone man (en
deze keer ook een vrouw).
                                           A.Z.

LOAD-DATE: December 16, 2009

LANGUAGE: DUTCH; NEDERLANDS

GRAPHIC: Afzien en stempelen keren regelmatig terug in De Hel van '63.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                               5 of 119 DOCUMENTS



                              AD/Algemeen Dagblad

                           12 december 2009 zaterdag

wandelroute twente Tekst: Rutger Burgers Foto's: Cor de Kock - Millenniumbug in
Holtens bos

SECTION: REIS12; Blz. 14

LENGTH: 789 woorden

SAMENVATTING

In Twente is lopen een feest. Op het Wereldtijdpad krijgt wandelen er een nieuwe
dimensie bij. Wat zou er in 1786 of in 1839 zijn gebeurd?

VOLLEDIGE TEKST:

Bij het gemeentehuis van Rijssen begint het Wereldtijdpad: tweeduizend jaar
geschiedenis verbeeld op een wandelroute van vijftig kilometer. Op negen
wandellussen van 4 tot 10 kilometer staan dik tweeduizend jaarpalen met meer dan
vijftienduizend historische feiten. De route slingert door het lieflijke Twente,
waar wandelen toch al een feest is. Afgelopen oktober heeft schrijver en
politicus Jan Terlouw het Wereldtijdpad officieel geopend door in Rijssen de
paal van het jaar 1 te onthullen. De negende lus eindigt in het centrum van
Holten, bij de jaarpaal van 2008. Bijna hoort ook 2009 tot het verleden en kan
er weer een paal bij.

 Aan me hoela
 Voor deze wandeling valt de keus op de moderne geschiedenis, van 1732 tot
heden. De route begint bij de mooie 'wegwijsbank' in Holten. Als er al iemand op
zit, krijg je de neiging deze persoon even weg te sturen, want de kleurrijke
kaart op de bank toont de omgeving van het dorp. In het noorden liggen de bossen
van de Holterberg, met de jaarpaal van 1900 vrijwel op de top. Maar eerst gaat
de route over veldwegen tussen de akkers door. Op naar 1800. Bedenker Floor Looy
legt uit hoe het werkt: ,,Aan elke paal zit een kubus die je kunt draaien. Op de
ene zijde lees je de belangrijkste gebeurtenissen uit de wereldgeschiedenis, op
de andere drie over de historie in Europa, in Nederland en in de regio. We
proberen hierbij een veelzijdig beeld te geven. Dus niet alleen over oorlogen en
conflicten, maar ook over het leven van de gewone man, over belangrijke
uitvindingen en grote rampen."
 De wandeling begint met een aanloopje vanuit het centrum naar de wapperende
vlag die het startpunt van de lus aangeeft. Even verder staat de paal van 1733.
Het was weer eens oorlog in Europa: Rusland en Duitsland vielen Polen binnen. En
in Alkmaar vonden rellen plaats vanwege de belasting op bier. Iedere 25 meter
staat er zo'n paal. Niet storend, maar net opvallend genoeg. Het lijkt wel of er
stroop op zit, want het valt zeker in het begin niet mee er een over te slaan.
 Floor Looy: ,,Wij adviseren de wandelaars om van te voren iets af te spreken
over de palen die ze willen lezen. Je kunt toch niet alle informatie in één keer
consumeren. Het is juist leuk door de tijd te zappen. Bekijk bijvoorbeeld alleen
de jaren die op het cijfer 0 of 7 eindigen. Of download een themawandeling van
onze website."
 Op www.wereldtijdpad.nl staan bij de downloads vier themawandelingen voor de
lus Holterberg. Vooral 'What's in a name?' is grappig en verrassend. Waar zou de
uitdrukking 'Aan me hoela' vandaan komen?
 Ook met kinderen is het wandelen van het Wereldtijdpad leuk, maar maak er dan
wel een spel van. Neem bijvoorbeeld een pak kaarten mee, en laat die kaarten
bepalen welke paaltjes bekeken worden: tussen 1840 en 1850 ruiten 6 getrokken?
Op naar 1846. Of doe de stopwatchwandeling: wandel de tijd die de stopwatch
aangeeft en zoek daarna de dichtstbijzijnde jaarpaal op.

 Een explosief jaar
 De tijdpadwandelaar heeft het maar druk met die palen. Bijna zou je vergeten
dat je in een prachtige omgeving loopt. In december is de maïs van het land en
is de horizon weer te zien over de stoppelige akkers. Een buizerd zit op een
paaltje te loeren naar de mezen en mussen in de houtwal.
 ­­­­­­­­­­­­Het boerenland is doorsneden met mooie zandwegen. Aan de voet van
de Sallandse stuwwal leidt de Heksenweg het bos in. Spannend! De stijgende weg
gaat dwars over een heideveld met uitzicht over het laagland en met enorme
dennen in het Numendal. Na een tijdje wordt zelfs de verwoede feitenverzamelaar
relaxter. Hier en daar een rijtje palen overslaan moet kunnen. Lezen en niet
onthouden mag ook. De bijzondere jaren en de leukste weetjes blijven vanzelf wel
hangen.
 Vroeg of laat loopt de tijdpadwandelaar zijn eigen geschiedenis in, te beginnen
met de geboortejaren van opa's en oma's. Vanzelfsprekend wordt de 'eigen'
jaarpaal van a tot z bestudeerd. De afdaling van de Holterberg begint bij 1935.
Vanaf dat punt gaat er steeds vaker een lampje branden. Bij het station van
Holten staat een kolos voor het jaar 2000. Hier lees je dat er zelfs iets te
melden is als er wereldwijd niets gebeurt. Enschede was in dat jaar bijzonder
explosief.
 Op de Holtense Smidsbelt staan de twee jongste jaarpalen bij elkaar. Hoe moet
dat nu verder? Floor Looy: ,,De nieuwste geschiedenis kun je hier op het plein
lezen, ze komen vanaf nu allemaal bij elkaar te staan. Het wordt een echt
kunstpleintje, want kunstenaars uit de regio mogen er iets moois van maken.
Tijdens de Midzomernacht van 2010 wordt de paal van 2009 onthuld." n

LOAD-DATE: December 12, 2009

LANGUAGE: DUTCH; NEDERLANDS

GRAPHIC: Tijdpad: Niet alleen paaltjes (rechts het jaar 2000), maar ook een
bank. Vergezichten­­: Als de maïs is geoogst, kunnen wandelaars de horizon weer
zien over de stoppelige akkers van het Twentse land. Smidsbelt: De palen 2007 en
2008 krijgen in de toekomst gezelschap.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                               6 of 119 DOCUMENTS



                              AD/Algemeen Dagblad

                            11 december 2009 vrijdag

'EEN HEERLIJK CABARETJAAR' - Borsato failliet! DSB failliet!

SECTION: BIBU23; Blz. 23

LENGTH: 739 woorden

SAMENVATTING

ANTON SLOTBOOM Vaarwel 2009, zo heet de twaalfde oudejaarsconference van Sjaak
Bral. Met het bizarre jaar vol crisis en ander slecht nieuws weet hij wel raad.
,,Ik wil domme mensen iets intelligenter maken en intelligente mensen iets
dommer.'' Deze maand staat Bral in theaters in heel Nederland. In Den Haag sluit
hij de eindejaarstournee af.

VOLLEDIGE TEKST:

Het was een raar jaar. Dat moet voor een cabaretier ongetwijfeld genieten zijn.

 ,,Stiekem ben je altijd wel blij, ja. Ha, DSB failliet! Borsato failliet! In de
zomer kreeg ik in de gaten dat het weleens een raar jaar kon gaan worden. We
zijn raar bezig, met z'n allen.''
 Is dit, door alle gebeurtenissen, nu al je favoriete jaargang?
 ,,Soms gebeurde er wel eens een jaar niets, toen het paarse kabinet regeerde
bijvoorbeeld. Dan moet je hard op zoek. Maar er zitten jaren tussen waar in wél
heel veel gebeurd. Dat werkt prettiger. Wat denk je van het jaar dat Pim Fortuyn
werd vermoord? Dat is voer voor een cabaretier. Dit jaar was Koninginnedag zo'n
heftige gebeurtenis.''
 Durf je daar vervolgens grappen over te maken?
 ,,Ook om Koninginnedag moeten we inmiddels kunnen lachen, dat kan nu wel een
beetje gerelativeerd worden. Ik wil de vinger op de zere plek leggen, en zout in
de wonden strooien. Over de AOW, bijvoorbeeld. Het is zoals Max Tailleur dat
ooit zei: het is lachen om niet te huilen.''
 Wat is de boodschap van Vaarwel?
 ,,Dit jaar heb ik een ontzettende behoefte aan reflectie. Het is een
persoonlijkere voorstelling geworden, waarin ik mezelf kwetsbaar opstel. Er is
onrust, mensen voelen zich genaaid. Door de politiek, door de belastingdienst.
Er is maar weinig goed nieuws voor de gewone man. Toch zit er dit jaar minder
politiek in. Je wilt niet steeds scoren met hetzelfde onderwerp. Maar goed, ik
ben blij dat het met Rita Verdonk slecht gaat. Wat een pannenkoek is dat, zeg.
Bye bye, Rita!''
 Je zingt ook weer?
 ,,Ja, vijf liedjes. Eén gaat over de dames in het kabinet. En ik erger me ieder
jaar dood aan de Top 2000. Leo Blokfluit bepaalt dan even wat wij met z'n allen
leuk moeten vinden. Ik heb dus een medley gemaakt, vijfentwintig liedjes in vijf
minuten. Dan hoef je daarna niet meer naar Radio 2 te luisteren. Het is een hit
in het theater, je zou het moeten zien.''
 Hoe Haags is je voorstelling?
 ,,Ik verloochen mijn afkomst niet, het Haags wordt gezien als grappig, met
mannen als Harrie Jekkers en Van Kooten & De Bie. Ze verstaan me overal wel
hoor. Behalve in Noord-Holland, boven Zaandam wordt het lastig. Iedere
cabaretier heeft er last van. Ook in Den Haag is het weleens lastig. Daar hebben
ze al snel: laat eens zien wat je kunt.''
 Hoe denk je eigenlijk over je medemens?
 ,,Ik ben positief ingesteld hoor, maar het is een samenleving waarin iedereen
roept maar steeds minder zegt. Mijn doel is: ik wil domme mensen iets
intelligenter maken en intelligente mensen iets dommer. Mensen blijken veel meer
te delen dan we denken. Dat zie je ook bij mij in de zaal. Naast de chirurg zit
de student, en daarnaast de bouwvakker.''
 Hoe wil je domme mensen intelligenter maken dan?
 ,,Tot mijn grote verbazing moet ik steeds uitleggen wie Gerda Verburg is. De
minister van Landbouw! Ongelooflijk. We worden allemaal onverschilliger. Dat is
gevaarlijk, we zijn een slechte kant aan het uit gaan. De harde grap moet
tegenwoordig harder zijn, dat heb ik de laatste jaren wel in de gaten. De
pijngrens is hoger. Dat was twaalf jaar geleden wel anders.''
 Je gaat vele theaters langs. Op televisie zien we je steeds minder.
 ,,Theater is het leukste wat er is, ik heb min of meer bewust afscheid genomen
van televisie. Ik weiger medewerking aan quizzen en andere programma's, zelf
kijk ik thuis ook nooit meer. Het is een stervend medium.
 Je bent een hele dag bezig voor minuten op tv: in het theater kunnen mensen
meedoen.''
 Na oud en nieuw moet je afscheid nemen van je voorstelling.
 ,,Je treedt er zesendertig keer mee op, ik krijg elke avond een open doekje:
dat heb ik nog nooit meegemaakt. Maar na 31 december heb ik er niets meer aan.''


 11 december Isala Theater, Capelle a/d IJssel 15 december Theater De Veste,
Delft 16 december CC Cascade, Hendrik Ido Ambacht 18 december Theater De Naald,
Naaldwijk 19 december Theater het Kruispunt, Barendrecht 22 december De Goudse
Schouwburg, Gouda 23 december Stadstheater, Zoetermeer 28 december De Rijswijkse
Schouwburg, Rijswijk 29,30 en 31 december Diligentia, Den Haag

LOAD-DATE: December 11, 2009

LANGUAGE: DUTCH; NEDERLANDS

GRAPHIC: FOTO MARTIJN BEEKMAN

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                               7 of 119 DOCUMENTS



                              AD/Algemeen Dagblad

                            9 december 2009 woensdag

VN-kennisembargo tegen thuisland beperkt opleidingsmogelijkheden - Iraanse
studenten eisen recht op nucleaire studie

SECTION: BIBU12; Blz. 13

LENGTH: 456 woorden

SAMENVATTING

ROTTERDAM Een groep Iraanse studenten en wetenschappers stapt morgen naar de
rechter omdat ze alleen met een speciale ontheffing studies mogen volgen waar
onder meer gevoelige, nucleaire informatie te verkrijgen is. Ook mogen ze geen
kernreactoren bezoeken. RAYMOND BOERE

VOLLEDIGE TEKST:

De vorig jaar afgekondigde maatregel moet voorkomen dat Iraanse studenten
informatie kunnen verzamelen die kan helpen bij de vervaardiging of verspreiding
van kernwapens. Maar volgens de veertien Iraanse studenten en wetenschappers is
de regeling discriminerend en stigmatiserend. ,,Laat duidelijk zijn dat ik ook
vind dat gevoelige informatie goed moet zijn beveiligd. Maar het is naïef om te
denken dat alleen Iraniërs een gevaar voor de staat zouden kunnen zijn. Dat kan
net zo goed Jan met de Pet zijn,'' zegt de Iraanse promovendus Behnam Taebi uit
Delft en een van de initiatiefnemers van de rechtszaak.
 AFKOMST
 Bovendien hanteren veel andere landen deze regel niet. Vorige zomer nog stond
Taebi in een Amerikaanse kernreactor voor zijn onderzoek naar techniekfilosofie.

 Als hij al gevoelige informatie had willen vergaren, doen ze in dit land in elk
geval niet moeilijk over zijn afkomst, constateert hij. ,,Ik kon er probleemloos
contacten leggen en mijn werk doen,'' zegt Taebi, die in 1996 naar Nederland
kwam nadat zijn vader voor het Iraanse regime was gevlucht.
 De regeling belemmert de wetenschapper niet alleen bij zijn werk in Nederland.
Volgens Behnam Taebi staat ook de reputatie van wetenschappelijk Nederland nu op
het spel. ,,Mensen lachen hierom in het buitenland. Zeker toen ik het verhaal
vertelde in Amerika. Ze dachten dat Nederland zo'n vrijzinnig land was.''
 Dat dacht de Delftenaar zelf ook. Totdat hij van een Iraanse vriend hoorde dat
hij niet op de Universiteit Twente werd toegelaten vanwege zijn afkomst. ,,Ik
dacht eerst dat zijn Engels niet zo goed was en hij het bericht verkeerd had
begrepen. Maar het was waar.''
 Volgens Taebi en nog dertien andere Iraanse studenten en wetenschappers moet de
regeling zo snel mogelijk van tafel. Morgen, op de Internationale Dag voor de
Rechten van de Mens, stappen ze naar de rechter om dat voor elkaar te krijgen.
 Ze worden daarin gesteund door driehonderd andere wetenschappers die een
petitie ondertekenden. Ook de Koninklijke Nederlandse Academie van Wetenschappen
is niet blij met de opgelegde beperking. In een brief aan het kabinet schreef de
KNAW dat de regeling in strijd is 'met de vrije en internationale
wetenschapsbeoefening'.
 Het kabinet liet eerder in de Tweede Kamer al weten dat de regeling niet
discriminerend is. De overheid baseert zich op een resolutie van de
VN-Veiligheidsraad waarin een kennisembargo voor Iran staat beschreven.

LOAD-DATE: December 9, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                               8 of 119 DOCUMENTS



                              AD/Algemeen Dagblad

                            8 december 2009 dinsdag

Ook hardwerkende Turkse Jan Modaal slachtoffer van linkse activisten - Pyromanen
teisteren auto's rijke Berlijners

SECTION: BIBU14; Blz. 15

LENGTH: 390 woorden

SAMENVATTING

BERLIJN De Duitse hoofdstad wacht eind dit jaar een macaber record: 300 in brand
gestoken auto's. De brandstichtingen komen grotendeels op rekening van
extreemlinkse activisten, vermoedt de Berlijnse politie. AD VAESSEN

VOLLEDIGE TEKST:

Er zijn wel arrestaties verricht, maar er is nog niemand veroordeeld. Alleen als
personen op heterdaad worden betrapt, maakt de zaak een kans.
 Een beproefde methode is wat brandende spiritus op een band. Vooral in de
wijken Kreuzberg, Friedrichshain en Berlin-Mitte slaan de pyromanen toe.
Activisten zeggen op websites en in verklaringen dat ze strijden tegen
'uitbuiting' en tegen het verdwijnen van goedkope woon- en winkelruimte. Die
wordt gehuurd of opgekocht door mensen met een hoog inkomen. Oud-bewoners worden
in hun ogen verdreven. Om de 'rijken' te straffen en af te schrikken worden
auto's in de fik gestoken.
 Pijnlijk is nu dat het in een aantal gevallen blijkt te gaan om Turkse
autobezitters. ,,Ik ben een normale Jan Modaal, die zijn werk doet en een gezin
heeft. Ik ben geen steenrijke persoon die hier verdreven moet worden,'' zegt
Fikret Arik uit de multi- culti wijk Kreuzberg verontwaardigd in het
actualiteitenprogramma Kontraste. Volgens het programma zijn de Turken in deze
wijk 'woedend'. Selim Sönmez meent: ,,Ik heb drie jaar lang voor deze auto
gespaard. En dan komen er mensen die denken dat wij rijk zijn en mijn auto in de
hens steken.''
 De teller van het aantal branden in 2009 staat nu op 275. Actievoerders spoten
eerder als waarschuwing de afbeelding van een brandende auto op muren. Woedende
buurtbewoners hingen affiches op: ,,Pyromaan! Je steekt auto's in brand waarvan
in de kofferbak kinderwagens liggen. (...) Laat je hier niet meer zien,
lafaard.''
 Politieauto's worden ook in brand gestoken, net als wagens van de Duitse
spoorwegen en van de post. Reden is dat deze twee bedrijven volgens extreemlinks
betrokken zijn bij 'transporten van atoomafval' en 'logistieke steun' aan het
leger.
 Mercedes staat met stip bovenaan bij de brandstichtingen, gevolgd door
Volkswagen. Een tijdlang moesten vooral Porsches en andere dure sportwagens het
ontgelden. Die staan nu kennelijk in garages.
 Onder de verdachte pyromanen zijn ook mensen met andere motieven: ze willen
bijvoorbeeld wraak nemen op hun baas of ex-partner. Of ze willen de verzekeraar
tillen.

LOAD-DATE: December 8, 2009

LANGUAGE: DUTCH; NEDERLANDS

GRAPHIC: En weer gaat in Berlijn een politieauto in vlammen op. FOTO DPA

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                               9 of 119 DOCUMENTS



                              AD/Algemeen Dagblad

                            8 december 2009 dinsdag

Uw mening

SECTION: BIBU29; Blz. 29

LENGTH: 749 woorden


Na drie jaar weer ellende
 Mishandeling van levende wezens moet altijd worden bestreden (AD 4-12). Wat mij
stoort, is dat de man die zijn hond mishandelde slechts drie jaar een ontzegging
heeft voor het houden van huisdieren. Dat zou voor altijd moeten zijn. Ik heb
meegemaakt dat een hobbyboer in Leusden zijn vee verwaarloosde. Na jarenlange
strijd nam de AID de koeien in beslag, werd hij veroordeeld en mocht drie jaar
geen vee meer houden. Na die tijd kocht hij nieuwe kalfjes en begon de ellende
weer. Vreemde gedachte dat iemand na drie jaar zijn streken ineens kwijt is. Op
dierenmishandeling zouden zwaardere straffen moeten staan.


 M. Roffel, Leusden.
 Hebberige korpschefs
 Korpschefs verdienen aanzienlijk minder dan ambtenaren in vergelijkbare
functies (AD 5-12). Zomaar weer een voorbeeld in de discussie over marktconforme
salarissen. In dit voorbeeld wil men weer meer krijgen. Ik vraag me dan af:
vindt men het werk niet leuk, kunnen ze hun maandelijkse lasten niet betalen of
is het hebberigheid? Kijk naar de salarissen van de TNT-postbodes. Deze moeten
marktconform worden bijgesteld naar de hongerloontjes van de nieuwe
concurrenten. En de overheid laat een deel van de post door deze postbedrijven
bezorgen. Hebberigheid maakt ons kapot.
 G.J. de Jong, Rotterdam.
 Brigadier kan niet graaien
 Het verhaal van politiebaas Ad van Baal vorige week is het zoveelste voorbeeld
van hoe er in hoge kringen wordt gehandeld. Gelukkig weten we dankzij
mediaonderzoek dat er elke keer opnieuw graaiers zijn. Het voorbeeld is des te
schrijnender als ik denk aan de brigadier die vorig jaar op station
Driebergen-Zeist door een mafkees werd neergestoken. Hij kan nooit meer werken.
De politie beschikt niet over voldoende middelen om voorzieningen voor hem te
regelen. Maar als ik dan het verhaal van Van Baal lees, zou ik deze man willen
voorstellen om als gepensioneerde vrijwilligerswerk te gaan doen, wellicht ten
behoeve van een gezin als van de brigadier uit Austerlitz.
 Ben Sanders, Odijk.
 Bekijk ook diners
 Het moet me van het hart dat er zo lauw wordt gereageerd op de fraude door de
politietop. Dat is fraude, valsheid in geschrifte als dat beter klinkt. Er wordt
gesproken over onderzoek en terugbetalen. Het zou mij ook wat waard zijn als van
de politietop ook eens de declaraties in restaurants worden bekeken. Wie eet er,
wie zijn de disgenoten, hoe hoog is de drankrekening? En de chauffeur maar
wachten.
 Wim van der Meer, Terneuzen.
 Jan Modaal moet steggelen
 De narigheid met graaiers is dat zij, in hun ogen, niet graaien, maar nemen
waar ze recht op hebben. Zoals Gerrit Zalm die hetzelfde werk doet, maar nu niet
meer tegen het ministerssalaris, en de makelaar die honderd procent, zijnde vijf
miljoen, verdient op de verkoop van een pand. En dokter Manger-Catz, destijds
hoofd van de kankerbestrijding. Ontslagen vanwege zijn hoge salaris, maar die
tot aan zijn pensioen wordt doorbetaald. Er heerst een cultuur onder
grootverdieners van 'recht hebben op', terwijl Jan Modaal met zijn baas steggelt
over kilometer- en reistijdvergoeding, en zijn maaltijdvergoeding door de
belasting aan maxima is gebonden. Op hoge posten zitten vaak mensen die
uitstekend voor zichzelf
 kunnen zorgen.
 A.Hobbel, Spijkenisse.
 Dirks recht van spreken
 Scheringa geeft spreekbeurten voor 5000 euro of meer. Hoe is het mogelijk dat
een man die met zijn organisatie zoveel leed heeft veroorzaakt, het recht heeft
om anderen te doceren? Zolang niet duidelijk is wat Scheringa allemaal heeft
veroorzaakt zou het verstandig zijn dat hij niet in het openbaar spreekt en
zeker dat hij geen spreekbeurten geeft. Graag zou ik zien dat Scheringa een
spreekverbod kreeg opgelegd totdat hij alle klanten die in de problemen zijn
gekomen schadeloos heeft gesteld. Dan heeft hij recht van spreken.
 F.Könst, Ter Aar.
 Kapitein geen held
 Nederland staat altijd vooraan als het gaat om mensenrechten of de veroordeling
van oorlogsmisdaden. Maar liever geen smet uit eigen verleden oprakelen, zoals
uit de periode van de dekolonisatie rond Nederlands-Indië. Liever geen slecht
woord over onze soldaten die hun boekje te buiten zijn gegaan. Eén van de
onbetwiste voorbeelden hiervan gaat over Zuid-Celebes in 1949. Het is hypocriet
dat -als de staat zelf wordt aangesproken op gebeurtenissen uit het eigen
verleden, zij de andere kant opkijkt. Vreemd dat de briefschrijver uit Oost
Souburg (AD 5-12) kapitein Westerling een held vindt die een onderscheiding
verdient.
 Roy Portier, Rotterdam.

LOAD-DATE: December 8, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              10 of 119 DOCUMENTS



                              AD/Algemeen Dagblad

                            8 december 2009 dinsdag

E.D.I.T. - Deze e.d.i.t. is van R. Flinterman uit Monster.

SECTION: BIBU29; Blz. 29

LENGTH: 100 woorden


Politie
 moet bezuinigen.
 De gewone man
 moet weer eens inleveren.
 Terwijl hoge dames en heren
 in overdaad en verspilling blijven leven
 Zij wassen gezamenlijk hun handen in onschuld
 en roepen: 'De wet is aan onze kant'
 Maar moreel gezien is dit natuurlijk ook niet verkoopbaar.
 Zeker niet voor al die hardwerkende politiemensen die moeten inleveren.

 Wie schrijft een e.d.i.t.? De eerste zin bestaat uit één woord, de tweede uit
twee tot aan de tiende zin van tien woorden. Insturen per e-mail edit@ad.nl Ons
boeket gaat elke maand naar de beste inzending. Kijk ook op
http://www.editgewijs.nl

LOAD-DATE: December 8, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              11 of 119 DOCUMENTS



                              AD/Algemeen Dagblad

                            5 december 2009 zaterdag

In Brazilië is het altijd wel ergens carnaval

SECTION: REIS04; Blz. 4

LENGTH: 816 woorden

SAMENVATTING

Kleurrijke optochten van prachtige meiden en swingende bands op vrachtwagens.
Dat is carnaval in Brazilië. Het is niet alleen feest in februari.

VOLLEDIGE TEKST:

- Wie te goed is van vertrouwen kan een shirt van vorig jaar in z'n handen
krijgen. Tekst: Maurice Heijnen Foto's: Brasil International Tours -

 Sai do Chao, Sai do Chao roept zangeres Ivete Sangalo vanaf de enorme
vrachtwagen die als rijdend podium door een miljoenenmassa manoeuvreert. Het
betekent 'verlaat de grond' en de menigte springt als één man de hoogte in. Met
als gevolg daadwerkelijk een lichte aardbeving. Het is het startsein is voor
alle carnavalsfeesten die door het jaar heen in Brazilië worden gehouden.
 Ivete Sangalo is de koningin van het carnaval. Geen feestje zonder Ivetje,
zoals de publiekstrekker liefdevol wordt genoemd. Tijdens het officiële carnaval
in februari zingt de populaire zangeres alleen op het grootste carnaval van
Brazilië, in Salvador, waar vier miljoen Brazilianen acht nachten samen dansen,
drinken en vrijen. De rest van de 180 miljoen landgenoten heeft dan dus het
nakijken.
 Daar hebben ze wat op gevonden: carnaval fora de época, carnaval buiten het
seizoen. Bijna elke stad heeft een eigen versie met een swingende naam:
Parafolia in Belèm bijvoorbeeld, en Carnatal in badplaats Natal, jaarlijks in
het eerste weekend van december.
 Het is dit weekend een gekkenhuis rondom voetbalstadion Machadao in Natal. Het
voorplein is omgevormd tot de pipoca, een feestterrein waar het gewone volk
gratis toegang heeft om te genieten van de stoet Trio Electrico's, de trucks
waarop bekende bands als Araketu en Chiclete con Banana spelen. De trommels
klinken onophoudelijk samen met de blazers en scheurende gitaren van de axé, de
snelle elektronische variant van de samba. Het ritme is aanstekelijk en iedereen
lijkt alle teksten te kennen. Hossend, springend en meezingend is de menigte
continu luidkeels in beweging. Het is meedoen of buitenstaander blijven, maar
hoe dan ook staan je zintuigen hier op scherp. En een van die zintuigen ruikt
popcorn, hotdogs en barbecuevlees, vermengd met de lucht van verschraald bier,
zweet en soms wat bloed en tranen.
 Toeristen die zich onopvallend in de menigte begeven, leggen moeiteloos
contacten. Binnen de kortste keren zitten ze op plastic stoeltjes. Ze delen
grote flessen bier met liederlijk dronken Brazilianen die het alleen nog maar
hebben over het andere geslacht en hoe mooi dat wel niet is. Ze worden vrienden
voor het leven of tenminste voor heel even, tot het moment dat ze de ijskoude
cervezinha's laten staan om nog dieper het feestgedruis in te duiken.
 Daarvoor moeten ze wel een abadá dragen, een minuscuul hemdje dat als
toegangsbewijs dient voor een bloco, zoals een carnavalsgroep heet die in een
afgeschermd gebied met de vrachtwagen meeloopt. De shirts voor de populairste
groepen zijn vaak al een jaar vooraf officieel uitverkocht, maar dat is geen
probleem als je geld hebt. Ruil- en vooral zwarthandel is hier de gewoonste zaak
van de wereld; in het feestgedruis doet een kereltje met een mobiele kledingkast
vol bontgekleurde shirts goede zaken. De shirts zijn bedrukt met logo's van
bloco's, de naam van de artiest én - het belangrijkste -  de dag dat het shirt
geldig is. Wie te goed is van vertrouwen kan een exemplaar van vorig jaar
aangesmeerd krijgen.
 Wie gekleed is in het juiste shirt sluit zich aan bij de carnavalsgroep. Het
gebied om de vrachtwagens wordt afge-schermd door een touw, gedragen door
duizenden cordeiros, vaak armen uit de sloppenwijken, die in ruil voor hun
diensten mogen meelopen en zo toch hun favoriete artiest van nabij kunnen
bewonderen. Als een cordeiro het touw voor je omhoog houdt, weet je dat je
binnen bent op een exclusief festijn dat elk voorstellingsvermogen te boven
gaat. Zeker als de stoet de corridor indraait...
 De corridor is het epicentrum van Carnatal, een doorgang omgeven door bomvolle
tijdelijke tribunes, badend in een zee van licht en mensen. Hier wordt de
eindsprint ingezet en daarom bewaren de bands hun lekkerste nummers voor dit
laatst. Hier gaat het finaal los en kom je ogen en oren tekort terwijl je in je
kont wordt geknepen of op de mond wordt gezoend. Dit is het moment waarop alles
kan en klaarblijkelijk alles mag. Het is even schrikken, maar het went snel want
het gebeurt zonder bijbedoelingen. En als er toch ellende van komt, weet je
jezelf beschermd door groepsleden én cordeiros die de politie wijzen op rotte
appelen die met harde hand worden verwijderd.
 De corridor is voor carnavalsgangers het manische hoogtepunt waarop een heuse
depressie volgt als de streep op de weg  is gepasseerd. De euforische
groepsgenoten van zo-even  zoeken nu snikkend en snotterend troost op elke
gewillige schouder. En over wie met wie naar huis gaat, wordt niet moeilijk
gedaan, want het duurt immers weer een jaar voor het opnieuw Carnatal is. n

LOAD-DATE: December 5, 2009

LANGUAGE: DUTCH; NEDERLANDS

GRAPHIC: PASSIE: Dansen op vrachtwagens en langs de kant. KONINGIN: Ook Ivete
Sangalo, koosnaam Ivetje, treedt op in Natal. GEKKENHUIS: Het voorplein van
voetbalstadion Machadao in Natal vormt een enorm feestterrein. Iedereen is
welkom. TRIO ELECTRICO'S: Bekende bands spelen aanstekelijke ritmes. CORRIDOR:
Alleen met het goede shirt toegang tot het epicentrum van Carnatal.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              12 of 119 DOCUMENTS



                              AD/Algemeen Dagblad

                            30 november 2009 maandag

OPINIE - BANKIEREN DRAAIT OM VERTROUWEN EN DAT HEEFT GERRIT ZALM BESCHAAMD

SECTION: BIBU02; Blz. 2

LENGTH: 271 woorden


Zou Dirk Scheringa nog vrij man zijn als zijn bank niet in Wognum had gestaan,
maar in de VS? Of was hij dan al lang voor het oog van de camera's afgevoerd
naar een politiecel, net als destijds de topmannen van Enron?


 De vergelijking met het malafide energiebedrijf in de VS gaat niet helemaal op,
maar twee overeenkomsten zijn er wel: beide waren op het moment van hun
ondergang door en door verrot en gewone burgers werden er de dupe van.
 DSB maakte er een kunst van zijn klanten veel te dure leningen en polissen aan
te smeren. De bank bestond bij de gratie van de misleiding, maar kennelijk is
dat niet strafbaar. Scheringa loopt immers nog vrij rond en legt de laatste hand
aan zijn boek.
 Het is verbazingwekkend dat de verantwoordelijken bij DSB zo gemakkelijk
wegkomen met hun duistere praktijken. Dat geldt ook de kopstukken die zich
lieten inhuren om mee te delen in het succes van Scheringa, zoals Gerrit Zalm en
Ed Nijpels. De een was er financieel directeur, de ander moest als commissaris
toezien op de bedrijfsvoering. Zij knepen hun neus dicht toen anderen al
kwalijke dampen roken in Wognum.
 Zalm ligt onder vuur, omdat hij nu de baas is bij onze 'staatsbank' ABN Amro.
Hij verweert zich door te roepen dat hij erger heeft voorkomen. Zelfs als dat
waar is, poetst het niet weg dat hij het rotte beleid verdedigde, zodat
Scheringa er langer mee kon doorgaan. Het is onbegrijpelijk dat Wouter Bos hem
nog de hand boven het hoofd houdt. Hij wacht op officiële onderzoeken en lijkt
niet te beseffen dat bankieren draait om vertrouwen. Dat vertrouwen heeft Zalm
hoe dan ook beschaamd.
 Reageren? bart.verkade@ad.nl

LOAD-DATE: November 30, 2009

LANGUAGE: DUTCH; NEDERLANDS

GRAPHIC: BART VERKADE HOOFDREDACTIE

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              13 of 119 DOCUMENTS



                              AD/Algemeen Dagblad

                           28 november 2009 zaterdag

Uw mening

SECTION: BIBU29; Blz. 29

LENGTH: 778 woorden


Dood hoort bij het leven
 In de krant las ik dat de heer Fatels kanttekeningen plaatst bij het gebruik
van zijn strandhuisjes in Hoek van Holland door terminale patiënten. Dit omdat
hij niet wil dat recreanten dagelijks worden geconfronteerd met de dood. Fatels
realiseert zich blijkbaar niet dat leven en dood onlosmakelijk met elkaar
verbonden zijn en dat wij dagelijks worden geconfronteerd met de dood. Zelfs
wanneer wij met vakantie zijn kunnen we er soms niet om heen.


 Jammer mijnheer Fatels, dat u zo weinig op heeft met uw medemens. Kunt u zich
voorstellen hoe het moet zijn als je afscheid moet nemen van het leven en dan
ook nog eens verbannen wordt naar een, zoals u zegt, aparte plaats. Ik juich het
initiatief van de Stichting Ambulance Wens juist toe en hoop dat de heer Fatels
zich alsnog zal bedenken.
 Inge Schüngel, Hindeloopen.
 Chipkaart veel duurder
 Moeten wij ons alles door de strot laten duwen? Neem de ov-chipkaart. Ik ga
vaak met het openbaar vervoer. Daarbij gebruik ik twee strippen van de roze
strippenkaart. Ik ben binnen het uur terug. Dit kost me 64 eurocent. Met de
chipkaart gaat dat met 65+ -korting 1,32 euro kosten. Als ik het niet binnen de
35 minuten haal, komt er 50 cent bij. Een verhoging dus van 1,18 euro. De
verantwoordelijke minister stelt 16 miljoen euro beschikbaar voor internet in de
trein. Maakt niet uit, het bedrag wordt verrekend met de nieuwe ritprijzen. De
minister wordt bedankt.
 M.J. van Graafeiland, Den Haag.
 Nooit meer met de trein
 De regering wil het openbaar vervoer stimuleren. Dus moet er een
kilometerheffing komen. Onlangs lieten we de auto staan en reisden met twee
personen met de trein van Vleuten naar Bergen op Zoom. Een retourtje kostte
31,80 euro per persoon. Twee uur lang hangen in een overvolle en hete trein. Ik
lijd aan spierreuma, dus dat was niet prettig. Toen ik tegen de conducteur een
opmerking maakte over de drukte en de prijs die we voor dit gehang moesten
betalen kreeg ik als antwoord dat ik maar een kortingskaart moest kopen. Dan was
het gehang een stuk goedkoper. Dit doen we dus nooit meer.
 Rob Schaap, Vleuten.
 We staan nog steeds vast
 CDA-Kamerlid Sander de Rouwe wil supersnelwegen aan leggen. Goed idee, maar zou
De Rouwe eerst die wegen willen aanleggen die veertig jaar geleden al gepland
waren? Volgens hem loopt het verkeer nu goed vast.
 Is hij de laatste vijftien jaar wel eens achter zijn computer vandaan geweest
om te kijken wat er echt loos is? In 1968 stonden we bij Oudenrijn al stil. Dit
is nog steeds het geval.
 A.L.M. Meeuwisse, Monster.
 Sla Shell maar over
 Een dorp met bezorgde bewoners legt het af tegen het machtige Shell als het
gaat om opslag van CO2 onder Barendrecht. In ons democratische land hebben we
inspraak bij dergelijke plannen. Alleen wordt er niets mee gedaan. Daarom tank
ik niet meer bij Shell. Het is misschien een druppel op een gloeiende plaat,
maar ik hoop dat met mij meerdere bezorgde Nederlanders dit voorbeeld zullen
volgen.
 P. Kleinendorst, Barendrecht.
 Liever de saaie muis JP
 Escortdame doet boekje open over Berlusconi (AD 26-11). Wat krijgt Berlusconi
weer veel aandacht. Ik denk dat hij erop kickt. Kijk eens hoe potent ik nog ben.
Van onze JP zal nooit zo'n boek uitkomen, omdat hij altijd wordt afgeschilderd
als saai en als een grijze muis. Laat dat alsjeblieft zo blijven.
 Tr. Goothuis, Culemborg.
 Veiling DSB-auto's
 Er waren veel belangstellenden bij de DSB-autoveiling. Ik mag aannemen dat er
ook iemand van de belastingdienst aanwezig was, om te beoordelen wie
belangstelling hadden voor de duurdere modellen? Je kunt je afvragen in hoeverre
deze personen, net als de DSB, te vertrouwen zijn ? De gewone man was er niet
bij. Die zat thuis met de consequenties van een DSB-nalatenschap.
 Ton Westenbroek, Gouda.
 Beter af zonder godsdienst
 In het AD van 25 november: Zwitserland houdt een referendum over de minaretten.
Amnesty International meent dat een eventueel verbod op de bouw van minaretten
in strijd zou zijn met de vrijheid van godsdienst. Amnesty ziet kennelijk
opvallend weinig nadelen van godsdiensten. Zo denk ik dat boeken over godsdienst
geen enkele bijdrage aan de kwaliteit van een samenleving kunnen geven. Zonder
godsdiensten gaan veel zaken beter en is er een grotere vrijheid van denken en
doen.
 Een moskee is nergens voor nodig. Dat zou Amnesty International moeten
beseffen.
 A. Mantel, Utrecht.
 Politiek is niet eerlijk
 Nu Balkenende geen president van Europa is geworden, spreekt de oppositie van
gezichtsverlies. Heeft de premier ooit gezegd dat hij die functie ambieerde? Het
is duidelijk dat in de politiek het gevecht niet altijd eerlijk is.
 G. Wouters, Voorburg.

LOAD-DATE: November 28, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              14 of 119 DOCUMENTS



                              AD/Algemeen Dagblad

                           28 november 2009 zaterdag

wandelroute terschelling Tekst: Sietske de Vet Foto's: Cor de Kock - Terugkomen
met een zak rood goud

SECTION: REIS12; Blz. 12

LENGTH: 742 woorden

SAMENVATTING

Een wandeling op Terschelling kan uitstekend worden gecombineerd met een paar
uurtjes strandjutten.

VOLLEDIGE TEKST:

Alles ademt cranberry's op Terschelling: sap, wijn, jam, thee, je kunt het zo
gek niet verzinnen of de rode besjes zitten erin. Met wat geluk kun je ze in dit
jaargetijde nog steeds plukken. Op de Douwesplak - even na het Hoornse bos -
groeien ze volop. De duinen hier zijn genoemd naar - hoe kan het ook anders -
ene Douwe, die er zijn geiten liet grazen. Na de oorlog werd zijn vallei
omgeploegd en ingeplant met het rode goud. Wie er oog voor heeft, komt ze in de
duinen overal tegen. Hoe je zo'n cranberrystruikje herkent? ,,Dat is heel
makkelijk," zet een medewerker van de Cranberrylekkernijmake-rij in Formerum.
,,Het zijn lage plantjes die in vochtige duinkommen groeien, tussen de heide."
Eind mei, begin juni verschijnen de kleine, rosse bloemtrosjes. ,,Dat is voor
ons de spannendste tijd. Als het dan vriest 's nachts, mislukt de oogst. Dus
duim maar voor ons, tegen die tijd."
 Vanaf september zijn de bessen rijp en begint de commerciële pluk. Met speciale
plukbakken trekken beroepsplukkers de duinen in. Vanaf half oktober wordt de
pluk vrijgegeven voor 'het gewone volk'. Dan zie je iedereen met plastic zakken
de duinen afstruinen naar de paars verkleurende plantjes. Tot wanneer kun je die
bessen plukken? ,,Dat hangt van het weer af," gaat de medewerker verder. ,,Als
het koud genoeg is, blijven ze lekker stevig en kun je ze in januari nog
plukken. Maar als het veel regent, blijft er niets van over."

 Sil leeft
 De zee is niet ver weg meer. Sluit je ogen en hoor de stilte, die ritmisch
wordt onderbroken door het rollen van de golven. Een mul pad tussen twee hoge
duinen in vormt de toegang tot een onafzienbaar breed strand. Drie kilometer
langs de zee, het lijkt eindeloos. Wind, regen en kou, dat is Terschelling in de
winter. Vreemd genoeg kun je er hier met volle teugen van genieten. Meeuwen
vliegen verschrikt op om even later weer neer te strijken. Het strand ligt
bezaaid met schelpen, scheepstouwen en felgekleurde viskratten uit Engeland of
Denemarken, compleet met adres en telefoonnummer.
 Hier, tussen paal 16 en 17, redde Sil de Strandjutter een baby uit zee, terwijl
het schip voor de kust verging. Hij bombardeerde het kind tot zijn dochter en
noemde haar Lobke. Sil leeft voort op Terschelling; de verhalen worden al
honderd jaar doorgegeven. Toeristen kennen hem van de tv-serie of leren hem hier
alsnog kennen, want 's zomers wordt de ruim vijf uur durende serie
traditiegetrouw vertoond in het dorpshuis van Hoorn. Verspreid over twee
avonden, dat wel.

 Duizend schoenen
 Rond de door Cor Bruijn beschreven stoere bonk heerst natuurlijk ook een
vleugje romantiek: hij was een strandjutter in hart en nieren. En zeg nou zelf,
wie hier op het strand loopt, zou graag net als Sil een bijzondere vondst doen.
Vroeger was jutten noodzakelijk om te overleven: aangespoeld hout werd gebruikt
als brandstof of als bouwmateriaal. Officieel moest je alles aangeven bij de
burgemeester, maar dat deed natuurlijk geen mens. Wanneer een schip voor het
eiland verging, trok iedereen met paard en wagen naar de kust. Je moest er als
eerste zijn en pakken wat je pakken kon. Vaten met drank werden meestal al op
het strand geopend Tegenwoordig zijn de schepen zeewaardiger en valt er minder
te jutten. Maar er zijn altijd uitzonderingen: in 2006 haalde Terschelling het
nieuws met duizenden aangespoelde schoenen. Het was een titanenklus om de juiste
maten, kleuren en modellen bij elkaar te zoeken. Maandenlang kon je op het
eiland voor een prikkie een paar schoenen op de kop tikken.
 Via de waddendijk en de polder gaat het terug naar Hoorn. In café De Groene
Weide in de Dorpsstraat vermaakt Hessel de mensen met zijn zang en gitaarspel.
 Het landschap is intussen helemaal veranderd. Hier grazen de schapen, koeien en
paarden. De boerenbedrijven op het eiland zijn tegenwoordig vooral
melkveehouderijen. Vroeger was vrijwel ieder huis 'om oost' een boerderij,
terwijl in het westen de bestuurslieden en de zeelui woonden. De kloof tussen
oost en west was diep. Hoewel het aantal boerenbedrijven drastisch is afgenomen,
is hun invloed nog steeds aanwezig. Ze liften mee op het succes van de
toeristische sector, door zuivel en kaas aan huis te verkopen of door
rondleidingen te geven over hun (kinder)boerderij. Geen zin meer om te wandelen?
Dan kun je altijd nog een ritje met de huifkar maken. n

LOAD-DATE: November 28, 2009

LANGUAGE: DUTCH; NEDERLANDS

GRAPHIC: Graas: In de duinen bij Oosterend wordt de natuur een handje geholpen.
Winterstop: Heartbreak Hotel bij Oosterend is in de koudste maanden van het jaar
gesloten, maar een strandwandeling kan natuurlijk het hele jaar door worden
gemaakt. Kamperen: Boerderij de Wierschuur biedt ruimte aan 66 gasten.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              15 of 119 DOCUMENTS



                              AD/Algemeen Dagblad

                            23 november 2009 maandag

KILOMETERHEFFING - 'Allemaal staan in de bus, maar de doelstelling is gehaald'

SECTION: BIBU22; Blz. 22

LENGTH: 316 woorden


Gratis met het ov
 Maak alle openbaar vervoer gratis. De daardoor gederfde inkomsten worden
verrekend in de benzineprijzen.
 C. van Ravesteijn, Rijswijk.
 Tip: Fietsheffing
 Tip voor de regering: een kilometerheffing voor de fiets. Dat hier nog geen
Kamerlid op is gekomen. Of fietsen ze niet?


 Theo Luten, Hasselt.
 Al jaren ontzien
 Enkele briefschrijvers hebben kennelijk nooit geweten dat de provinciale
opcenten die bezitters van motorvoertuigen moeten betalen bij hun
belastingaanslag ook voor andere doeleinden worden gebruikt. Met deze belasting
betalen de provincies onder andere de kosten voor natuur en recreatie. Dus de
niet-motorvoertuigenbezitters worden niet gepakt. Zij worden juist al jaren
ontzien.
 Vincent van der Staaij,
 Ridderkerk.
 Fijn toekomstbeeld
 Toekomstbeeld: Het is 2025, de wegen zijn vrijwel leeg, de lucht is schoon en
wij die de kilometerheffing niet meer kunnen betalen staan in het openbaar
vervoer. Zitten is niet mogelijk, er zijn te weinig zitplaatsen. We verbazen ons
over de mooie limousines van ministers die ons voorbijzoeven. De overheid heeft
alle financiële doelstellingen gehaald. Ten koste van de gewone burger.
 M.E.A. Hompus, Ridderkerk.
 De klos met zuinige auto
 Afgelopen week in het AD: Streep door voordeel groene auto. Dit geldt niet
alleen voor eigenaren van hybride auto's, maar óók voor bezitters van kleine,
CO2-zuinige benzineauto's zoals de Toyota Aygo, Citroën C1 en Peugeot 107. De
overheid stimuleert de aanschaf van dit soort auto's door de BPM en de
wegenbelasting (per 1 januari 2010) af te schaffen. De bijtelling bedraagt
slechts 14 procent. Dit soort auto's is daardoor zeer populair geworden.
 Dirk van 't Hul, Zwolle.
 Leuk tv-programma
 De hele affaire aangaande de kilometerheffing zal in de toekomst ongetwijfeld
een bij uitstek geschikt onderwerp blijken te zijn voor het tv-programma
Opgelicht.
 A. Loot, Zoetermeer.

LOAD-DATE: November 22, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              16 of 119 DOCUMENTS



                              AD/Algemeen Dagblad

                            17 november 2009 dinsdag

JACOBINE GEEL - ZONDER ONS REDT DE WERELD HET NIET

SECTION: BIBU06; Blz. 6

LENGTH: 319 woorden


Een aantal weken geleden was ik bij de uitreiking van een prijs. Welke
jongerenorganisatie had het meest aansprekende, uitvoerbare en verreikende idee
voor verduurzaming van de wereld? Winnaar werd de stichting Wonder met het
project 'De wereld redden'. Een hippe website, prikkelende filmpjes en een
welbespraakte woordvoerder zijn natuurlijk hoe dan ook ingrediënten voor succes.
Maar meeslepend en indrukwekkend was vooral de gedrevenheid waarmee een en ander
werd gepresenteerd. Het is zo gemakkelijk om bij de grote hoeveelheid problemen
in de wereld   het opraken van natuurlijke hulpbronnen, klimaatverandering, de
groeiende kloof tussen arm en rijk   het hoofd te laten hangen en te denken:
'Laat maar, wat kan ik daar nou aan doen?' Van alles. Want de echte macht ligt
bij ons allemaal, ieder van ons heeft een klein stukje van de wereldmacht. Laten
we die macht gaan gebruiken! En flexitariër worden. Of een eerlijke spijkerbroek
kopen. Verbeter de wereld, begin zelf, dat is kort samengevat de doelstelling
van 'De wereld redden'. Meld je aan als redder en doe iets, want dat is altijd
beter dan niets. Het is een geluid dat dezer dagen ogenschijnlijk gemakkelijk
overstemd wordt door het gesomber van de VS en China over de onhaalbaarheid van
een klimaatverdrag, in december. Als een Nobelprijswinnaar voor de vrede een
andere omgang met aarde en energie al gaat tegenhouden, wat zullen wij gewone
burgers dan nog? Juist, precies, dan redden wij de wereld.


 Het afdwingen van een klimaatverdrag ligt buiten ons bereik. Maar als wij als
redders onze teleurstelling en woede om dit uitstel luid en duidelijk kenbaar
maken, kunnen we er minstens voor zorgen dat uitstel geen afstel wordt. Binnen
een half jaar moet zo'n klimaatverdrag er toch wel kunnen liggen; laten ze zich
in Kopenhagen daar dan aan committeren. Zonder wereldleiders gaat het niet. Maar
zonder ons is de wereld pas echt reddeloos verloren.

LOAD-DATE: November 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              17 of 119 DOCUMENTS



                              AD/Algemeen Dagblad

                            17 november 2009 dinsdag

Woede over dood van reuzenkat

SECTION: BIBU10; Blz. 10

LENGTH: 533 woorden

SAMENVATTING

EINDHOVEN/DEN HAAGDe kopers van de Ashera-'reuzenkat' die begin vorig jaar in
beslag werd genomen op Schiphol en die donderdag overleed, willen de overheid
aansprakelijk stellen voor dat overlijden. Ook eisen ze een onafhankelijk
onderzoek naar de doodsoorzaak. CASPAR NABER

VOLLEDIGE TEKST:

Eigenaars: 'Wij gaan net zo lang door tot we een Ashera in huis hebben.'

 Jeffrey en Sabrina Borrenbergs uit Eindhoven hoorden donderdag dat hun
Asherakat was overleden in een opvangcentrum. Ze kochten het dier, een kruising
van een Afrikaanse serval en een luipaardkat, voor zo'n 27.000 euro bij een
fokker in Amerika. Bij aankomst op Schiphol, in januari vorig jaar, werd het
dier in beslag genomen omdat de afkomst niet duidelijk was.
 Justitie laat onderzoeken waaraan de reuzenkat overleed. De Borrenbergs
betwijfelen of dat onderzoek wel eerlijk verloopt. ,,Door justitie zat onze Shin
Chan ruim anderhalf jaar lang opgesloten, in afwachting van een onderzoek naar
zijn afkomst. Daarom hebben wij via onze advocaat een tweede sectie geëist. Bij
wijze van second opinion,'' zegt Jeffrey Borrenbergs.
 Hij is woedend over de gang van zaken. Volgens hem staat het vast dat de
Asherakat niet 'uit de bush' komt en geen bedreigde diersoort is. ,,Het is een
huiskat die zijn weg vond naar adressen over de hele wereld. Met dezelfde
gezondheidsverklaringen en documenten als onze Shin Chan. Alleen in Nederland
ligt de overheid dwars.''
 Borrenbergs: ,,Ik heb een hekel aan dit soort overheidsspelletjes. De
eindverantwoordelijke in dit dossier kan een rechtszaak verwachten én een fikse
schadeclaim.''
 Het gaat hem naar eigen zeggen niet om het geld maar om het principe dat de
'gewone man' moet boeten voor onkunde van de overheid. ,,Wij gaan net zo lang
door tot we een Asherakat in huis hebben.''
 De Brabander begrijpt niet waarom de kat niet werd teruggestuurd naar de fokker
in de Verenigde Staten. ,, Ik denk dat deze kat de Nederlandse belastingbetaler
een bedrag met zes nullen heeft gekost. Zo reisden de onderzoekers tweemaal naar
de fokker en pleegden ze meer dan 1000 telefoontjes,'' klinkt het verbolgen.
Ondanks het overlijden van de reuzenkat gaat het onderzoek naar de afkomst ervan
verder, zegt justitie. De twee Asherakatten die tegelijk met Shin Chan in beslag
werden genomen op Schiphol, bestemd voor kopers in Rusland, blijven volgens de
woordvoerster opgesloten in het opvangcentrum. Welk centrum dat is, willen
justitie en de betrokken overheidsinstanties niet zeggen. De eerste 30 dagen na
de inbeslagname verbleven de katten in het Papegaaienpark Veldhoven, zo ontdekte
deze krant. De dieren zaten er in 'rijksquarantaine' vanwege eventuele
besmettelijke ziekten.
 ,,Ze hadden kamers van drie bij drie meter met veel speelgelegenheid en een
krabpaal,'' zegt directeur Tommy van Meegen. De Asherakatten kregen veel
aandacht volgens hem. ,,Een vaste medewerkster vertroetelde ze vijfmaal daags
omdat het huisdieren moesten worden.''
 Daarna verhuisden de katten naar de Stichting Aap in Almere. Die verwijst naar
het ministerie van Landbouw, Natuur en Voedselkwaliteit (LNV). Dat geeft geen
commentaar. De Partij voor de Dieren stelde gisteren Kamervragen over kwestie.

LOAD-DATE: November 16, 2009

LANGUAGE: DUTCH; NEDERLANDS

GRAPHIC: Jeffrey en Sabrina Borrenbergs met enkele van hun bijzondere katten.
Jefrrey: ,,Ik heb een hekel aan dit soort overheidsspelletjes. Ik denk dat onze
kat Shin Chan de belastingbetaler een bedrag met zes nullen heeft gekost.'
PRIVÉFOTO

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              18 of 119 DOCUMENTS



                              AD/Algemeen Dagblad

                           12 november 2009 donderdag

Voor de gewone man is de crisis nog lang niet over

SECTION: BIBU02; Blz. 2

LENGTH: 743 woorden

SAMENVATTING

Minister Bos (Financiën) durfde zich deze week niet te branden aan uitspraken
over het einde van de economische crisis. Ondernemend Nederland, gisteren bijeen
in Den Haag, heeft daar minder moeite mee. Het gaat al weer stukken beter. Bij
veel banken en andere bedrijven althans. Voor de gewone man moet het ergste nog
komen. RONALD VAN GEENEN

VOLLEDIGE TEKST:

Ondernemers op bijeenkomst in Den Haag prijzen ingrepen Bos en verkneukelen zich
op nieuwe groei

 DEN HAAG - Rond een gedekte statafel eet een groepje mannen boterhammen uit een
plastic lunchtrommeltje. ,,Boterhammen met tevredenheid,'' grapt een van hen.
Voor de bezoekers aan de eerste Nationale Stop de Crisis Dag, gisteren in de
Haagse Grote Kerk, geen rijk gevulde buffetten. Het broodtrommeltje is een
plagerijtje van de organisatie. We moeten tenslotte allemaal de broekriem
aanhalen in deze economisch barre tijden.
 Circa 250 heren en dames, veelal ondernemers, keurig gekleed in maatkostuum en
mantelpak, zijn bijeen om zich te buigen over de economische crisis. Zij voelen
zich geïnspireerd door topinvesteerder Henk Keilman, met een vermogen van 140
miljoen euro nummer 205 op Quote 500. Keilman, auteur van het boek Crisis? Hoezo
crisis?, bedacht het congres om de economische malaise met positieve actie te
lijf te gaan.
 Een van de prangende vragen luidde of die crisis al ten einde loopt. Dan zou de
Nationale Stop de Crisis Dag meteen een ware feestdag zijn. Willem Vermeend,
oud-staatssecretaris van Financiën, deed in elk geval zijn best die hoop te
voeden.
 Volgens Vermeend wijst veel erop dat er volgend jaar een lichte groei in zit.
,,Maar,'' waarschuwde hij, ,,dan moeten de overheden wel blijven stimuleren.
Want de economie is nog lang niet sterk genoeg. We komen uit de allerergste
crisis ooit.'' Vermeend ziet wel een keerzijde. ,,De rente over al die schulden
gaat een hoop verdringen. Denk aan onderwijs, gezondheidszorg. De overheid moet
met een plan komen om daar oplossingen voor te vinden. Niet alleen bezuinigen,
maar een echte visie.''
 Veel sprekers in de Haagse kerk zijn het woensdag over één ding eens. De
overheden hebben, ook in Nederland, adequaat ingegrepen, bijvoorbeeld door de
banken te steunen.
 ,,Er wordt heel negatief gedaan over politiek en overheid,'' hield Henk Keilman
het publiek voor. ,,Maar zij hebben een veel grotere depressie weten te
voorkomen.''
 De cijfers gaan weer omhoog, veel bedrijven en banken doen het beter. In die
zin lijkt het tij gekeerd. Maar in veel Nederlandse huishoudens zal er de
komende jaren weinig reden zijn voor een feestje, verwachten de congresgangers.
De werkloosheid neemt toe, noodzakelijke bezuinigingen zullen hard aankomen.
 Reden voor Henk Rottinghuis, topman bij auto-importeur Pon, om te stellen dat
de crisis nog wel even mag duren. ,,De malaise heeft namelijk ook goede kanten.
We moeten de crisis zien als een saneringsproces. Zwakke broeders raken we
kwijt. Maar het moet ook niet te lang duren. Beter korte pijn dan een lange
lijdensweg.''
 Volgens Rottinghuis maakt de overheid verkeerde keuzes. ,,Zij wil
werkgelegenheid in stand houden die er niet meer is. En de vakbonden heb ik ook
nog niet op een positieve bijdrage betrapt. De groeiende werkloosheid wordt een
groot probleem. En dan komen de bonden met looneisen. Of meer vrije dagen. Dat
is niet goed. Als je in een crisis zit, moet je harder werken.''
 Als ondernemers zich aan één ding ergeren, zo bleek ook gisteren, is het wel
dat banken terughoudend zijn bij leningen aan bedrijven. Maar volgens Loek
Hermans, voorzitter van ondernemersorganisatie MKB Nederland, is die plaat
grijsgedraaid. ,,Laten we vooral kijken naar waar het echt om draait: goede
ideeën. Als ondernemers niet met creatieve ideeën komen, dan gebeurt er helemaal
niks.''
 Maria van der Hoeven en Frank Heemskerk, respectievelijk minister en
staatssecretaris van Economische Zaken, lieten zich gisteren niet betrappen op
uitspraken over een einde van de crisis. Wel waren er hoopvolle woorden over de
steun die ondernemers van het duo mogen verwachten. Heemskerk: ,,Minder
belemmeringen, beetje subsidie, betere Holland-promotie...''
 Of zo'n kabinet met CDA en PvdA wel geschikt is om het land door een crisis te
loodsen, wil de zaal weten. Van der Hoeven haalt de schouders op. ,,Tja, wij
zitten er nu eenmaal. Het gaat niet om de politieke kleur. Het gaat om de
maatregelen die wij nemen om beter uit de crisis te komen. Daar mag u ons op
afrekenen.''

LOAD-DATE: November 11, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              19 of 119 DOCUMENTS



                              AD/Algemeen Dagblad

                            7 november 2009 zaterdag

Fokkers platgebeld met vraag naar 150 euro kostend levend speeltje - Minivarken
als huisdier nieuwste hit

SECTION: BIBU04; Blz. 4

LENGTH: 608 woorden

SAMENVATTING

De internationale jetset lijkt een opvolger te hebben gevonden voor de chihuahua
als favoriet speeltje: het bonsai- of mini-varken. Onder invloed van sterren als
Paris Hilton en de Beckhams, die al een of meerdere van die 'tea cup pigs' in
huis hebben, wil de gewone man nu ook zo'n huisdier, constateren fokkers in
Engeland en Nederland. CASPAR NABER

VOLLEDIGE TEKST:

CHRISTCHURCH/HELLEVOETSLUIS
 ,,Ze zijn slim, snel zindelijk, sociaal en lief. Gewoon 'good fun' dus,'' zegt
Jane Croft van Little Pig Farm in het Engelse Christchurch. Ze fokt de kleinste
minivarkens van het Verenigd Koninkrijk 'en misschien wel van Europa', klinkt
het aan de telefoon.
 David en Victoria Beckham zouden de twee 'micro pigs' die ze onlangs
aanschaften voor ruim 1500 euro, gekocht hebben bij Croft. De fokster wil alleen
kwijt dat dit 'misschien' het geval was.
 Croft krijgt dagelijks naar eigen zeggen zo'n veertig telefoontjes en zestig
mails van geïnteresseerden uit de hele wereld waaronder Nederland. ,,De vraag
naar thea cup pigs is vele malen groter dan het aanbod. En ik had al een
wachtlijst.'' Toch is ze niet van plan de productie op te voeren. ,,Mijn zeugen
hebben eenmaal in de 14 maanden een nest zodat ze tussendoor wat rust krijgen.
Dat blijft zo.''
 De Britse, houdster van zo'n 60 minivarkens, fokt ze in twee maten: 35 en 40
centimeter groot. ,,Alleen de eerste weken passen ze in een theekopje. Daarna
gaat de benaming 'tea cup pigs' niet meer op. Dat moeten mensen goed beseffen,''
benadrukt ze.
 Minivarkens zijn ideale huisdieren volgens haar. ,,Ik kan het weten want er
lopen twee rond bij mij thuis: Peanut en Squeech. Ze slapen op de bank en zijn
dikke vriendjes met onze hond. Tijdens het televisiekijken liggen ze graag op
hun rug bij ons op schoot zodat we hun buikjes kunnen strelen,'' aldus de
fokster.
 Ondanks de populariteit van de varkentjes, die iets meer dan 600 of 700 euro
kosten afhakelijk van het formaat, verkoopt de Britse ze niet aan om het even
wie. ,,Hoe leuk de diertjes ook zijn, het is geen speelgoed dat je laat liggen
wanneer je uitgespeeld bent. Zo geef ik mijn varkentjes niet mee aan mensen die
de hele dag van huis zijn voor hun werk. Het zijn sociale dieren die je niet
alleen thuis moet laten. Ze hebben ook een tuin of andere plek nodig om te
wroeten, reden waarom wij voor Peanut en Squeech een kattenluikje in de
achterdeur hebben,'' aldus Jane Croft.
 Fokster Ciska Westerveld uit Hellevoetsluis wordt eveneens overstelpt met mails
en telefoontjes van mensen die geïnteresseerd zijn in een theekop- of
bonsai-varkentje. Ook zij ziet haar wachtlijst groeien. Van collega's elders in
het land krijgt ze naar eigen zeggen soortgelijke berichten. Westerveld: ,,Wij
verkopen alleen aan serieuze kopers en zeker niet aan hobbyisten. Bij twijfel
nodig ik de mensen uit om langs te komen zodat ze kunnen zien hoe groot de
minivarkens worden want theekop-varkens als zodanig bestaan niet. Het zijn
kruisingen van enkele varkensrassen.''
 Haar bonsai-varkens, die als biggetje 100 tot 150 euro kosten, zijn in
volwassen toestand zo'n 30 centimeter hoog maar dat maakt ze volgens Westerveld
niet geschikt als huisdier in een flatje. ,,Ze zijn inderdaad slim, schoon en
lief, maar ook ondeugend en kunnen flink gillen en slopen, vooral wanneer je ze
alleen laat,'' aldus de fokster.
 Wie bonsai-varkentjes als huisdier houdt, mag ze niet mishandelen of
verwaarlozen volgens het ministerie van Landbouw, Natuur en Voedselkwaliteit.
,,Ze vallen onder de Gezondheids- en Welzijnswet voor dieren, net als konijnen
en cavia's. Voor de rest gelden er geen speciale regels voor,'' aldus een
woordvoerder.

LOAD-DATE: November 7, 2009

LANGUAGE: DUTCH; NEDERLANDS

GRAPHIC: Jane Croft: 'Ze zijn slim, sociaal en lief'. De jonge biggen passen
bijna in een theekopje. FOTO DEADLINE PRESS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              20 of 119 DOCUMENTS



                              AD/Algemeen Dagblad

                            7 november 2009 zaterdag

Graaien, shoppen en proppen

SECTION: GENR02; Blz. 20

LENGTH: 359 woorden


Light-producten helpen niet tegen overgewicht, zo was afgelopen week in deze
krant te lezen. Integendeel, ze lijken averechts te werken. Door light-producten
te kiezen krijgen we het fijne gevoel goed bezig te zijn en gaan we juist meer
eten. De onderzoeker concludeerde dat mensen vooral gestimuleerd moeten worden
zichzelf te beheersen.


 Zelf kijken wat gezond is, voelen of je wel trek hebt, zien dat een grote zak
chips vier keer voordeliger is dan tien kleine en zelf stoer genoeg zijn om die
grote zak niet in een keer leeg te grazen.
 Bij geldzaken gaat het al net zo. Alleen worden onze spaarvarkentjes niet te
zwaar maar te licht. Bij één op de tien huishoudens was vorig jaar sprake van
een broodmager varken, of zelfs van problematische schulden. Drie procent van de
huishoudens loopt het risico ermee te worden opgezadeld. Dat blijkt uit nieuw
onderzoek van het ministerie van Sociale Zaken en Werkgelegenheid. Eerder
onderzoek wees al uit dat 1,9 miljoen Nederlandse huishoudens
betalingsachterstanden hebben.

 Hoofdoorzaak is het slecht kunnen omgaan met geld en het hanteren van een te
hoge levensstandaard.  Het meer willen en kopen dan je kunt betalen: een platter
tv-scherm, grotere auto en dunnere mobiel. Mensen met problematische schulden
zijn vaker laag opgeleid, alleenstaand en werkloos. Het gaat bovendien relatief
vaak om mannen. Uit het onderzoek blijkt dat mensen bij wie het maken van
schulden 'een levensstijl' is geworden, lastig te beïnvloeden zijn. Nu is er 130
euro miljoen euro extra voor schuldhulpverlening uitgetrokken. Het accent zal
komen te liggen op voorlichting en preventie, zo snel mogelijk ingrijpen en het
voorkomen van overkreditering.

 Dat klinkt prachtig, maar het streven naar zelfbeheersing ontbreekt. Bij de
banken die het niet kunnen laten uit winstbejag te hoge kredieten aan te bieden,
bij de managers die naar bonussen blijven graaien, bij topambtenaren die dure
etentjes declareren en bij de gewone man die meer wil dan hij kan. Het geeft een
duurzame terechte tevredenheid als het lukt je te beheersen. Een veel fijner
gevoel dan de korte kick van het declareren, graaien, shoppen of proppen.

LOAD-DATE: November 7, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              21 of 119 DOCUMENTS



                              AD/Algemeen Dagblad

                            6 november 2009 vrijdag

Uw mening

SECTION: BIBU28; Blz. 28

LENGTH: 802 woorden


Pak blunders justitie aan
 'Blunders justitie niet uit te leggen' (AD 4-11). Oud-officier van justitie
Fred Teeven legt de vinger op de zere plek. Een eerlijke man, net als Koos Spee,
oud-landelijk officier van justitie voor verkeer. Zij spreken de taal van de
gewone man. Dit in tegenstelling tot al die clowns in zwarte jurken en een witte
bef om hun hals. Wie gaat hun blunders in de rechtspraak keihard aanpakken? Het
is toch te gek voor woorden dat een gewone burger als Peter R. de Vries Jan en
alleman moet attenderen op door justitie begane blunders of misstanden.


 P. Kerkmans,
 Nieuwerkerk aan den IJssel.
 Geen verlof geven
 Ik vind dat niet alleen de delinquenten binnen de gevangenispoorten het verlof
moet worden ontzegd, maar ook degenen die in een tbs-inrichting verblijven. Wij
als slachtoffers van een zedendelinquent juichten over zijn straf, ook al blijft
die straf altijd te kort. Iemand die steeds hetzelfde misdrijf begaat, moet
helemaal geen verlof krijgen, maar zonder onderbrekingen de opgelegde termijn
volbrengen.
 K. van de Pol, Ede.
 Koenders, help kapers
 Misschien is het beter als minister Koenders de Nederlandse marine laat
patrouilleren in de wateren van Somalië en Eritrea om ervoor te zorgen dat
vreemde vissersschepen -met hun veelal geavanceerde methoden - de vis niet
wegkapen voor de neus van de plaatselijke  bevolking. Verder zou de minister
zich in de VN kunnen inzetten om elk land voor zijn kust sectoren te gunnen,
waarin alleen dat land mag beschikken over de aanwezige bronnen. Waarschijnlijk
brengt dat rust en geeft het de mogelijkheid overbevissing te bestrijden.
 Ir. L.T. Wassenaar,
 Prinsenbeek.
 Creatief, Marjan Berk
 Compliment voor de prachtige column van Marjan Berk over hoe nieuwkomers snel
met elkaar communiceren (AD 2-11). Berk liet ieder van hen iets schrijven in de
eigen taal en vertellen in het Nederlands. Een creatieve manier om taallessen te
starten. Ik zal dit onthouden. Ik denk dat leerkrachten die lesgeven aan
volwassenen veel beter gebruik zouden kunnen maken van deze - creatieve - vorm
van onderwijs. Toevallig zat ik daar dit weekend over na te denken.
 Atie Klaver, Wijk bij Duurstede.
 Omroepgeld naar kranten
 Wanneer stoppen wij met die belastinggeldverslindende idioterie van de publieke
omroepen, vraagt briefschrijver B. Schulte. Het klopt dat de omroepen zijn
ontstaan door de verzuiling. Maar stel je voor dat je uitsluitend commerciële
omroepen hebt met soaps, kookseries en programma's waarin je hoort wie het met
wie doet. Eerlijk gezegd ben ik teleurgesteld in de commerciëlen. Door de crisis
komt er minder geld binnen, dus de kwaliteit van de programma's gaat verder
omlaag. Series uit de VS genieten de voorkeur boven Britse producties. Als
kijkers uitsluitend naar de commerciële omroepen kijken en geen nieuws meer
volgen, weten ze niet eens meer wie minister-president is. Het wordt tijd dat
dit kabinet een deel van de reclamegelden overmaakt aan de krantenuitgevers voor
een volgende generatie denkt dat Georgina Verbaan in de Tweede Kamer zit.
 R. Olthof, Amstelveen.
 Beeld verkrachter is er al
 'Schandelijk optreden van OM' (AD 4-11). Advocaat Onno de Jong is boos op het
Openbaar Ministerie. Het OM heeft naar zijn mening te veel verteld over de
achtergrond van de Utrechtse verkrachter en hij denkt dat 'getuigen van de
verkrachting nu een beeld van hem hebben en beïnvloed kunnen raken'. Denkt hij
niet dat hun mening al lang en breed is gevormd? Maar ja, als advocaat mag je
alles wat krom is proberen recht te praten.
 H. van der Giessen,
 Hendrik-Ido-Ambacht.
 Wees zelf geen Goos
 Briefschrijver Bos klinkt alsof hij er bijna trots op is dat hij al drie keer
op dezelfde plaats een bekeuring heeft gekregen. Laat hij voor hij oordeelt over
voorzitter Goos van Veilig Verkeer Nederland (AD 3-11) eerst naar zijn eigen
rijgedrag kijken. Het is niet alleen dom om drie keer op dezelfde plek te worden
bekeurd, maar ook hardleers. Hij had het geluk dat Peter R. de Vries en zijn
onderzoeksteam niet achter hem reden.
 Natuurlijk moet voorzitter Goos worden gestraft, maar laat de pot de ketel niet
verwijten dat hij zwart ziet.
 M. van de Brink, Zeist.
 Absoluut: vaag taalgebruik
 Trends in vaag taalgebruik zoals 'je ding doen' of  'doorcommuniceren' (AD
3-11) verdwijnen hopelijk snel. Hardnekkiger vind ik kreten als 'absoluut'. En
wat te denken van de dooddoeners uit de geitenwollensokkenbranche als: ,,Je moet
keuzes maken.'' Keuzes maken? Ik doe niet anders, zelfs als ik niet kies.
 Het kan altijd nog erger. In het afgelopen weekend las ik een artikel in de
bijlage over schrijfster Annemarie Postma. Ze deed er een schepje bovenop. ,,Een
mens moet verantwoording nemen voor de keuzes die hij maakt.'' Ik heb niets aan
dat soort nikszeggende zinnen in interviews.
 Marcel Bos, Driebergen.

LOAD-DATE: November 6, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              22 of 119 DOCUMENTS



                              AD/Algemeen Dagblad

                           5 november 2009 donderdag

Uw mening

SECTION: BIBU30; Blz. 30

LENGTH: 536 woorden


Prins, velen 'mogen niets'
 Beatrix ziet niets in villa van prins in Mozambique (AD 4-10). De prins zou
hebben gezegd 'Ik mag al niets en dit ga ik doen' . Geen enkele Nederlander zal
medelijden hebben; de prins mag niets, maar hij heeft immers alles al. Laat de
prins naar het gewone volk kijken, dan ziet hij dat ontelbare mensen niets mogen
(lees: niets kunnen) omdat ze zich het niet kunnen permiteren. Je zin
doordrijven, tegen alle adviezen in, is geen goede eigenschap voor een
toekomstige koning.


 P. Mannot, Voorburg.
 Hij mag een keertje niet
 Nooit eerder heb ik gereageerd op een artikel. Maar wat ik gisteren las op de
voorpagina: Prins WillemAlexander: 'Ik mag al niets'. Hij komt over als een
verongelijkt, verwend kind, dat heel veel mag en nu een keertje niet. Ik ben
oranjegezind, maar dit slaat nergens op.
 M.C. Heijmans.
 Suarez verdiende kaart
 Henk Kesler begrijpt de verwarring over het wel of niet vervolgen van een
voetballer (AD 3-11). Durft Kesler niet in te grijpen? Ik leg hem de volgende
regel voor: Iedere handeling, waarbij van enig lichamelijk contact tussen
spelers, opzettelijk of niet opzettelijk, sprake is, die niet of verkeerd is
waargenomen door een scheidsrechter kan door de aanklager opnieuw worden
beoordeeld. Geen handsballen of buitenspelsituaties dus. Suarez had minstens
geel verdiend en dus moeten krijgen.
 C. Rempf, Harderwijk.
 Vuurwerkbom niet in krant
 Dat allerlei idioten op internet van alles kenbaar maken is één ding (AD 3-11).
Dat AD meent dit soort onzin, over het snel in elkaar zetten van een hoogst
explosief mengsel voor een vuurwerkbom, te moeten overnemen is een schande. De
gekken die niet weten dat het op internet staat worden zo geholpen en op rare
gedachten gebracht.
 Fred le Noble, Meerssen.
 Zinloze taal
 Het artikel 'Echtpaar trekt ten strijde tegen zinloze woorden' en de column van
Vincent Bijlo (AD 3-11) zijn me uit het hart gegrepen. Taal leeft en is aan
verandering onderhevig, maar bij alle malle woorden die ik tegenwoordig hoor en
lees vraag ik me af of leraren en leraressen daar op letten. Of doen die
misschien 'hun eigen ding'?
 Rie Jurgens, Hellevoetsluis.
 Kwetsend: lelijk stiefzusje
 Nog nooit heb ik gereageerd op een bericht in de krant, maar in dit geval wil
ik dat doen op de recensie over de uitzending Boer zoekt Vrouw van afgelopen
zondag (AD 3-11). Ik vind het kwetsend voor de vrouw die bij boer Wim op de
boerderij logeert om in AD te lezen dat ze het lelijke stiefzusje is dat toch
geen liefde kan krijgen. Om zo te oordelen over iemands uiterlijk vind ik
beneden alle peil.
 Wilma Beentjes, Heemskerk.
 Monument voor vrije woord
 Vijf jaar geleden is Theo van Gogh afgeslacht door een voortbrengsel van de
islam in Nederland. Elk jaar wordt dat herdacht. Vaak worden die bijeenkomsten
onteerd door de aanwezigheid van mensen waar Van Gogh een hekel aan had. Wat mij
bevreemdt, is, dat er naast zijn monument geen waardig eerbetoon is aan de
strijd voor het vrije woord. Waarom is er geen prijs in het leven geroepen die
jaarlijks de belangrijkste ridder van het vrije woord eert? Zo eren we Van Gogh
meer dan met hypocriete politici die propagandapraatjes houden bij zijn
monument.
 Anisha Kasimbeg, Amsterdam.

LOAD-DATE: November 5, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              23 of 119 DOCUMENTS



                              AD/Algemeen Dagblad

                            3 november 2009 dinsdag

Geen Kop: Werkloosheid hoger Werkloosheid in september in Europa gemiddeld 9,7 %
en in Nederland maar 3,6....

SECTION: BIBU29; Blz. 29

LENGTH: 380 woorden


Werkloosheid hoger
 Werkloosheid in september in Europa gemiddeld 9,7 % en in Nederland maar 3,6 %.
Zouden wij het echt beter doen? Natuurlijk niet.
 Maar omdat wij veel te veel regeltjes hebben, is er het grootste percentage
binnen de EU aan ambtenaren in ons land. Zij tellen natuurlijk niet mee als
werklozen. Ook hebben wij in het verleden een leger van een miljoen aan WAO'ers
gecreëerd. Ook zij tellen niet mee. Als we deze factoren elimineren uit ons
werkloosheidscijfer, zou dat een veel reëler beeld geven. Dan lopen we gewoon in
de pas met de rest van Europa.


 Maar ja, misschien blijft onze regering zichzelf liever voor de gek houden,
komen er weer meer regeltjes en ambtenaren bij. Zo winnen wij de strijd tegen de
opkomende economieën nooit.
 J.N.M. Jansen, Uitwijk.
 Sorry Wietse
 In het Algemeen Dagblad van 30 oktober worden van mij enkele krasse opmerkingen
over boer Wietse geciteerd. Voor deze uitspraken wil ik mijn excuses aanbieden.
In plaats van iemand te kijk te zetten, wilde ik juist het te kijk zetten van
mensen op televisie bekritiseren. Door mijn opmerkingen heb ik onbedoeld
wellicht schade aangericht. Dapperheid kan Wietse (en de andere boeren) niet
worden ontzegd. Als ik met mijn hele hebben en houwen op televisie zou komen,
zou ik er waarschijnlijk niet veel beter vanaf komen. Sorry, Wietse.
 Theo Boer, Utrecht.
 Wel geleerd, geen verstand
 Weer een ontsnapping van een gevaarlijke crimineel tijdens verlof (AD 30-10).
De mensen die dat verlof toestaan, moeten uit hun functie worden gezet omdat ze
totaal niet capabel zijn. Mijn oma zei het jaren geleden al: Wel geleerd maar
geen verstand.
 Nico van de Seijp, Herkingen.
 Klap in het gezicht
 Een klap in het gezicht moet het zijn geweest voor alle mensen met een veel te
dure hypotheek bij DSB Bank. Voetbalclub AZ wordt ontzien bij de aflossing van
de schulden aan DSB terwijl de gewone burger aanmaningen en deurwaarders over de
vloer krijgt. Waarom toch altijd dat onderscheid als het om voetbal gaat?
 Als de gewone burger uit zijn huis wordt gezet bij niet afbetalen, dan de
voetballers uit het stadion. Gelijke monniken gelijke kappen. En laten we niet
vergeten: het geld van de bank is van alle klanten, geen enkele uitgezonderd,
laat dat duidelijk zijn.
 Henk Vogelaar, Rijswijk.

LOAD-DATE: November 3, 2009

LANGUAGE: DUTCH; NEDERLANDS

GRAPHIC: Premier Balkenende.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              24 of 119 DOCUMENTS



                              AD/Algemeen Dagblad

                            30 oktober 2009 vrijdag

Hij ruikt naar alles: potloden, fruit, rauwe aardappel of paardenpis -
'Paddenstoelen moet je juist knuffelen'

SECTION: BIBU10; Blz. 11

LENGTH: 551 woorden


LUUK KORTEKAAS
 MARKNESSE
 Plotseling wemelt het in het herfstbos van de meest uiteenlopende soorten
paddenstoelen, die op elke denkbare plaats de soms bolle en soms afgeplatte kop
opsteken. ,,Ineens is dit een heel goed paddenstoelenjaar geworden, ik zie er
meer dan ooit,'' zegt boswachter Norbert Kwint, voor Natuurmonumenten werkzaam
in het Voorsterbos in de Noordoostpolder. ,,Alleen in mijn bos al kun je
honderden verschillende soorten zien, zeker als je leert om ernaar te kijken,''
zegt hij, wijzend op een tussen het gesneuvelde lover opkomende
witsteelfranjehoed. ,,Eventjes zag het er niet zo mooi uit. Juli was nat, maar
augustus en september waren uitzonderlijk droog. In oktober is het flink gaan
regenen, en het is ook bijzonder warm, en nu zie ik elke dag weer andere
soorten.''
 Dat kan kloppen, zegt paddenstoelenkenner Piet Bremer. De mycoloog weet, stand
van deze week, dat er welgeteld 4732 verschillende soorten in Nederland zijn.
,,En het leuke is: elk jaar komen er tientallen nieuwe soorten bij. Veel daarvan
zijn heel klein, dus die vallen niet zo snel op. Maar toch zijn elk nieuw
seizoen tien grotere soorten, zogenoemde plaatjeszwammen, te bewonderen. En
soms, of liever meestal, heb ik geen idee waar ze vandaan komen.''
 De glimlach van de mycoloog wordt steeds breder.

In geheel eigen jargon begint hij een rondtocht door het bos. ,,Kijk eens wat
een ranzige hoedhuid, voel die vettige opgezwollen dikke steel, ruik eens onder
het randje, precies, de lucht van rauwe aardappelen.'' Maar zijn glimlach
verdwijnt als het gaat over de kennis van de gemiddelde Nederlander over de
schimmels. Want de Nederlander zwamt maar een eind weg over de paddenstoel,
volgens Bremer - en dan heeft hij het niet over het alom erkende feit dat er
mannetjes met puntmutsen uit een deurtje in de steel komen stappen.
 ,,De gewone Nederlander weet er helemaal niets van. Een vliegenzwam, rood met
witte stippen, of een elfenbankje haalt hij er nog wel uit. De champignon en de
cantharel kent hij van de Albert Heijn, en een enkeling weet wat een inktzwam
is. Maar dat is het dan wel zo'n beetje. En zo krijg je al die verhalen, die
voortkomen uit angst en onwetendheid.'' Juist daardoor missen de Nederlanders
volgens Bremer veel smakelijks. ,,In heel Europa trekken de mensen er nu op uit
om paddenstoelen te plukken en te eten. Tsjechen, Polen, Fransen, Duitsers, ze
doen het allemaal, alleen wij niet.''
 De angst leidt er bij sommige mensen zelfs toe dat ze het natuurverschijnsel
uit de weg gaan. ,,Ik zeg juist het tegendeel. Knuffel eens een paddenstoel. Je
weet gewoon niet wat je meemaakt, het is een sensatie. Hij doet een beroep op al
je zintuigen. Hij ruikt naar alles, naar fruit, cacao, potloden, rauwe
aardappelen of naar paardenpis. Zelfs giftige exemplaren kun je aanraken, zolang
je ze maar niet opeet. Ons is ook allemaal geleerd dat je meteen je handen moet
wassen na aanraking. Onzin, ik doe dat zelf alleen maar als ik een heel vieze of
een beschimmelde heb beetgepakt.''
 De dood door het eten van een paddenstoel is een zeldzaamheid, al zijn er
twaalf soorten in Nederland waar je voor moet uitkijken. ,,De bekende
vliegenzwam, maakt je flink misselijk. En de ergste is de groene knolamaniet.
Als je die eet, valt eerst je lever uit, daarna je nieren, en dan ga je dood.''

LOAD-DATE: October 30, 2009

LANGUAGE: DUTCH; NEDERLANDS

GRAPHIC: 'Elk jaar komen er tientallen nieuwe soorten bij,' ziet
paddenstoelenkenner Piet Bremer. FOTO'S COR DE KOCK

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              25 of 119 DOCUMENTS



                              AD/Algemeen Dagblad

                            28 oktober 2009 woensdag

Bijlmer veilig voor gewone burger ondanks geweld

SECTION: BIBU10; Blz. 11

LENGTH: 119 woorden


AMSTERDAM -
 Ondanks de 22 schietpartijen in de Bijlmer dit jaar hoeven wijkbewoners zich
geen zorgen te maken over hun veiligheid. Dat schrijft het stadsdeel Zuidoost in
een geruststellende brief.
 Bij het vuurgeweld in het Amsterdamse stadsdeel was telkens sprake van een
duidelijke relatie tussen dader en slachtoffer. In de meeste gevallen was er
ruzie om geld, drugs of een vrouw. ,,Als burger word je in het stadsdeel echt
niet zomaar overhoop geschoten,'' zegt een politiewoordvoerder. De politie heeft
inmiddels meer dan dertig aanhoudingen verricht in de onderzoeken naar de
schietincidenten. Verder zijn er meer agenten op straat, wordt vaker preventief
gefouilleerd en is het cameratoezicht uitgebreid.

LOAD-DATE: October 28, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              26 of 119 DOCUMENTS



                              AD/Algemeen Dagblad

                            26 oktober 2009 maandag

Uw mening

SECTION: BIBU22;BIBU30; Blz. 22

LENGTH: 1126 woorden


Goossens, niet zo flauw
 Waarom zo'n onheus stukje over Tilburg van Jerry Goossens? (AD 23-10). Tilburg
zat met een schitterende schouwburg, een hypermoderne concertzaal, een
concertzaal voor popmuziek, een muziekpodium voor hedendaagse jazz,
geïmproviseerde muziek, zang, wereldmuziek en blues, theater de Nieuwe Vorst,
zes musea waaronder De Pont Museum en zo'n 25 bioscoopzalen niet op het
Midi-theater te wachten. Doe niet zo flauw en maak niet alles belachelijk wat
niet uit de Randstad komt.


 Harrie de Beer, Tilburg.
 Oost-Europese stad
 De column van Jerry Goossens sloeg voor mij alles. Goossens wil een statement
maken over het Midi-theater in Tilburg en de consequenties die daaraan verbonden
zijn voor burgemeester Vreeman. Prima, maar waarom wordt Tilburg zo tekort
gedaan? Omdat Goossens hier een enkele keer, lang geleden, is geweest denkt hij
de stad te kunnen typeren als OostEuropees. Als Goossens zich had verdiept in
Tilburg, dan had hij een meer waarheidsgetrouw stuk geschreven. Helaas wordt
door veel mensen alles wat onder de rivieren ligt afgedaan als achterlijk en
ouderwets.
 Dirk-Jan de Beer, Tilburg.
 Leven van kind redden
 In het verhaal van Julia Samuël (AD 23-10) staat dat 270 miljoen mensen per
jaar aan malaria overlijden, terwijl je voor 85 cent een kind kunt redden. Stel
dat voor het gemak op een euro, dan kunnen al die mensen voor 270 miljoen worden
gered. Een schijntje vergeleken met de miljarden die Koenders per jaar overmaakt
aan diezelfde Afrikaanse landen. Een beter bewijs dat wij geen zicht hebben op
de besteding van ontwikkelingsgelden is niet te leveren. Het zou toch een koud
kunstje moeten zijn om ons geld daaraan te besteden?
 K.J. Terleth, Amstelveen.
 Leerlingen in de gordels
 Bij het busongeluk in Spanje wijzen alle vingertjes in de richting van de
busonderneming en de chauffeur, maar men gaat voorbij aan het feit dat
tourbussen, zeker die op het buitenland rijden, van veiligheidsgordels zijn
voorzien. Ik heb met verbazing gelezen welk letsel leerlingen hebben opgelopen.
Daarmee kom ik tot één conclusie: bijna geen leerling vond het nodig de
veiligheidsgordel vast te maken.
 R.J. van de Kubbe, Rotterdam.
 PvdA: verkeerde keuzes
 De 'Partij van de Allochtonen' geeft liever miljarden uit aan 27.000
buitenlandse migranten dan dat zij 100 miljoen investeert in een bancair
probleem waarbij honderdduizenden Nederlanders zijn betrokken. Een beetje
regering had gekeken of zij de HBU aan Scheringa had kunnen verkopen in plaats
van die aan de Deutsche Bank te slijten. Dan waren het verdienmodel en de
toekomst weer zonnig geweest, mensen financieel gered en had het
consumentenvertrouwen geen knauw gekregen.
 Peter Romijn, Tenerife.
 Bijval van PvdA'ers
 Waar is de PvdA nu mee bezig? (AD 22-10). Ik ben in september ook bij zo'n
bijeenkomst geweest. In het Cultureel Centrum in Oostvoorne gaf Lilianne Ploumen
antwoord op vragen, die vaak over de AOW-leeftijd gingen. Ik heb de suggestie
gedaan de AOW-premie procentueel over het belastbare jaarinkomen te berekenen.
Grote bijval uit de zaal. Dan hoeft de leeftijdsgrens niet te worden verhoogd.
Ploumen maakte een notitie en zou het idee meenemen naar Den Haag. Kennelijk is
zij de suggestie verloren, maar bij deze dan nogmaals.
 J.C. Hoek, Rotterdam.
 Genieten van oude dag?
 Het vooruitzicht met 58 jaar te kunnen stoppen, verschuift naar 67 jaar. Dan is
het nog maar de vraag hoe lang we in goede gezondheid kunnen genieten van de
oude dag. Gelukkig komen er nog verkiezingen en is 2020 nog een eind weg.
 G.J. de Jong, Rotterdam.
 Geen AOW voor rijken
 Ik volg met belangstelling de discussies over de AOW. Ik begrijp dat er geld
nodig is, maar niet dat het van de gewone man moet komen. Als wij dan toch aan
een voorrecht sleutelen, waarom stoppen we dan niet met AOW te geven aan mensen
die het niet nodig hebben? Denk aan miljonairs, het Koninklijk Huis enzovoort.
Dat geldt ook voor de kinderbijslag. Na de oorlog was dit fantastisch, maar nu
zijn ouders vaak tweeverdieners.
 Gerda van Tricht.
 Babyboomers, bedankt
 Tot voor kort geloofde ik in het solidariteitsprincipe, maar dat geloof is tot
nul gereduceerd. Het gemak waarmee de rekening voor de AOW bij de jongere
generaties wordt neergelegd, is stuitend. Dat komt ervan als een groot deel van
de achterban van vakbonden uit babyboomers bestaat . Een generatie die voor
weinig een huis kocht dat in prijs tien keer over de kop is gegaan waardoor een
woning onbetaalbaar is voor starters. Die een prima pensioen heeft kunnen
opbouwen. Die generatie bekommert zich niet om de generatie die opdraait voor
die rechten. Ik hoop dat het kabinet de lijn van 67 doorzet. Dat is pas
solidariteit.
 L. van Oosterbeek, Arnhem.
 Ook in Westland
 Ik steun de Zeeuwen in hun strijd tegen het onder water zetten van de
Hedwigepolder. Er is berekend dat we zeventig procent meer voedsel moeten
produceren om de honger te weren. Het onder water zetten van vruchtbare
landbouwgrond is daarom een misdaad. Maar het gebeurt ook elders: in het
Westland wordt tuinbouwgrond onder het mom van milieu of waterberging onder
water gezet of voor bedrijventerreinen en huizen opgeslokt.
 N. van der Loos, Kwintsheul.
 Anti-Wilders
 Als 'domme, niet nadenkende' Wilders-bewonderaar gaat mijn interesse uit naar
anti-Wilders- brieven. Zo leek de hoofddoekjesdag in de grote steden een succes.
Jammer dat het daar elke dag hoofddoekjesdag is. Dat zijn juist de doekjes waar
Wilders tegen vecht. Dus niet die van een kankerpatiënte die de sportschool niet
in mag. En dan de PVV en FNV die samen kunnen trachten om de AOW-leeftijd op 65
jaar te houden. Wilders wil de kosten van immigratie daarvoor gebruiken. Dat
sommige FNV-leden furieus reageren is kortzichtig. Met betrekking tot de brief
over de mogelijk gediscrimineerde Mounir: ook dit is gedrag waar de meeste
PVV-stemmers niet achter staan. Kunnen we het dan meteen hebben over beschimpte,
bespuugde en in elkaar geslagen homo's en vrouwen in korte rokjes? Jolanda de
Pee, Ridderkerk.
 Nooit klagen
 Vanuit zijn ergonomische werkplek klaagt Ben Huisman dat hij elke avond doodmoe
thuiskomt, dat stress en een burnout de gevolgen kunnen zijn van werkdruk.
Gelukkig heb ik nog geen klachten gelezen van mensen met een lichamelijk zwaar
beroep. Zij wisten waar ze aan begonnen en dat klagen naderhand een zielig mens
van je maakt. Ik ken mensen die jarenlang zeven dagen per week twaalf uur
werkten, en ik heb ze nooit horen klagen. Van mij mogen zij met 55 jaar met
pensioen.
 J. van de Swaluw, Hellevoetsluis.
 Overdreven
 Wat een overdreven aandacht voor de 2000 werklozen van DSB. Bij de overname
door ING van Postkantoren zijn er meer dan 2000 mensen werkloos geworden. Dit is
echter geruisloos gebeurd.
 Nellie Gerritsen-van Harn, Ede.

LOAD-DATE: October 26, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              27 of 119 DOCUMENTS



                              AD/Algemeen Dagblad

                            23 oktober 2009 vrijdag

Oud-burgemeester Opstelten wordt ster van TROS

SECTION: VOOROP; Blz. 1

LENGTH: 78 woorden


ANGELA DE JONG
 HILVERSUM
 -
 Oud-burgemeester Ivo Opstelten begint aan een nieuwe carrière: hij krijgt een
programma bij de TROS. In Regelrecht leidt hij een team van vier deskundigen die
kijkers helpen bij maatschappelijke problemen.
 Het programma is vanaf 12 januari te zien op Nederland1. Opstelten,
oud-burgemeester van Rotterdam en Utrecht en nu voorzitter van de VVD: ,,Ik heb
hier heel veel zin in. Goed dat de TROS op deze manier opkomt voor de gewone
man.''

LOAD-DATE: October 22, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              28 of 119 DOCUMENTS



                              AD/Algemeen Dagblad

                           22 oktober 2009 donderdag

HOOFDREDACTIE - PETER DE JONGE - KLOOF TUSSEN BURGER EN POLITIEK MOOI THEMA VOOR
STUDIEDAG OP DE WADDEN

SECTION: BIBU28; Blz. 30

LENGTH: 216 woorden


Er trekken dit jaar 100.000 Nederlanders minder op uit met herfstvakantie.
Gevolg van de financiële crisis. Maar de bestuurders van het land blijven
reislustig als altijd. Minister André Rouvoet (Jeugd en Gezin) ontkwam niet aan
een congres in China, waar hij zich uitsprak tegen de één-kind- politiek van de
Volksrepubliek. Het Regionaal College van Rotterdam Rijnmond had een studiereis
naar San Diego en de meeste fractievoorzitters uit de Tweede Kamer maken hun
'traditionele reisje' naar Suriname. Daar worden musea bezocht, boottripjes
gemaakt en 'belangrijke mensen' gesproken. Mark Rutte (VVD) noemt het 'echt
werken'. Natuurlijk is het oer-Hollands om te zaniken over dit soort uitstapjes.
Feit is wel dat ze niet echt veel extra informatie opleveren. Ronduit
belachelijk is de bewering dat de fractievoorzitters elkaar eens ongedwongen
kunnen ontmoeten.In Den Haag komt dat er niet van. Een wonderlijk argument om
dit pleziertochtje te rechtvaardigen. Gewone Nederlanders en bedrijven
beknibbelen in deze tijden juist op dit soort kosten. De politiek moet zich
afvragen of door hun reislust het gevoel bij kiezers dat Den Haag niet weet wat
er in het land speelt, niet wordt versterkt. Een mooi thema voor een
studieweekend. Op een Nederlands Waddeneiland.


 Reageren? peter.de.jonge@ad.nl

LOAD-DATE: October 22, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              29 of 119 DOCUMENTS



                              AD/Algemeen Dagblad

                            21 oktober 2009 woensdag

GELDERLAND - Fakkeltocht tegen Wilders

SECTION: BIBU17; Blz. 17

LENGTH: 136 woorden


ARNHEM Actiegroep 'Wilders sluit ook jou uit' houdt op maandag 2 november een
fakkeltocht tegen Geert Wilders en diens Partij voor de Vrijheid. Diezelfde
avond komt Wilders naar Arnhem voor een bijeenkomst van zijn partij.


 De groep wil naar eigen zeggen het 'racistische karakter' van de politieke
partij aan de kaak stellen. De organisatie hoopt dat om acht uur 's avonds
zoveel mogelijk mensen meelopen in de optocht.
 Op de zondag voor de actie wordt er ook een debat georganiseerd in een Arnhems
jongerencentrum over steun aan de PVV.
 De organisatie zegt geen politieke banden te hebben. Zij zou bestaan uit mensen
die vinden dat Wilders en diens PVV moslims, vrouwen, probleemjongeren en de
'gewone hardwerkende burger' uitsluit. Daar wil de actiegroep de nadruk op
leggen, naast het geven van een tegengeluid.

LOAD-DATE: October 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              30 of 119 DOCUMENTS



                              AD/Algemeen Dagblad

                            19 oktober 2009 maandag

Wilders voor AOW de markt op

SECTION: BIBU10; Blz. 11

LENGTH: 429 woorden


PVV'er laat zich zelden zo in het openbaar zien, maar de zaak is het hem waard

 ROTTERDAM
 - Het verhogen van de AOW-leeftijd zit Geert Wilders zó dwars dat hij afgelopen
zaterdag in Rotterdam de straat op is gegaan om te protesteren, ondanks de
gevaren voor zijn eigen veiligheid.



 Het was een zeldaam openlijk protest van de parlementariër. Hij wordt immers
streng bewaakt, en hij begeeft zich zelden in een risicovolle mensenmassa.
Tijdens het folderen op de centrummarkt in Rotterdam vond de rechtse politicus
vrijwel uitsluitend medestanders. ,,Kijk, daar loopt onze nieuwe premier!''
klinkt het verheugd.
 Niet mis te verstaan is de felle kritiek van Geert Wilders, europarlementariër
Barry Madlener en de andere leden van de Partij voor de Vrijheid (PVV), allen in
witte windjacks gestoken, op het kabinetsvoorstel om de AOW-leeftijd van 65 naar
67 jaar op te schroeven: ,,Een asociaal besluit, een idioot plan!''
 Wat maakt een jaartje meer of minder uit? ,,Heel veel,'' reageert Geert
Wilders. Nadere uitleg laat hij over aan Barry Madlener omdat een leger bewakers
een lang gesprek met de PVV-voorman in de weg staat. Madlener: ,,Mijn vader
stierf op zijn 73ste. Had hij tot zijn 67ste moeten doorwerken, dan had hij nog
korter van zijn welverdiende rust genoten.''
 De vier miljard die het kabinet jaarlijks denkt te besparen door de
pensioenleeftijd te verhogen, is volgens Wilders en zijn achterban vrij
gemakkelijk bijeen te brengen door de 'massa-immigratie' een halt toe te roepen.

 ,,Een weekblad heeft uitgerekend dat de massa-immigratie Nederland dertien
miljard euro per jaar kost. Het kabinet weigert deze kosten in kaart te brengen.
Wij weten dat het binnenhalen van massa's mensen uit moslimlanden een
regelrechte ramp is voor de portemonnee van de gewone, hardwerkende
Nederlanders. Miljarden zijn we kwijt aan extra politie, extra gevangenissen,
extra uitkeringen, extra woningen en ga zo maar door.''
 Wilders' woorden gaan er in Rotterdam in als koek. Op de centrummarkt steekt
vrijwel iedereen de duimen voor hem omhoog. ,,Toppie! Grandioos!'' Blank, zwart,
jong, oud. Ze willen allemaal met Geert Wilders op de foto. Een marktkoopman met
een tulband op het hoofd klaagt over de teruglopende inkomsten.
 De partijleider van de PVV herhaalt zijn standpunt: ,,Zou er minder geld gaan
naar de massa-immigratie en andere linkse hobby's, zouden de belastingen lager
uitvallen, zouden meer mensen centen overhouden voor hun boodschappen.''
 Even onverwacht als hij is gekomen, is Wilders weer weg. Een gepantserde wagen
brengt hem naar een volgende klus.

LOAD-DATE: October 19, 2009

LANGUAGE: DUTCH; NEDERLANDS

GRAPHIC: PVV-leider Geert Wilders trok over de markt en was opvallend
gemakkelijk benaderbaar ondanks de strikte beveiliging om hem heen. FOTO ANP/ED
OUDENAARDEN

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              31 of 119 DOCUMENTS



                              AD/Algemeen Dagblad

                            17 oktober 2009 zaterdag

Uw mening

SECTION: BIBU28; Blz. 28

LENGTH: 910 woorden


AOW-akkoord
 Waarom is het nu wel mogelijk dat een snel akkoord wordt bereikt over de
AOW-leeftijd? Wie bepaalt wat een zwaar beroep is? Hebben alleen bouwvakkers of
stratenmakers een zwaar beroep of kijkt men ook naar een combinatie van een
lichamelijk en geestelijk zwaar beroep zoals bij verpleegkundigen,
ambulancepersoneel, brandweer en politie. Dat werknemers na 30 jaar zwaar werk
een lichtere baan moeten krijgen is een goed idee. Maar zijn er dan nog banen
voor omgeschoolde mensen? Kabinet, geef snel duidelijkheid.


 Saskia Zonneveld, Maassluis.
 Zwaar beroep
 Het AOW-akkoord is er. Maar kan iemand een definitie geven van een zwaar
beroep? Natuurlijk is werken in de bouw lichamelijk zwaar. Maar welke beroep is
nu niet zwaar? Wie stelt zich bijvoorbeeld voor dat een verpleegkundige op haar
66ste nog patiënten moet tillen? Zo worden ook bureaufuncties onderschat.
Inderdaad, ik zal minder snel last van mijn rug krijgen, maar ook ik ben op mijn
53ste 's avonds doodmoe. Van de drukte, van de spanning, van het plannen. De
hele dag (mee)denken, je hersens laten werken.
 Waar een ander lichamelijke klachten heeft, hebben deze functies te maken met
andere klachten. Van een burn-out of stress kun je lang last hebben.
 Ben Huisman, Spijkenisse.
 Lof voor Richelle
 Je hoeft niet alle zeilen bij te zetten om een moedige tiener te zijn en met je
verhaal én foto in de krant te komen. Daarom ben ik zeer onder de indruk van de
16-jarige Richelle Laurijsen, die ondanks haar ziekte een campagne voert tegen
het K-scheldwoord. Hoe dapper ben je dan! Richelle, ik heb veel bewondering voor
je en ik hoop dat door jouw actie mensen zich bewust worden van wat ze in hun
woede zeggen. Een scheldwoord dat op een ziekte slaat, dat kán gewoon niet. Je
kunt trots zijn dat je met jouw campagne hier iets aan doet.
 M. van Leest,
 Capelle aan den IJssel.
 Richelle, respect
 Hierbij een blijk van diep respect voor de 16-jarige Richelle Laurijsen die,
ondanks haar eigen gezondheidssituatie, actie gaat voeren tegen het
afschuwelijke woord kanker als scheldwoord. Ik heb mijn vader verloren aan een
vorm van bloedkanker en weet dus wat een impact het gebruik van het k-woord kan
hebben op patiënten en hun omgeving. Daarom wens ik Richelle de tijd dat ze
onder ons is toch nog wat geluk en hoop voor dit meisje op dat ene wondertje dat
haar wellicht kan overkomen.
 Willem Vizee, Tiel.
 Trap na geven
 Wat zijn dat voor mensen die iemand die alles kwijt is nog een trap na geven?
Ik zag het na het Icesave debacle en zie het nu weer. Mensen graaiers noemen en
zeggen dat ze het hadden kunnen weten. Mensen gun elkaar het licht in de ogen
eens, daar word je een beter mens van.
 H.K. Loeff, Zierikzee.
 Onbegrip over val DSB
 Ik kan niet begrijpen waarom Wouter Bos de DSB heeft laten vallen.
 Er waren ook miljarden voor andere banken en nietszeggende leasemaatschappijen.
Of komt dat soms omdat Bos grootbankier is bij ABN/Fortis en ING?
 Het is natuurlijk het mooiste dat je als bankier kan overkomen: in een dag een
kleine 70.000 klanten per bank erbij die ook nog eens hun tot een ton
gegarandeerde spaarcentjes meenemen en goed zijn voor miljoenen aan spaargeld.

 Pepijn van Delft, Spijkenisse.
 Geen graaier
 Briefschrijver K.v.d. Werf (AD 15-10) snapt niet dat je een deposito neemt om
je geld wat langer vast te zetten om bijvoorbeeld je kinderen een goede
opleiding te geven of voor een oudedagsvoorziening. Als ik dit doe ben ik een
graaier. Wat kortzichtig. De politiek zou de deposito-spaarders tegemoet moeten
komen en deze gelijk stellen aan de garantieregeling.
 C.G. Barnhoorn, Montfoort.
 Ratelband is gevaarlijk
 Emile Ratelband doet in een Belgisch blad belachelijke en gevaarlijke
uitspraken(AD 15-10). Deze publibiciteitsgeile zelfingenomen charlatan, die
positiviteitsgoeroe wordt genoemd roept in een interview onder andere dat
homofilie een ziekte zou zijn. Als homo, die op late leeftijd, na zeer moeilijke
tijden, pas uit de kast is gekomen omdat ik ook meerdere keren moest horen wat
de heer Ratelband nu meent te kunnen uitkramen, kan ik een gevoel van walging
voor deze man niet onderdrukken.
 C. van der Spoel, Rotterdam.
 Hole in the Wall
 Als er een prijs was voor het meest stompzinnige tv-programma dan wint het
SBS-programma Hole in the Wall. Afgelopen weekend keken bijna 2 miljoen mensen.
Ik kan me niet voorstellen dat het er een volgende keer weer zoveel zijn.
 Sandra de Koning v.d. Berg, Dordrecht.
 Moe van de Dames
 Ik word een beetje moe van die dure restaurants die de Dames Reiziger voor het
AD bezoeken. Ik vind de rubriek erg leuk, maar zie met regelmaat bedragen
voorbij komen waar een paard de hik van krijgt. Tussen de 150 en 250 euro
afrekenen voor een etentje met 2 personen. Alsof het niks is. De meeste
restaurants die in de Dames Reiziger bekritiseerd worden zijn voor Jan Modaal
niet te betalen. Misschien een idee om betaalbare eetgelegenheden te bekijken?
 L. Eekhout, Vlaardingen.
 Genieten van de Dames
 Ik geniet van de restaurantbeoordelingen van de Dames Reiziger. Soms nemen ze
goedkope restaurants onder de loep en soms dure. Dan kan briefschrijver Lijffijt
wel vinden dat ze de ogen van arme mensen uitsteken (AD 13-10), maar het AD
wordt ook gelezen door mensen met midden- en hogere inkomens. Stel dat er alleen
nog goedkope reizen, auto's en restaurants beoordeeld worden. Dat is pas
armoede.
 W. van der Heiden, Giessen.

 Beau van Erven Dorens en Gerard  Joling in Hole in the Wall.

LOAD-DATE: October 17, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              32 of 119 DOCUMENTS



                              AD/Algemeen Dagblad

                            8 oktober 2009 donderdag

'Don Draper' is de meest invloedrijke man ter wereld

SECTION: BIBU33; Blz. 33

LENGTH: 176 woorden


LOS ANGELES - Op de Amerikaanse lifestyle-site AskMen.com is het personage Don
Draper, uit de serie Mad Men, gekozen als meest invloedrijke man ter wereld.
Meer dan een half miljoen lezers verkozen het tv-karakter boven grootheden als
Barack Obama en Usain Bolt.


 De charismatische Don Draper, vertolkt door Jon Hamm, is creatief directeur van
Sterling Cooper, het fictieve reclamebureau uit Mad Men.
 De serie toont de levens en liefdes van een groep ambitieuze en competitieve
mannen en vrouwen uit de Amerikaanse reclamewereld van de jaren '60. Don heeft
de regie in de vergader- en slaapkamer stevig in handen.
 Naast het gewone familieleven, houdt hij er een aantal maîtresses op na. Hij is
niet perfect maar streeft wel het goede na.
 ,,Maar nog belangrijker, Don Draper belichaamt de gewone man,'' meent
hoofdredacteur James Bassil van AskMen.com. ,,Mannen smachten weer naar de
traditionele rollenpatronen: vader, arbeider, kostwinner en baas op het
kantoor.'' De huidige recessie zou dit verlangen volgens de hoofdredacteur
alleen maar aanwakkeren.

LOAD-DATE: October 8, 2009

LANGUAGE: DUTCH; NEDERLANDS

GRAPHIC: Het tv-karakter Don Draper, gespeeld door Jon Hamm: 'machtiger' dan
Obama.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              33 of 119 DOCUMENTS



                              AD/Algemeen Dagblad

                            7 oktober 2009 woensdag

ARNO GELDER - Brit zet zinderend Ahoy in vuur en vlam - Tom Jones nog altijd een
seksbom

SECTION: BIBU20; Blz. 21

LENGTH: 1150 woorden

SAMENVATTING

Hij is bijna 70, maar bezit nog steeds het charisma van een coole cupido. Tom
Jones zette gisteravond de Rotterdamse Ahoy in vuur en vlam - een portret van
een gelukkig getrouwde seksbom.

VOLLEDIGE TEKST:

Het was, met Oom Tom als stralend middelpunt, welhaast een familiereünie in
Ahoy. De leeftijd van de harde kern van fans mocht dan behoorlijk boven het
gemiddelde liggen - het concert van de 69-jarige was als balsem op de stramme
botten en het gekwelde gemoed van vijftigers en zestigers met midlifecrisis en
menopauze in crisistijd. Er werd - voorzichtig - geswingd, geklapt en gezongen
op klassiekers uit zijn rijke oeuvre. Thunderball, Delilah, Green Green Grass of
Home, What's New Pussycat, Sex Bomb en It's not unusal - Jones zong zijn hits
met de masculiene bravoure die de Welshman nog steeds een van de onbetwiste
toppers in het amusement van het vet aangezette romantische genre maakt.
 Eigenlijk heet hij Thomas Woodward, maar zo'n naam klinkt natuurlijk veel te
gedistingeerd Brits voor een zanger die meer krachtmens dan crooner is. Die ter
wereld kwam in het vlekje Pontypridd nabij Cardiff in Wales als zoon van een
mijnwerker, geboren met een 'plastic spoon in my mouth' zoals de Who ooit zo
beeldend zong. Die opgroeide in een arbeidersmilieu geschilderd in treurige
grijstinten, een bestaan met kolengruis op je stembanden, met rouwranden onder
je nagels, met fish and chips als dagelijkse kost.
 KNUFFELBEER
 'Nooit', zei Tom Jones ooit, 'zal ik mijn wortels vergeten'. Die nederigheid
draagt de zanger tot op de dag van vandaag uit. Hij is geen onaanraakbare ster,
maar one of the guys, een ietwat verlegen man in het genre knuffelbeer die zijn
betoog steevast doorspekt met een welgemeen unbelievable. En on-ge-loof-lijk is
de carrière van Thomas Woodward inderdaad, een loopbaan die ruim 45 jaar beslaat
in een meedogenloos en slopend vak.
 Begonnen als zanger van Tommy Scott and The Senators, werd hij ontdekt door
muziekmanager Gordon Mills, een fellow Welshman, maar werkzaam in het hippe
Londen. Daar lanceerde hij Thomas Woodward die hij Tom Jones noemde, naar de
vondeling uit de schelmenroman van de Engelse schrijver Henry Fielding. Een
bastaard derhalve, maar wel een knappe charmeur die het ver schopt. Het zou het
verhaal van zijn leven worden.
 Met de single It's not unusual (1965) deelde Tom Jones een vocale vuistslag
uit. Een granieten stem, diep als de mijnen in zijn geboortestreek, de
performance van een stud in strakke broek en ontknoopt hemd. Een macho die -
niet eens zo groot, niet eens zo mooi - bij het vrouwelijke smaldeel van zijn
aanhang aan een soort oer-erotiek appelleerde van het gekooide beest. Met de
slipjes die tijdens optredens op het podium neerdwarrelden had hij drie
volwassen filialen van Hans Textiel kunnen bevoorraden.
 Unbelievable was inderdaad het tempo en het succes waarin Tom Jones
Groot-Britannië, de Verenigde Staten en uiteindelijk de rest van de wereld
veroverde met zijn zorgvuldig gecultiveerde meer dan mannelijke uitstraling.
Thunderball (het titelnummer uit de gelijknamige James Bond-film), What's new
Pussycat, Green green grass of home, She's a lady, elk liedje dat Tom Jones
aanraakte veranderde letterlijk in goud volgens beproefde receptuur.
 Delilah (1968) is zo'n typische Jones: geen romantisch gefluisterde ode aan de
vrouw van zijn dromen, maar een luide serenade van een gekwelde geliefde:
'Forgive me Delilah, I just couldn't take anymore'. Of in het wulpse Just help
yourself, waarin de dames hun gang mogen gaan: ,,Just help yourself to my lips,
to my arms, Just say the word and they're yours.''
 Of, ruim dertig jaar later, het stuwende Sex Bomb met een expliciete Tom:
,,Make me explode although you know the route to go to sex.'' Hij ontboezemde
eens dat hij zich tijdens zijn leven 'vaak moest knijpen' om er zeker van te
zijn dat hij niet in een droom leefde, in het verkeerde toneelstuk acteerde. Hij
trilde als een riet toen Frank 'The Voice' Sinatra hem omstandig
complimenteerde. Jones was zelfs bevriend met Elvis die zich oprecht schijnt te
hebben afgevraagd: ,,How do you sing like that?!''
 Toen The King in zijn gezelschap vanuit de heup een televisie aan gort schoot
wist Tom Jones dat vooral de Amerikaanse muziekindustrie tot excessen kon
leiden. Hij zou er nooit aan meedoen - liever een eerlijke pint of lager en op
feestdagen een glaasje champagne in plaats van snuiven, spuiten, slikken en
seksuele uitspattingen. Hoewel...
 De sleutel tot het succesrijke imago van 'de-gewone-man
-met-een-strak-showpakkie-an' ligt voor een aanzienlijk deel bij zijn echtgenote
Linda Trenchard, met wie hij in 1957 op 16-jarige (!) leeftijd trouwde. Anders
dan gebruikelijk is het stel nog steeds bij elkaar, al moest Linda daarvoor wel
nadrukkelijk de scheiding aanbrengen tussen haar bruidegom Thomas Woodward en de
wereldvermaarde Tom Jones. 'Met de eerste ben ik getrouwd. En zo wil ik hem
hebben', zei ze op de vraag waarom ze zich slechts bij hoge uitzondering met
haar zingende man vertoont.
 KISS
 Toch heeft Linda, die hem in het jaar van hun huwelijk zoon Mark schonk, de
broek aan. Die is thans 52, beheert sinds 1986 het management van zijn vader en
is verantwoordelijk voor de brug die Jones vanaf 1988 met de hit Kiss naar een
jong(er) publiek sloeg. Gelukkig is Mark vaak in de buurt, want Linda's
vliegangst maakt haar een huismus die graag zelf de stofzuiger en vaatdoek
hanteert in hun riante optrek nabij Los Angeles die ooit aan zanger Dean Martin
toebehoorde. Bovendien heeft ze een broertje dood aan alles dat naar de glamour
en glitter van Hollywood en Las Vegas (waar Tom Jones al decennia zingt) riekt.

 Toen Tom een buitenechtelijke relatie begon met Supremes-zangeres Mary Wilson,
belde Linda hem doodgemoedereerd op in het hotel waar de zanger op dat moment de
lakens deelde met zijn maitresse. ,,Gooi haar d'r uit en kom naar huis Thomas,''
liet ze afgepast weten. En Tom ging.
 ZWANGER
 Een andere faux pas benaderde ze al even nuchter. Tom Jones bezwangerde ooit
het fotomodel Katrin Berkery - zo gaat dat soms met ruwe bolster, blanke pit uit
Wales na een avondje stappen. Het leverde Jones een tweede zoon op, Jonathan,
die hij echter nooit zou erkennen. Wel werd, vooral op aandringen van Linda, een
maandelijkse toelage verstrekt aan de boreling die nu 21 jaar is. Zijn vader
heeft hij nimmer ontmoet.
 Het zijn, voor een ster die al zó lang schittert aan het firmament van de
showbusiness, geen dramatische vergrijpen. Daarbij - zijn publiek ziet hem toch
vooral als eeuwige womanizer, een Don Juan fris uit de sportschool met gouden
ketting deinend op het borsthaar en bobbel in de broek. Zelfs na ruim vier
decennia is Tom Jones nog altijd een gedroomd sekssymbool. De slipjes van toen
zijn nu forse stretch-onderbroeken van een vergrijsde aanhang die meestentijds
aanblijven. Maar opwindend blijft hij, de 69-jarige sensuele senior Tom Jones.

LOAD-DATE: October 6, 2009

LANGUAGE: DUTCH; NEDERLANDS

GRAPHIC: Tom Jones laat Ahoy zinderen met een weergaloos optreden vol
hitklassiekers uit zijn ruim 45-jarige loopbaan. FOTO PAUL BERGEN

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              34 of 119 DOCUMENTS



                              AD/Algemeen Dagblad

                             6 oktober 2009 dinsdag

Investeringen overheid in ING leveren grotere schuld op, zegt CBS - Staatsschuld
boven EU-grens

SECTION: BIBU24; Blz. 25

LENGTH: 404 woorden


ELLEN DEN HOLLANDER
 DEN HAAG
 De overheidsschuld is in de eerste zes maanden van dit jaar met bijna 10
miljard euro gestegen naar ruim 356 miljard euro. Dat blijkt uit cijfers die het
CBS gisteren publiceerde.



 De schuldquote bedroeg 61,1 procent van het bruto binnenlands product, waarmee
Nederland de Europese bovengrens van 60 procent overschrijdt. Het is voor het
eerst sinds 1999 dat Nederland de Europees afgesproken bovengrens van 60 procent
overschrijdt.
 De schuld is onder meer zo hard opgelopen doordat het CBS de risico's meetelt
die minister Wouter Bos van Financiën heeft overgenomen van bankverzekeraar ING
op hypotheken in de Verenigde Staten. ,,Het komt mede doordat de staat activa
heeft gekocht van ING,'' legt senior onderzoeker Leonard Haakman van het CBS
uit. Hierdoor liep de staatsschuld in één klap met 20 miljard euro op. ,,Er
staan wel bezittingen tegenover,'' nuanceert Haakman. ,,Het is net als bij een
hypotheek op een huis. Je hebt dan weliswaar een grote schuld maar daartegenover
staat dat je wel een woning hebt.''
 Het ministerie van Financiën telde de ING-deal niet mee bij de overheidsschuld,
meldt een woordvoerster. Volgens een woordvoerster van minister Bos houdt het
CBS er een andere manier van boekhouden op na dan Financiën. Maar dat heeft geen
effect op de deal met ING en Nederland hoeft ook niet ineens extra geld te lenen
op de kapitaalmarkt.
 ,,Deze schuld is iets minder erg dan het tekort dat de staat heeft,'' zegt
Haakman. ,,In principe is Nederland in overtreding.''
 De overname van ABN Amro heeft ook geld gekost, maar levert ook weer geld op
aan het einde van de rit, onderstreept Haakman. ,,De investeringen in ING
leveren ook geld op. Dit jaar zo'n 10 miljoen euro aan dividend.''
 Hoe erg is deze grotere schuld voor gewone Nederlanders? Haakman: ,,Je ziet het
aan de rentebetalingen die Nederland heeft. Als de uitgaven en inkomsten niet
met elkaar in overeenstemming zijn, dan kan het zijn dat de belastingen omhoog
gaan. Maar dat is natuurlijk een zaak van het ministerie van Financiën.''
 De overheid had in de eerste helft van dit jaar een tekort van 11 miljard euro.
De inkomsten lagen 6 miljard euro lager dan in dezelfde periode van 2008, de
uitgaven 6 miljard hoger.
 Minister Bos had ook een meevaller: de aflossing door Fortis van een lening van
34 miljard euro. Hiervan is 15 miljard op deposito's gezet, de rest is gebruikt
om de schuld te verlagen.

LOAD-DATE: October 6, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              35 of 119 DOCUMENTS



                              AD/Algemeen Dagblad

                            3 oktober 2009 zaterdag

Uw mening

SECTION: BIBU28; Blz. 29

LENGTH: 739 woorden


Pamela Hemelrijk
 Columniste Pamela Hemelrijk is overleden (AD 30-9). Dank aan de krant voor het
bericht. Zelf heb ik verschillende columns van haar bewaard. Haar felle reacties
tijdens de mkz-crisis waren voor veel mensen een steun. Wat zij heeft
bijgedragen aan een meer menselijke samenleving, noem ik een pareltje. Moge zij
rusten in vrede.


 Gijs Olsthoorn, Zevenhoven.
 Polis van DSB
 Weet minister Bos waarom DSB koopsompolissen afsluit c.q. aansmeert? (AD 1-10).
Polissen ter bescherming van woonlasten bij arbeidsongeschiktheid en
werkloosheid zijn goede producten, maar niet altijd noodzakelijk. Ze kunnen ook
tegen premiebetaling per maand worden afgesloten, alleen verdient de
tussenpersoon dan niets. Bij een koopsompolis is de provisie veiliggesteld.
 J. Hilberding, Steenbergen.
 Defilé nooit afschaffen
 Ik ben het eens met Peter de Jonge die deze week stelt dat er op herinneringen
aan de oorlog niet bezuinigd moet worden. Ik zou nog verder willen gaan: nooit
afschaffen dat defilé in Wageningen. Dit is een deel van onze geschiedenis. Soms
is het goed om te investeren in het verleden. Anders wordt er maar al te
gemakkelijk vergeten dat het heden banden heeft met dat verleden. Ik denk niet
dat de Engelsen het ooit in hoofd zouden halen om hun Remembrance Day af te
schaffen. Misschien is juist het historisch besef wel mede aanleiding geweest
voor de Engelsen om de handschoen op te nemen tegen nazi-Duitsland.
 Joop Hoenderkamp, Hilversum.
 Prachtig volksfeest
 Het is een prachtig volksfeest, de herdenking waar tienduizenden van genoten in
Wageningen. Veteranen wees sterk. Niet Den Haag, maar het defilé in Wageningen
moet blijven. De overgebleven militairen moeten zich dit niet laten afnemen.
 A.R. Ruger.
 Zalm, het is belastinggeld
 Volgens minister Bos is de bonus van 1,5 miljoen voor Zalm bescheiden. Als ABN
Amro-topman gaat Zalm drie miljoen euro verdienen in vier jaar tijd. Dit is dus
een bescheiden salaris voor een topman van een bank. Alleen, de ABN Amrobank is
momenteel genationaliseerd, dus wordt het salaris betaald uit belastinggeld.
 E. Poelstra, Zaandam.
 Moe van bonussen
 Ik word die discussie over die bonussen zat. Ik mag dan misschien Jan Modaal
zijn, maar ik ben toch niet de enige in Nederland die geen bonus ontvangt? Een
bonus is toch een etentje, of een aardigheidje, maar toch niet een bedrag ter
grootte van een compleet ingerichte boerderij? Wees nou eens tevreden met het
salaris dat je verdient. Dit is toch buiten alle proporties?
 L. Smitskamp, Gouda.
 Vrouwen van Hans Textiel
 Bij Hans Textiel worden vrouwen van 50-plus ontslagen of weggepest (AD 1-10),
want zij staan een frisse, jonge uitstraling in de weg. Klanten van 50-plus, ga
met een grote boog om de winkels van Hans heen. Jonge meiden, koop daar je
nieuwe outfit. Ach, willen jullie daar niet dood gevonden worden?
 Petra Hoeneveld, Leiderdorp.
 43.000 euro
 Ik begrijp niet dat de heer Van de Scheur zelf achter zijn geld aan moet (AD
29-9) en niet de bank van begunstigde aansprakelijk stelt. Uit mijn eigen
bankpraktijk herinner ik mij dat deze bank verantwoordelijk is voor een naam- en
nummercontrole, zeker bij hoge bedragen.
 Lex Beneken Kolmer, Rijswijk.
 Volume kan lager
 Europa pakt volume mp3-spelers aan (AD 29-9). Misschien kan iemand ook eens
naar muziek op tv luisteren. Sommige programma's worden voorzien van
oorverdovende muziek en tunes. Ook veel praatprogramma's draaien muziek terwijl
iemand spreekt. De spreker is vaak niet eens te verstaan.
 Familie Wouters-Balk, Houten.
 Laat kind lekker gillen
 Belachelijk zoals mensen op gillende kinderen reageren (AD 29-9). Kinderen
leven zich uit en dat is maar goed ook. Wij wonen vlak bij een school en
genieten van spelende jeugd. Mensen die dit vreselijk vinden, moeten een
plaatsje op de hei zien te krijgen. Onuitstaanbaar, ze zijn zeker hun jeugd
vergeten.
 Joop van Kersbergen, Leusden.
 Sein om te waarschuwen
 Het idee van een briefschrijver om voor een rood sein te waarschuwen, gebeurt
al jaren met groene, gele of rode seinen. Oranje is voor veiligheidspersoneel
met een bijzondere taak. Ook knipperlichten zijn mogelijk of seinen met
snelheidsaanduiding. Het seinenboek staat er vol mee. Op 300 of 600 meter
waarschuwen kan niet. Een goederentrein heeft een langere remweg. Seinen staan
dus minimaal op remafstand van elkaar. Hoe hoger de baanvaksnelheid hoe verder
uit elkaar. Daarom zijn het er zoveel.
 W. Mijdam, Dordrecht.

LOAD-DATE: October 3, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              36 of 119 DOCUMENTS



                              AD/Algemeen Dagblad

                           30 september 2009 woensdag

Hoofdredacteur Gay Krant trouwt zowel homo's als hetero's - Henk Krol raakt de
juiste snaar

SECTION: BIBU10; Blz. 11

LENGTH: 479 woorden


LUUK KORTEKAAS
 EINDHOVEN
 - De kersverse echtelieden Ron Janssens (38) en Geeske Rademaker (35), nog geen
vijf minuten getrouwd, zijn het er snel over eens. Buitengewoon ambtenaar van de
burgerlijke stand Henk Krol heeft de mooiste dag van hun leven nog mooier
gemaakt.



 ,,Henk heeft zich helemaal in ons ingeleefd, hij wist precies de juiste snaar
te raken. Hij is een hele warme man, en hij deed het ronduit fantastisch,'' zegt
Ron, terwijl hij de zeepbellen die zijn feestende familie in zijn gezicht blaast
met de linkerhand wegwuift.
 Krol (58), sinds kort de populairste trouwambtenaar van Nederland, kijkt
tevreden toe. Pas een kleine drie weken mag de hoofdredacteur van de Gay Krant
en voorvechter van het homohuwelijk stelletjes trouwen. ,,Ik heb er al twaalf
gedaan. Voor de komende weken staan er nog eens 24 op het programma, alleen in
Eindhoven. Maar ik krijg aanvragen uit het hele land. Ik heb er nu zo'n 75
gekregen, en lang niet alleen van homostellen.''
 Eigenlijk was trouwambtenaar worden bedoeld als protest tegen de zogenoemde
weigerambtenaren, die homoseksuele stellen niet willen trouwen. ,,Ik vind het
ongehoord dat je dat kunt doen in Nederland. Als een overheid al discrimineert
op geaardheid, hoe kun je dan van de gewone burger verwachten dat hij het niet
doet? Dat protest zal ik blijven aanheffen, maar ik merk nu hoe enig het is om
mensen te trouwen. Het is ongelooflijk fijn mensen bij te mogen staan. En
telkens merk ik weer dat elk leven heel bijzonder is.''
 Dat geldt zeker voor dat van Ron en Geeske. In De Burcht, een geliefde
Eindhovense trouwlocatie, komt Krol in zijn speech eerst met vrolijke anekdotes
over de twee, al meer dan tien jaar bij elkaar en gezegend met twee kinderen,
Roel en Emma.
 Maar de lach om de mond van de feestgangers vervlakt als Krol wat zachter gaat
spreken, en de reden voor het huwelijk aanhaalt: het zware motorongeluk van Ron.
,,Wonderwel, Ron, ademde je nog na het ongeluk, en mede door heel veel
liefdevolle zorg van Geeske ben je op je nog verlamde rechterhand na hersteld.
Alleen daarom al is het geweldig dat jullie hier nu staan, en dat jullie deze
keuze maken.''
 Krol, na de plechtigheid: ,,Zo probeer je het te doen, zo persoonlijk mogelijk.
Deze mensen hoef ik niet uit te leggen wat een huwelijk inhoudt, die hebben zo'n
indrukwekkende en ontroerende keuze gemaakt. Toch zijn er heel veel mensen die
geen idee hebben.''
 Het echtpaar gaat op naar de feestzaal, de nieuwbakken trouwambtenaar moet ook
verder. ,,Nee, ik heb officieel geen idee waarom zoveel mensen juist mij willen
hebben. Maar het laat zich raden dat er geen aanhangers van de weigerambtenaren
tussen zitten.''
 Of Krol alle bij hem binnenkomende aanvragen zal honoreren, kan hij nog niet
zeggen. ,,Het loopt nu een beetje uit de hand, en als je het doet, moet je het
goed doen. Maar ik bekijk elke aanvraag welwillend.''

LOAD-DATE: September 30, 2009

LANGUAGE: DUTCH; NEDERLANDS

GRAPHIC: Henk Krol is als trouwambtenaar ook populair bij heterostellen, zoals
Ron en Geeske. FOTO KOEN VERHEIJDEN

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              37 of 119 DOCUMENTS



                              AD/Algemeen Dagblad

                           29 september 2009 dinsdag

stad & land - nieuws uit alle provincies

SECTION: BIBU18; Blz. 18

LENGTH: 1107 woorden


GRONINGEN
 Mail werkt weer
 GRONINGEN De e-mailvoorziening van de Rijksuniversiteit Groningen is hersteld.
Sinds afgelopen dinsdag waren alle e-mailadressen voor zowel verzenders als
ontvangers onbereikbaar. Het is medewerkers van de universiteit gelukt om de
mailserver weer aan de praat te krijgen. Gebruikers worden via de website van de
RUG geadviseerd om zo min mogelijk intensieve acties als het verwijderen,
kopiëren en verplaatsen van in grote hoeveelheden e-mail uit te voeren. Alle
gestuurde en ontvangen e-mails zijn opgeslagen.


 Tonnen voor groen
 STADSKANAAL De gemeente Stadskanaal gaat voor ruim 800.000 euro bomen en
struiken vervangen. Stadskanaal wil zo weer écht groen worden. Burgers mogen
meepraten over welke struiken waar worden geplant. De gemeente zal de wijkraden
keuzes voorleggen. De 'groenrenovatie' gaat dit najaar van start en duurt drie
jaar.
 Trage verhuizing
 DELFZIJL Burgemeester Emme Groot van Delfzijl heeft de gemeenteraad laten weten
dat hij mogelijk gebruik moet maken van de rijksregeling voor dubbele
woonlasten. Dat meldt RTV Noord. Groot, die al een jaar burgemeester in de
havenstad is, heeft zijn huis in Appingedam nog niet verkocht, terwijl zijn
nieuwe woning in Delfzijl nog lang niet klaar is. Het nieuwe huis wordt gebouwd
door een aannemer die zich bereid verklaarde het huis in Appingedam te kopen,
als dat in oktober 2010 nog niet verkocht is. Burgemeester Groot laat
desgevraagd weten de fractievoorzitters zo volledig en helder mogelijk te hebben
willen informeren en duidelijk te maken dat hij zo snel mogelijk naar zijn
nieuwe gemeente wil verhuizen.
 LIMBURG
 Zeldzame plantjes
 VALKENBURG Het waterschap Roer en Overmaas heeft gisterochtend zo'n
honderdtwintig zeldzame plantjes teruggezet in de vernieuwde kademuren langs de
Geul in het centrum van Valkenburg. De plantjes zijn vorig jaar bij de start van
de werkzaamheden voorzichtig weggehaald en tijdelijk ondergebracht in een
kwekerij in Cadier en Keer. Het gaat om beschermde planten als de blaasvaren en
de pijlscheefkelk.  Die staan op de rode lijst en moéten dus ontzien worden'',
aldus ecoloog Marco de Redelijkheid van het waterschap in De Limburger.
 Leraren klimmen
 HEERLEN Scholengemeenschap Zuyd heeft ruim 40.000 euro opgehaald voor een goed
doel met een opvallende actie: 24 docenten beklommen de Mont Blanc. Hun bijdrage
is ruim de helft van het bedrag dat de stichting Mariamma nodig heeft om een
highschool voor kansloze kinderen te bouwen in India.
 Sloop kerk ligt stil
 KERKRADE De sloop van de Maria Gorettikerk in Kerkrade die de afgelopen weken
in volle gang was, is per onmiddellijk stilgelegd door het Cuypersgenootschap.
Het genootschap zet zich in voor het behoud van bouwkundig erfgoed uit de 19de
en 20ste eeuw. Bestuurslid Marcel Rigter vermoedt dat te vroeg is begonnen met
slopen in de periode dat nog bezwaar kon worden ingediend. Het is de bedoeling
dat de kerk plaatsmaakt voor zorgwoningen. Dat project staat momenteel op losse
schroeven. Het gebouw is volgens Rigter al enigszins toegetakeld, maar 'kan nog
wel worden gered'. Momenteel wordt uitgezocht of slopen al was toegestaan.
 NOORD-BRABANT
 Langs Van Gogh
 NUENEN De Van Gogh-wandeling in Nuenen is afgelopen zondag met 300 deelnemers
zo succesvol verlopen, dat er volgend jaar een vervolg aan wordt gegeven. Dat
zegt Willy van Dijk van de organiserende wandelingvereniging Nuenen. De tocht
voert in Nuenen, ook wel hét Van Gogh-dorp genoemd, volgens Van Dijk langs de
plekken waar de beroemde schilder heeft 'gewoond, gewerkt en gevreeën'. ,,Dat
laatste wordt wel in andere bewoordingen omschreven.'' De wandeling zou elke
vierde zondag van september worden gehouden.
 Ruzie voetballers
 BREDA Twee spelers van NAC Breda zijn zondagnacht, na de voetbalwedstrijd tegen
Feyenoord, betrokken geweest bij vechtpartijen in de binnenstad van Breda.
Robbert Schilder en Edinho Pattinama maakten rond middernacht in de
Vismarktstraat ruzie. Ook raakten ze betrokken bij ongeregeldheden tussen
tientallen mensen. Pattinama liep enkele klappen op. De politie zette de groep
stennisschoppers het centrum uit. De twee voetballers zijn door agenten
thuisgebracht. Er zijn geen mensen gearresteerd.
 Henk Krol gewild
 EINDHOVEN Is het zijn geaardheid, zijn bekendheid of zijn belofte niet te
discrimineren? In ieder geval staan de mensen in de rij om door homovoorman Henk
Krol uit Eindhoven getrouwd te worden. Sinds hij afgelopen augustus benoemd werd
tot buitengewoon ambtenaar hebben 75 koppels al een aanvraag bij hem ingediend.
Na zijn benoeming gaf Henk direct aan dat hij niet gaat discrimineren. Hij heeft
er geen problemen mee om hetero's te trouwen.
 'Verklik crimineel' DEN BOSCH Mensen die in luxe wagens rijden en in grote
huizen wonen met crimineel geld zouden vaker verklikt moeten worden door hun
omgeving. De VVD vindt dat niet alleen officiële instanties als de politie, maar
ook gewone burgers deze zogenoemde 'patsers' moeten aangeven. De liberalen
willen verder dat het geld dat de politie van die patsers afpakt wordt gebruikt
om andere criminelen op te sporen.
 NOORD-HOLLAND
 Ophef hoerenplan
 HAARLEM Burgemeester Bernt Schneiders van Haarlem wil ondanks alle commotie aan
de slag met een uitstapprogramma voor prostituees. Dit programma staat onder
regie van welzijnsorganisatie Scharlaken Koord dat alleen christelijk personeel
werft. Schneiders wil tot eind 2010 gebruik maken van Scharlaken Koord. Tot die
tijd loopt de subsidieregeling aan de organisatie vanuit het Rijk. De
burgemeester gaat op zoek naar een niet-religieuze instelling om een
uitstapprogramma voor na 2010 te ontwikkelen.
 Eiland voor rijken
 AMSTERDAM Op een eiland in de Amstel bij Amsterdam wordt een woonwijk met
villa's voor de superrijken gebouwd. Het wijkje moet 24-uursbewaking en een
conciërge krijgen, meldt het Parool. Een vastgoedontwikkelaar uit Den Haag wil
op het Amsteleiland een peperduur appartementencomplex met twaalf woningen
ontwikkelen. Voor elk appartement komen drie parkeerplaatsen beschikbaar in een
ondergrondse garage. Daarnaast gaan er veertien kavels in de verkoop voor
villa's tot 6 miljoen euro.
 Borden afgeplakt
 IJMUIDEN AAN ZEE Een onbekende heeft de tekst 'Festung IJmuiden' op drie
ANWB-richtingsborden afgeplakt met rode tape. De horecaondernemers in IJmuiden
aan Zee waren niet blij met de gekozen tekst omdat het nare herinneringen aan
het nazi-regime zou oproepen. De borden moeten toeristen de weg te wijzen naar
de Duitse bunkers bij het strand. Het Bunkermuseum was al niet tevreden, omdat
het voor toeristen niet duidelijk zou zijn dat het om bunkers gaat. De gemeente
gaat de borden vervangen.

LOAD-DATE: September 29, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              38 of 119 DOCUMENTS



                              AD/Algemeen Dagblad

                           29 september 2009 dinsdag

Ontwerp zelf je - stad op de - biënnale over - architectuur

SECTION: BIBU22; Blz. 23

LENGTH: 403 woorden


De helft van de wereldbevolking woont in steden en dat wordt alleen maar meer.
Een kind kan dus bedenken dat de rol van steden steeds voornamer wordt. Sterker
nog: de grote steden worden de nieuwe aanjagers van de wereldeconomie. Hoe kan
het dan dat nationale overheden nauwelijks een visie hebben op de toekomst van
de stad?


 De vierde editie van de Internationale Architectuur Biënnale in Rotterdam
vraagt het zich niet alleen af, maar heeft ook een team van architecten en
stedenbouwkundigen van over de hele wereld gevraagd om met oplossingen te komen
om de uitdijende steden divers, levendig en sociaal duurzaam te maken.
 Dat leidt tot een dik boek, drie tentoonstellingen, filmvertoningen, debatten,
workshops en masterclasses. Interessant voor architectuurliefhebbers en andere
ingewijden, maar voor het 'gewone volk' levert dat op het eerste oog vooral een
brij aan informatie op. Of toch niet?
 De architectuurhistorici van Bureau Crimson bedachten negen concrete projecten
in Rotterdam om zo een bijdrage te leveren aan een leukere stad. En daar kan een
burger wat mee.
 Voor de stadswijk Carnisse lieten ze een architect een 'toolbox' ontwikkelen,
waarmee eigenaren van de honderden krappe jaren '50- flats in Rotterdam-Zuid hun
woningen kunnen uitbreiden. Of wat te denken van een eng tunneltje bij het
drukke Kleinpolderplein, dat op tekening met wat kleine ingrepen is omgetoverd
tot een aantrekkelijke, parkachtige onderdoorgang?
 Ook de Amerikaanse James Rojas is ingevlogen. De urban planner uit Los Angeles
bedacht een laagdrempelige manier om bewoners bij stadsplanning te betrekken. In
het Nederlands Architectuurinstituut in Rotterdam plaatste Rojas een opvallende
maquette van de stad Rotterdam:  de plattegrond van de stad klopt, maar de
bebouwing totaal niet. Hoe dat komt? Doordat mensen zelf de kleurrijke en soms
bizar gevormde gebouwen mogen neerplanten.
 Wat de Amerikaan bespeurt, is dat mensen hun eigen omgeving er op zijn maquette
altijd heel anders laten uitzien. Dat gebeurde ook in Rotterdam. De ene dag is
het centrum van de stad een bruisend woud van hoogbouw; de andere dag is het een
slaperige Vinex-wijk. Planoloog Rojas: ,,Iedereen kan hier zijn eigen stad
maken.''

 Vierde  Internationale Architectuur Biënnale, t/m 10 januari, Nederlands
Architectuurinstituut in Rotterdam, het RDM-terrein in Rotterdam-Heij- plaat en
in de voormalige Shell-kantine in Amsterdam-Noord.

LOAD-DATE: September 29, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              39 of 119 DOCUMENTS



                              AD/Algemeen Dagblad

                           29 september 2009 dinsdag

'Ik zal de Formule 1 schoonmaken' Ari Vatanen - Fin laat F1-elite schrikken -
OPPOSITIE Ari Vatanen gaat de strijd aan met de machthebbers in de Formule 1.

SECTION: AESP11; Blz. 11

LENGTH: 622 woorden


Voor de Fin Ari Vatanen komen de schandalen in de Formule 1 als geroepen. Hoe
meer Crashgates, Liegates en Spygates er zijn, hoe liever het de kandidaat voor
het presidentschap van de internationale autosportfederatie FIA is.
 Vatanen begint terrein te winnen op Jean Todt, tot dusver de gedoodverfde
opvolger van FIA-president Max Mosley, die volgende maand zijn bureau in Parijs
moet opruimen. Hopelijk neemt Mosley alle kinky foto's mee die hem vorig
voorjaar aan het wankelen brachten, ook alweer zo'n schandaal dat de FIA kan
missen als kiespijn.


 Jean Todt, zo vertolkte Vatanen de afgelopen dagen in Singapore, is oude wijn
in nieuwe zakken. De Finse europarlementariër vindt dat het tijd wordt om de FIA
grondig te hervormen en vrij te maken van het old boys network, dat de autosport
al decennia lang in zijn greep heeft.
 Todt, Ecclestone, de verbannen Briatore, De Montezemolo, Dennis, Mosley, het is
allemaal één pot nat volgens de voormalige rallykampioen. Het is een kwestie van
de bal in de ploeg houden en op tijd afspelen naar een medespeler. Niemand die
zich tussen dit groepje machthebbers kan mengen.
 Althans, dat is de stand van zaken tot dusver. Volgende maand hoopt Vatanen,
met steun van de Nederlandse KNAF en diens voorzitter Arie Ruitenbeek, vanuit de
underdogpositie het establishment in de autosport aan te vallen. ,,Iedereen
binnen de Formule 1 is bang van me,'' zei Vatanen het afgelopen weekeinde in de
paddock van het Marina Bay Street Circuit, waar de Formule 1 in Singapore een
prachtig nachtelijk schouwspel beleefde. De kandidaat sprak iedereen aan die
maar wilde luisteren. Hij vond bijvoorbeeld in oud-wereldkampioen Damon Hill,
namens het circuit van Silverstone een verklaard tegenstander van Bernie
Ecclestone, een willig oor.
 En hij heeft nog meer medestanders, al moet gezegd dat Jean Todt behendig de
invloedrijke partijen al in zijn kamp heeft weten te krijgen. Drievoudig
wereldkampioen Formule 1 Jackie Stewart steunt Vatanen, want hij was altijd al
een luis in de pels van de heersende orde. ,,Mosley en Ecclestone, de oude
brigade, steunen Jean Todt openlijk,'' aldus de Schot. ,,Het is verkeerd van hen
om de verkiezingen zo duidelijk te beïnvloeden. De FIA is erg willekeurig
omgesprongen met het uitdelen van straffen voor de vergrijpen. Er zijn veel te
veel schandalen geweest, dit moet absoluut stoppen.''

 Ook de gewone man, voor zo ver die werkelijk een oordeel kan geven, heeft het
niet op Jean Todt. De oude baas van Ferrari heeft volgens een enquête van het
gezaghebbende Britse blad Autosport bepaald niet de steun van de autosportfans.
Vatanen krijgt ruim 82 procent van de stemmen, Todt moet het met een magere 17
procent doen.
 ,,Ik zal de Formule 1 schoonmaken,'' beloofde Vatanen in Singapore. ,,De FIA
denkt dat alles om de Formule 1 draait, maar de twintig coureurs en hun
teambazen kunnen natuurlijk niet de hele autosport regeren.'' Het stoort Vatanen
dat jaarlijks miljarden in de Formule 1 omgaan, maar dat het geld grotendeels
naar de coureurs, naar Ecclestone en naar diezelfde teambazen toevloeit. En niet
naar andere onderdelen van de autosport.
 De Nederlander Ruitenbeek, behalve KNAF-voorzitter ook directeur bij BMW
Nederland, wil Vatanen helpen in zijn schoonmaakwoede. Ruitenbeek was destijds
ook de eerste internationale bestuurder die riep om Mosley's vertrek na diens
seksschandaal.
 Zwakke punt van Vatanen is zijn gebrek aan zwaargewichten in zijn kamp. Behalve
Nederland komen zijn vice-presidenten uit Singapore, Oeganda, Turkije en
(nogmaals) Finland. Niet zonder reden vroeg een deelnemer aan de internetpoll
van Autosport zich af wat die landen   met uitzondering van het 'grote'
autosportland Finland - nu helemaal gewonnen hadden.

LOAD-DATE: September 29, 2009

LANGUAGE: DUTCH; NEDERLANDS

GRAPHIC: Luis in de pels: oud-wereldkampioen rallyrijden Ari Vatanen is
kandidaat voor het FIA-presidentschap. FOTO REUTERS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              40 of 119 DOCUMENTS



                              AD/Algemeen Dagblad

                           18 september 2009 vrijdag

Geen Kop: OVERIJSSEL Lichtkrant aan kerk ALMELO In de Elisaparochie in Almelo
spetteren de mistijden voortaan in digitale....

SECTION: BIBU18; Blz. 19

LENGTH: 1237 woorden


OVERIJSSEL
 Lichtkrant aan kerk
 ALMELO In de Elisaparochie in Almelo spetteren de mistijden voortaan in
digitale letters en cijfers van de kerkgevel. Het bestuur van de fusieparochie
heeft daartoe een lichtkrant aan de muur laten monteren. Het digitale bord wordt
ook gebruikt om thema-avonden of andere parochiebijeenkomsten aan te kondigen.
Pastoor Van Vilsteren laat in Tubantia weten op deze manier meer betrokkenheid
van de bevolking bij de kerkgemeenschap na te streven.


 Vliegveld, ja of nee TWENTE Inwoners van Twente kunnen op internet hun stem
uitbrengen voor of tegen het openhouden van vliegveld Twente. De website
http://vliegoptwente.nl is een initiatief van de Oldenzaalse notaris Gaalman. De
stelling is dat het vliegveld de streek economisch 'veel en veel sterker maakt'.
Bezoekers van de site kunnen aangeven of ze het daarmee eens zijn. Notaris
Gaalman liet RTV Oost weten de website te lanceren, omdat de politieke discussie
over het vliegveld langs de 'gewone man' heen zou gaan.
 Werf verdacht
 ZWOLLE Scheepswerf Peters in Kampen heeft bij de verkoop van vier schepen met
gebruikmaking van vervalste papieren miljoenensubsidies van de rijksoverheid
opgestreken, aldus justitie gisteren. De werf en vier andere verdachten stonden
gisteren terecht in de rechtbank in Zwolle. De regeling was eind jaren '90
ingevoerd om Nederlandse werven te steunen in hun strijd met buitenlandse
concurrenten.
 UTRECHT
 Record fietsbellen
 AMERSFOORT Een wereldrecordpoging fietsbellen in Amersfoort is gisteren gelukt.
Het record staat op naam van Scholengemeenschap Guido de Brès aan de
Paladijnenweg. Om het record te breken moesten er meer dan 503 mensen onder
leiding van een dirigent een herkenbare melodie spelen met hun fietsbel. De
Amersfoortse wethouder Van 't Erve hielp mee. De geslaagde poging maakt deel uit
van de Week van de Vooruitgang.
 Roma's naar school
 NIEUWEGEIN Leerlingen uit de Nieuwegeinse Romagemeenschap die vorig jaar niet
of nauwelijks naar school gingen, volgen weer les. Dat blijkt uit een rapport
van de gemeente waarin het eerste halfjaar van de nieuwe aanpak 'Wisselgeld'
onder de loep wordt genomen. De bevolkingsgroep veroorzaakt grote problemen in
Nieuwegein. Kinderen gaan niet naar school, Romagezinnen hebben schulden en zijn
bijna allemaal afhankelijk van een uitkering. Volgens wethouder Carla Curvers
heeft 80 procent van de Roma's in Nieuwegein een strafblad. Een extra
leerplichtambtenaar en drie intermediairs van de gemeente moeten de problemen
met de Roma in Nieuwegein verminderen.
 Sneller inschrijven
 UTRECHT Internationale studenten die dit collegejaar in Utrecht aan een studie
zijn begonnen, kunnen zich gemakkelijker inschrijven bij de gemeente. De
gemeente Utrecht organiseert voor een groep van duizend studenten vrijdag een
centrale registratiedag. De procedure rond het inschrijven bij de gemeentelijke
basisadministratie nam voorheen twee tot vijf weken in beslag. In de nieuwe
situatie kost het de internationale studenten nog maar maximaal twee dagen. Via
de onderwijsinstellingen hebben de studenten gemeentelijke formulieren
ontvangen, die ze hebben ingevuld en ingeleverd. Hierdoor zouden er minder lange
wachttijden bij de registratiebalies moeten ontstaan
 ZEELAND
 'Geen coffeeshop'
 MIDDELBURG De gemeenteraad van Middelburg kan op breed verzet rekenen van
bewoners en ondernemers uit de binnenstad als twee panden worden aangewezen als
coffeeshops. Dat meldt de Zeeuwse Courant. Vorige week legde het college aan de
gemeenteraad een lijst met zes panden voor die zouden voldoen aan de voorwaarden
van een coffeeshop. Er zijn inmiddels 47 bezwaren tegen het plan binnengekomen.
De bezwaarmakers komen uit alle delen van de binnenstad.
 Meer werkloosheid
 MIDDELBURG De werkloosheid in Zeeland is 19,4 procent hoger dan vorig jaar rond
deze tijd. Dat blijkt uit cijfers over de arbeidsmarkt in Zuidwest-Nederland.
Het betekent dat 7954 mensen zonder baan zitten. In het afgelopen kwartaal is de
werkloosheid in de gemeente Hulst het meest gestegen: met 38 procent. In de
gemeente Middelburg nam de werkloosheid het minst toe, daar gaat het om 5
procent.
 Tegen zoute natuur
 TERNEUZEN Het doorsteken van dijken van Braakman-Noord en de Hellegatpolder bij
Terneuzen is onbespreekbaar. Daarover moet niet verder worden gediscussieerd,
oordeelt wethouder Co van Schaik. ,,Dat is een gesloten boek,'' aldus de
wethouder in de Zeeuwse Courant. De gemeenteraad schoot mogelijke
ontpolderingsplannen al in augustus 2006 af, maar op gezette tijden keren
plannen voor zoute natuur in de Braakman of de Hellegatpolder terug.
Burgemeester Jan Lonink wilde enkele weken geleden Braakman-Noord weer
voorzichtig op de agenda zetten, waarop GroenLinks-raadslid Peter Clijsen zijn
eerdere pleidooi voor de Hellegatpolder herhaalde.
 Eindelijk randweg
 WILHELMINADORP Voor veel inwoners van Wilhelminadorp gaat vandaag een lang
gekoesterde wens in vervulling. Dan wordt de randweg van Wilhelminadorp geopend,
waarop jarenlang is aangedrongen. De nieuwe weg, die de naam Wilhelminapolderweg
heeft gekregen, loopt van de Langeweg naar de Westhavendijk. Het steeds drukkere
verkeer wordt daardoor om het dorp heen geleid.
 ZUID-HOLLAND
 Bus 14 is terug
 LEIDEN Nadat Leidse ouderen zich door middel van actievoeren hard hadden
gemaakt voor het terugkrijgen van een bus, is besloten lijn 14 opnieuw in
gebruik te nemen. Gisterochtend reed de bus weer voor het eerst vanaf bushalte
Aaltje Noordewierlaan. Nadat eind vorig jaar een busroute door hun wijk werd
opgeheven, konden ouderen zich moelijk verplaatsen. Na een handtekeningenactie
is er overleg geweest en heeft vervoerbedrijf Connexxion de buslijn nieuw leven
ingeblazen.
 Nieuwe Deltagoot
 DELFT In Delft komt een nieuw proefbassin voor het testen van stromingen bij
dijken en dammen. Deze vervangt het oude Waterloopkundig Laboratorium in de
Noordoostpolder. De nieuwe testgoot komt bij kennisinstituut Deltares. In de
tweehonderd meter lange goot kunnen kunstmatige golven van wel twee meter hoog
worden gemaakt. Onderzocht kan worden wat het effect is van golven op de kust:
op de duinen, op golfbrekers of op de Maasvlakte. Het kabinet investeert 25
miljoen euro in de Deltagoot.
 Drugsbende gepakt
 KAAG EN BRAASSEM Met de aanhouding van twintig verdachten heeft de recherche
van de politie Hollands Midden een criminele bende opgerold. De leden hielden
zich bezig met de handel in verdovende middelen en het witwassen van geld. Een
van de verdachten is een 45-jarige man uit Kaag en Braassem. Hij liep in
februari 2009 al  tegen de lamp, zo heeft de politie gisteren bekendgemaakt. In
het onderzoek heeft de recherche nauw samengewerkt met de politie in Andorra. De
verdachten deden financiële transacties bij een grote bank in het staatje in de
Pyreneeën. De bende wordt verdacht van het plegen van achttien misdrijven.
 Ontuchtboerderij
 VOORBURG De gemeente Leidschendam-Voorburg organiseert maandagavond een
informatiebijeenkomst over de ontuchtzaken in de omgeving van kinderboerderij
Essesteijn in Voorburg. Daar zijn in het afgelopen half jaar drie meisjes
lastiggevallen. Het eerste geval  was eind maart, toen een man een meisje
aansprak en aan haar haar zat. Op 20 augustus sprak een man een 12-jarig meisje
aan, nam haar mee naar huis en verrichtte seksuele handelingen bij haar. Nadat
er voor de twee vergrijpen een verdachte was aangehouden, vond er een derde
geval van ontucht  plaats.

LOAD-DATE: September 18, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              41 of 119 DOCUMENTS



                              AD/Algemeen Dagblad

                           18 september 2009 vrijdag

Uw mening

SECTION: BIBU28; Blz. 28

LENGTH: 1669 woorden


Ontsnapte crimineel
 Beruchte mensenhandelar ontsnapt (AD 17-9). Ik wil de rechter(s) die verlof
verleend hebben aan de heer Saban B. feliciteren met hun besluit om deze papa
een weekje met vakantie te laten gaan om zijn kindje te kunnen aanschouwen. De
man is veroordeeld tot 7,5 jaar gevangenisstraf. Hij heeft tientallen vrouwen
mishandeld, geslagen, getatoeëerd en aangezet tot abortus. Uitgerekend deze
vluchtgevaarlijke psychopaat krijgt vaderschapverlof terwijl hij veel van zijn
onderdrukte vrouwen heeft gedwongen tot het ondergaan van een abortus. De
rechters die deze beslissing genomen hebben, zijn denk ik papierwurmen, die
totaal buiten de realiteit staan. Jammer dat ik niet hun baas ben. Ze zouden van
mij vandaag nog op staande voet ontslag krijgen. Zonder wachtgeld of uitkering.


 Alex Stockx, Helmond.
 Ontsnapte crimineel (2)
 De vlucht- en levensgevaarlijke Saban B. maakt zich schuldig aan vrouwenhandel
en mishandeling van vrouwen met extreem geweld en wordt tot slechts 7,5 jaar cel
veroordeeld. Als normale hardwerkende vader mag je twee dagen thuisblijven als
je kind geboren wordt, maar als topcrimineel krijg je maar liefst een week
verlof. Op voorwaarde dat hij zich dagelijks meldt bij Oom Agent. 'Wel doen
hoor, Saban, beloof je dat?' Uiteraard interesseert zijn kind hem helemaal niets
en is de vogel gevlogen. In Den Haag wordt weer collectief 'gebaald' dat dit
heeft kunnen gebeuren. Is het misschien een idee om in de volgende ronde ook wat
weg te bezuinigen bij (de salarissen van) het justitieel apparaat?
 Heleen Bervoets, Ridderkerk.
 Cruijff
 De niet aflatende economische crisis, het kabinet dat maar niet wil bezuinigen,
Geert Wilders met zijn onzalige hoofddoekjesbelastingplan en ook nog Johan
Cruijff, die zijn vaderland de rug heeft toegekeerd (AD 17-9). Hoeveel rampspoed
kan ons land nog meer (ver)dragen? Ik zie echter nog een lichtpuntje. Laat
koning Johan nog een keer naar Nederland komen om de regering van zijn
onnavolgbare advies te voorzien. Hij mag daarvoor de vorstelijke beloning
ontvangen die hij kreeg als analist bij de NOS. Want zoveel is duidelijk: de
adviezen van Johan zijn nog niet met goud te betalen.
 Peter J. Hoevenaars,
 Hellevoetsluis.
 Dure overheid
 Afgelopen week ontving ik drie brieven van de Belastingdienst over de
Zorgtoeslag. De eerste bevatte de mededeling dat ik over 2008 te veel
zorgtoeslag ontvangen heb. Nummer twee vertelde hoe ik dit moest terugbetalen,
met de uiterste betaaldatum. Nummer drie informeerde mij over de mogelijkheid
dit in termijnen te voldoen. Dit had dus ook met één brief afgedaan kunnen
worden. Als op deze manier miljoenen brieven worden verzonden kan hier aardig op
bespaard worden.
 J.H. Boessenkool, Zevenaar.
 Ter Horst
 Guusje ter Horst: Declaraties gelijk op het net (AD 15-09). Wat is hier de
bedoeling van? Wil men laten zien dat men onschendbaar is of wil men niet
vervolgd worden voor oplichterij?
 J.A. v.d. Oudenhoven,
 Den Haag
 Kopvoddentax
 Toen Wilders in het debat over de rijksbegroting voor 2010 voorstelde een
kopvoddentax in te voeren (AD 17-9), wist Femke Halsema van Groen Links de
interruptiemicrofoon snel te vinden. Maar onlangs meldde Halsema zelf dat ze
schrok van het aantal hoofddoekjes en sluiers op de school van haar kinderen. Ze
zei niet te kunnen wachten op het moment waarop vrouwen in vrijheid hun doek
zullen afslingeren. Ze geloofde niet dat welke God dan ook kledingeisen stelt en
dat het mannen zijn geweest die het geloof uitleggen. Met haar reactie op
Wilders toont Femke aan dat het haar puur te doen is Wilders aan te vallen in
plaats van haar idealen na te streven. Mocht Wilders serieus zijn, want
intelligent als hij is weet hij dat zijn collega-parlementariërs zich graag op
stang laten jagen, dan ben ik het wel met hem eens.
 J. de Pee, Ridderkerk.
 Regeren
 De uitdrukking Regeren is vooruitzien moet met ingang van heden maar worden
veranderd in Regeren is vooruitschuiven.
 Wim Groenewoud, Nunspeet.
 Kosten allochtoon (5)
 De heer Post uit Papendrecht gaat ervan uit dat de PVV met een onderzoek naar
de kosten van niet-Westerse allochtonen slechts dénkt kiezers aan haar zijde te
krijgen (AD 15-9). Helaas voor Post, maar tot vreugde van velen, wijzen
peilingen telkens uit dat dit een feit is. Vervolgens belooft Post te emigreren
dan wel zelfmoord te plegen als uit een soortgelijk onderzoek naar zijn situatie
blijkt dat hij de maatschappij te veel kost. Waarom zo'n onderzoek afwachten?
Zichzelf van het leven beroven is niet nodig. Japan kan 10 miljoen nieuwe
inwoners gebruiken, is ver bij Wilders vandaan en biedt ruimte om
gelijkgestemden mee te nemen. Dan denk ik aan leden van een kabinet dat weigert
vragen van een Kamerlid te beantwoorden. Hierbij mijn belofte als het toch zover
komt: dan gaat bij ons de rood-wit-blauwe vlag uit.
 Jolanda de Pee, Ridderkerk
 ING-miljarden
 Als het mevrouw Kroes inderdaad lukt om een paar miljard bij ING los te weken
(AD 16-9) dan wordt dat hopelijk besteed aan het terugdraaien of beperken van
een aantal aangekondigde bezuinigingen. Op die manier hebben eindelijk ook
gewone Nederlanders eens iets aan haar acties. Dat zou een aanzienlijke en
wenselijke vooruitgang zijn want van alle vorige door haar opgelegde claims en
geïnde bedragen ben ik namelijk nog nooit iets wijzer geworden.
 Rob van Gemert, Oostvoorne.
 Boter bij de vis
 Ambtenaar erger dan minister (AD 16-9). Er wordt weer lustig op los
gedeclareerd. Ministers en hoge ambtenaren hebben een prachtig salaris met
daarnaast nog een hoge onkostenvergoeding. Toch worden er maaltijden
gedeclareerd. Iemand met een universitaire studie Frans moet op kosten van de
belastingbetaler een opfriscursus volgen? Ik denk dat er binnen de overheid
zonder één ambtenaar te ontslaan heel wat bezuinigd kan worden. De eigenaar van
La Place die meldt dat veel ambtenaren de rekening laten opsturen raad ik aan
geen ambtenaren meer op rekening te laten eten. Boter bij de vis, dat heeft hij
zelf in de hand.
 Margriet van der Werf,
 Groningen.
 Plastic tas
 Een aantal weken terug schreef het AD over het wereldwijde probleem van de
plastic tasjes. Onlangs was er op tv een bericht over Eritrea. Het is een van de
armste landen ter wereld, maar zij hebben daar wel een hele goedkope en
eenvoudige oplossing voor het probleem van de plastic tassen. Die zijn daar
gewoon verboden. In geen enkele winkel of markt kun je ze krijgen. Heb je wel
zo'n tasje bij je, dan maak je kans op een boete. Iedereen heeft daar gewoon
zijn eigen boodschappenmand bij zich.
 Mark Nikamp, Zeist.
 Rapport
 Hoe kunnen de regeringspartijen accepteren dat het kabinet een stel
topambtenaren vraagt om een bezuinigings-rapportje te maken (AD 16-9). Dat
rapport ligt al op de plank. Denk maar aan de eerste 100 dagen en de
voorjaarsnota. Dat rapport kan ook niets voorstellen, omdat een goed rapport
kritiek zal hebben op diezelfde ambtenaren en van hen ook maatregelen zal eisen.
Verder weet iedereen dat het kabinet alles over de verkiezingen van maart 2010
heen wil tillen. Als CDA, PvdA en CU dit nieuwe rapport accepteren zijn zij
alleen maar bezig met partijbelangen. Dat is hun goed recht, maar zeg dat dan
eerlijk. Kom er voor uit dat de partijbelangen boven die van het landsbelang
staan. Dit kabinet heeft zijn mond vol van normen en waarden. Maar daar komt
niets van terecht. Mijn smeekbede: geef het goede voorbeeld en wees niet laf.
 J.M. Smulders,
 Capelle a/d IJssel.
 LED-verlichting
 In het artikel over verlichting (AD 12-9) stond dat LED-verlichting niet
dimbaar zou zijn. Maar dit is wel degelijk mogelijk. Ik verkoop dergelijke
verlichting zelf.
 L. Smitskamp, Gouda.
 Tano
 Belagers dove Tano staken brand aan (AD 16-9). Ik denk dat ik niet de enige ben
die zich ergert aan de manier waarop de dood van de 16-jarige Tano Janssen wordt
omschreven. In het verslag meldt het AD dat Janssen op 23 juni werd gevonden.
Alleen een vermelding van de achternaam dus. De volgende alinea begint aldus: De
knul werd door de verdachten opgesloten. De knul? Het is toch geen verslag van
een voetbalwedstrijd. Leuk voor zijn ouders om dit te lezen. Mag het misschien
in het vervolg een ietsje respectvoller zijn?
 T. Veldhuis, Schiedam.
 Apotheek
 Peter de Jonge schrijft in zijn commentaar (AD 15-9) dat apothekers als
ondernemers moeten denken. Een ondernemer bepaalt welke prijs hij wil ontvangen
voor zijn produkten. Een apotheker kan dit niet: de overheid bepaalt zijn
tarieven. En de verzekeraars bepalen steeds meer welke produkten hij mag
leveren. Met verzekeraars moeten contracten worden afgesloten om voor hun
patiënten te mogen leveren. Daarbij stellen verzekeraars veel eisen. Als
apothekers het niet met die eisen eens zijn en dat kenbaar maken, is het ineens
'een ordinaire ruzie over geld'. Een ondernemer mag streven naar winst. Maar als
die ondernemer een zorgverlener is, is winst ineens niet ethisch. Waar
apothekers die winst in eigen zaak (let op: 2 a's) staken , moeten we afwachten
hoe verzekeraars dit ten goede laten komen aan hun verzekerden. Jaag je klanten
trouwens echt de stuipen op het lijf als je ze vertelt dat ze voortaan zelf de
nota's moeten opsturen naar hun verzekeraar? De apotheekbranche wil een eerlijk
tarief en rust in de markt. Ze wil haar aandacht richten op waar het echt om
gaat: goede zorg.
 Erwin van Gogh, Bunnik.
 Apotheek (2)
 Hoofdredacteur Peter de Jonge schrijft over de ruzie tussen Achmea en de
apothekers. Hij verwijst naar de lucratieve afspraken die vroeger tussen
apothekers en farmaceutische industrie zouden zijn gemaakt. Ik kan De Jonge
gerust stellen, die tijd is voorbij. De Jonge is een aanhanger van marktwerking
in de zorg. Hij roept de apothekers op als ondernemers te gaan denken. In die
markt moeten ook patiënten dus keuzes maken. Bijvoorbeeld tussen Achmea en hun
apotheker. Ik ben een tegenstander van marktwerking in de zorg. Ik beschouw de
bezoekers van mijn apotheek als patiënten. Maar dat lijkt een optie waar
tegenwoordig geen ruimte meer voor is.
 Raymond Kolman, Krommenie.

LOAD-DATE: September 18, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              42 of 119 DOCUMENTS



                              AD/Algemeen Dagblad

                          17 september 2009 donderdag

Uw mening

SECTION: BIBU28; Blz. 29

LENGTH: 1102 woorden


Banken
 Bos pakt banken aan (AD 16-9). Onze overheid moet miljarden bezuinigen en zal
daarmee de belastingbetaler nog jaren opzadelen. De grondslag voor deze
bezuinigingen is de wereldwijde recessie. Onder het motto 'de vervuiler betaalt'
zou ik willen voorstellen dat de veroorzakers van de malaise, de banken, een
extra belasting krijgen opgelegd van twintig procent. Ze maken toch nu alweer
miljarden winst en gaan met bonussen aan de slag.


 Rinus Kenters,
 Nieuwerkerk a/d IJssel.
 Banken (2)
 De banken hebben afgelopen jaar miljarden ontvangen om overeind te blijven.
Terecht, maar dit was geen gift maar een lening. Over een lening wordt rente
betaald. Per saldo zou de schatkist er dus beter van moeten worden. Nu wordt de
belastingbetaler opgewarmd voor allerlei bezuinigingen. Ondanks uitspraken als
de sterkste schouders dragen de zwaarste lasten en een mogelijke bankbelasting,
zullen het weer dezelfde kwetsbare groepen zijn die het meeste last van deze
maatregelen hebben. Over een tijdje is de crisis verleden tijd. Alleen de gewone
burgers zullen dan nog zuchten onder de genomen maatregelen, veroorzaakt door
een crisis waar zij part noch deel aan hebben maar waar ze wel de rekening voor
mogen betalen!
 J. Draijer, 't Loo Oldebroek.
 Prinsjesdag (4)
 Na het lezen over zoveel financiële problemen en de oplossingen hiervoor (AD
16-9), vermoed ik dat het tv-programma Ik vertrek vanaf heden iedere avond zal
worden uitgezonden. Veel landgenoten zullen zich aanmelden. De gemiddelde
Nederlander is dit land beu aan het worden. Elders heb je in ieder geval nog de
zon. Werken moet je ten slotte overal. Laten er snel nieuwe verkiezingen komen.
Deze regering heeft genoeg kansen gekregen.
 J.H.M. Hilberding, Steenbergen.
 Prinsjesdag (5)
 Wat een nobel streven om enkele honderden miljoenen uit te trekken voor de
opvang van asielzoekers. Voor politie, zorg en onderwijs, de pijlers van de
samenleving, worden bezuinigingen aangekondigd. Wie kan mij vertellen wat je het
eerst moet aanpakken? De veiligheid van de burger, het onderwijs van jongeren,
de hulp aan bejaarden of asielzoekers? Is het zo gek om eerst je eigen
huishouden op orde te maken?
 R. van den Dungen Gronovius,
 Den Haag.
 Tang
 PvdA snoert Tang de mond (AD 15-9) PvdA-kamerlid Paul Tang heeft geheime
overheidsstukken gelekt en wat voor straf legt de PvdA hem op? Wordt hij
geroyeerd of strafrechtelijk vervolgd? Nee, hij mag alleen een maand lang niet
het woord voeren over zijn werkterrein. Dit is tekenend voor het wereldvreemde
PvdA-beleid op het gebied van justitie en rechtvaardigheid. Paul Tang lacht nu
even hard als criminelen en uitkeringsfraudeurs om de straf die hij heeft
gekregen.
 Jordi de Wit, Amsterdam.
 Tang (2)
 Tang wordt een maand het woordvoerdersschap Financiën ontnomen. Dat is
krachtige taal van de coalitiepartij. Wat een zware straf. Maar deze man heeft
de eed of gelofte afgelegd. De PvdA had deze man direct moeten wegsturen. Lekken
naar de media of verkeerd declareren: waar kunnen de burgers van Nederland nog
op vertrouwen?
 Hans Dirkzwager,
 Bergschenhoek.
 Declaraties
 Ben ik nou zo slim of zijn zij nou zo dom?, zou Van Gaal gezegd hebben. En dan
doel ik op het declaratiegedrag van sommige bestuurders als Ton Hooijmaijers (AD
12-9). De man wordt boos omdat hij openheid van zaken moet geven over uitgaven
in Hong Kong met een creditcard van de belastingbetaler. Van veel uitgaven heeft
hij de bonnetjes niet meer. Nog wel van de betaal-tv in het hotel alwaar hij
zogenaamd een voetbalwedstrijd met zijn collega's zou hebben bekeken. Ik denk
dat het tijd wordt dat deze mijnheer eens bij zichzelf te rade gaat. Hij is
duidelijk niet op de hoogte van zijn verantwoordelijkheden, noch van de normen
en waarden die hij als openbaar bestuurder zou moeten hebben.
 Marc Bouter, Rotterdam.
 Declaraties (2)
 Nederland is een pietluttig land. Wanneer er één bevolkingsgroep zou moeten
zijn die daar rekening mee moet houden, dan zijn dat politici. Commissaris van
de koningin Borghouts hield daar geen rekening mee door declaraties zonder
bonnetjes goed te keuren. Terecht dat hij nu moet opstappen. Wanneer je niet
begrijpt wat de mensen belangrijk vinden, ben je niet geschikt om als bestuurder
te functioneren.
 J. Tolsma, Leiden.
 Slaan
 Wat predikant Goldschmeding propageert, afranselen met een roede, gaat alle
perken te buiten (AD 15-9). Dit kan toch niet de bedoeling zijn van de bijbel en
een liefdevolle God. Het slaan van je kind is een bewijs van onvermogen en
onmacht. De eerlijkheid gebiedt me te zeggen dat een pak op de broek (met dikke
luier eronder) wel eens door mij gegeven is, maar altijd met gevoelens van
onmacht tot gevolg.
 Irene Bout, Vlaardingen.
 Slaan (2)
 Onvoorstelbaar dat deze predikant slechts verhoord wordt door de politie.
Fysiek geweld tegen kinderen vanaf de kansel preken omdat kinderen maar één doel
zouden hebben: sluw en slim hun zin krijgen. Wat bezielt deze man om kinderen te
krijgen? Volgens mij is hij ongeschikt als ouder en moet hij anderen niet
besmetten met deze verwerpelijke visie. Letsel toebrengen gaat hem te ver, zegt
hij. Ik vermoed dat zijn kinderen tot ver in hun volwassen leeftijd de gevolgen
van het toegebrachte psychische letsel moeten verwerken.
 Frank Perquin, Meppel.
 Slaan (3)
 Wat is er mis met een corrigerende tik? En waarom hanteert Justitie zelf wel de
wapenstok of waterkanon om ontspoorde jongeren in het gareel te houden? Zal af
en toe een flinke tik niet helpen om dit gedrag te voorkomen? Ik durfde veertig
jaar geleden niet veel. Dan wist ik wat thuis de gevolgen waren. De Engelsen
zeggen: Beat the devil out. Het kwade eruit slaan. En dat is wat Goldschmeding
bedoelt. Hij roept niet op tot mishandeling, maar tot goed opvoeden. Wie niet
horen wil moet maar voelen.
 G. Stok, Dordrecht.
 Slaan (4)
 Opvoeden vergt veel geduld. Maar als je alles al hebt geprobeerd en niets
blijkt te werken kan een tik een signaal zijn dat het de opvoeder menens is.
Geen reden om te blijven slaan maar eraan refereren is dan al voldoende om een
timeout te bewerkstelligen. Overigens ben ik bang dat er mensen zijn die hun
kind jarenlang met woorden mishandelen, wat ik veel erger vind.
 E.J. Zegwaard, Delfgauw.
 Slaan (5)
 Doorgaan met slaan tot de wil van het kind is gebroken. En wel met een roede,
geen pollepel want dat voelen ze niet. De opvattingen van de heer Goldschmeding
hebben niets met opvoeden te maken. Volkomen terecht dat Justitie hier wat aan
wil doen. De vraag is hoe hard de corrigerende tik voor deze predikant moet
zijn, wil de dwaasheid er bij hem met brokken afschieten.
 M. Verspeek, Rotterdam.

LOAD-DATE: September 17, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              43 of 119 DOCUMENTS



                              AD/Algemeen Dagblad

                           16 september 2009 woensdag

Raad van State dringt aan op eigen keuzes van het kabinet

SECTION: VOOROP; Blz. 1

LENGTH: 221 woorden


DEN HAAG
 Het kabinet moet snel zelf besluiten nemen over de aanpak van de crisis, in
plaats van ambtelijke werkgroepen naar oplossingen te laten zoeken. Met die
vermaning komt de Raad van State, het belangrijkste adviesorgaan van de
regering.


 De noodzakelijke aanpassing van collectieve uitgaven en inkomsten moet niet aan
ambtenaren worden overgelaten, staat in het antwoord op de kabinetsbegroting,
die gisteren werd ingediend.
 Ook alle oppositiepartijen in de Tweede Kamer hekelen het gebrek aan daadkracht
van het kabinet. Ze vinden het raar dat het kabinet zware tijden voorspelt, maar
geen maatregelen aankondigt. SP-leider Agnes Kant verwijt het kabinet dat de
rekening gaat naar de mensen met het minste geld en de minste schuld aan de
economische crisis.  De veroorzakers gaan vrijuit, de rekening wordt bij de
gewone man gelegd,  zegt ze. De SP wil meer geld voor verpleegsters, leraren en
agenten.
 De VVD vindt dat het kabinet problemen voor zich uitschuift. VVD'er Mark Rutte
wil fors snijden in het aantal ambtenaren en departementen.  Als alle
Nederlanders de broekriem moeten aanhalen, moet de overheid dat ook doen,  zegt
hij.
 PVV'er Geert Wilders wil verkiezingen.  De belastingen en benzineaccijns moeten
omlaag. Meer geld voor ouderen in plaats van immigranten.  Ook SGP en D66
hekelen het uitstelgedrag.

LOAD-DATE: September 15, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              44 of 119 DOCUMENTS



                              AD/Algemeen Dagblad

                           16 september 2009 woensdag

'Kabinet laat het vuile werk aan zijn ambtenaren over'

SECTION: BIBU02; Blz. 3

LENGTH: 520 woorden


,,Dit kabinet haalt de zomer van 2010 niet. De gemeenteraadverkiezingen volgend
jaar worden zo'n klap dat de PvdA in een bestaanscrisis komt.''
 Bram Peper, oud-minister PvdA

 ,,De maat is vol. In plaats van het onderwijs stap voor stap kaal te plukken,
moet erin worden geïnvesteerd.''
 Gerard Oosterwijk,
 studentenvakbond LSVB

 ,,Het kabinet komt eigenlijk niet verder dan de aankondiging van twintig
ambtelijke commissies.''
 Femke Halsema, GroenLinks

 ,, Je moet niet aan je ambtenaren overlaten te bepalen hoe de samenleving eruit
moet zien. Het kabinet moet zelf de richting aangeven.''
 Alexander Pechtold, leider D66

 ,,Het kabinet laat het vuile werk van draconische maatregelen over aan
ambtenaren.''
 Richard Steenborg, vakcentrale MHP

 ,,Als van alle Nederlanders gevraagd wordt de broekriem aan te halen, moet dit
ook zeker opgaan voor de overheid.''
 Mark Rutte, partijleider VVD

 ,,Hoe durft het kabinet de gewone burger te pakken, terwijl het tegelijkertijd
miljarden uitgeeft aan banken en linkse hobby's.''
 Geert Wilders, leider PVV.



 ,,Het kabinet zet met de bezuinigingen de deur open voor een definitieve sloop
van de defensieorganisatie. Hoe lang duurt het nog voor wij soldaten met pijl en
boog op oefeningen sturen?''
 Jan Kleian, militairenvakbond ACOM

 ,,De rekening wordt doorgeschoven naar de mensen die het minste hebben; het
minste geld en de minste schuld aan de crisis.''
 Agnes Kant, partijleider SP (foto)

 ,,Alle hens aan dek want veel boeren en tuin- ders maken een dramatisch slecht
jaar door. Voorkomen moet worden dat de lasten voor bedrijven stijgen.''
 Albert Jan Maat,
 land- en tuinbouworganisatie LTO

 ,,We moeten het vooral hebben over de schuld die we voor onze kleinkinderen
achterlaten in de vorm van milieuvervuiling en klimaatverandering.''
 Marianne Thieme,
 Partij voor de Dieren

 ,,Als dit kabinet geen beslissingen durft te nemen, dan moeten er maar
verkiezingen komen.''
 Jeroen van Velzen
 CDJA, jongerenvereniging CDA

 ,,Heel wrang dat het ontwikkelingshulpbudget met meer dan tien procent krimpt.
Hulp is harder nodig dan ooit om de mensen in ontwikkelingslanden door de crisis
heen te slepen.''
 Farah Karimi, Oxfam Novib

 ,,Je kunt bijvoorbeeld bezuinigen op ontwikkelingssamenwerking. Alles moet
gericht zijn op werk, werk, werk.''
 Rita Verdonk, Trots op Nederland

 ,,De kritiek over de manier van werken is over het algemeen nogal potsierlijk.
Het is volstrekt normaal om tijd te nemen om goede maatregelen te treffen.''
 Pieter van Geel, fractieleider CDA

 ,,Het is teleurstellend dat dit kabinet het onderwijs ziet als kostenpost
waarop bezuinigd kan worden, in plaats van een investeringspost. Iedere euro die
je in onderwijs investeert, levert het dubbele op voor onze kenniseconomie.''
 Sjoerd Slagter,
 VO-raad, voortgezet onderwijs.

 ,,Er zijn veel betere alternatieven denkbaar die op meer draagvlak kunnen
rekenen dan verhoging van de AOW-leeftijd naar 67 jaar.''
 Agnes Jongerius, vakcentrale FNV

 ,,Dit is het moment om pijnlijke keuzes te maken, niet om die keuzes een jaar
te parkeren bij ambtenaren.''
 Bas van der Vlies, leider SGP

LOAD-DATE: September 15, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              45 of 119 DOCUMENTS



                              AD/Algemeen Dagblad

                           15 september 2009 dinsdag

Brieven

SECTION: BIBU28; Blz. 28

LENGTH: 1695 woorden


Prinsjesdag
 Je zult maar vorstin zijn van een land waar het onderwijs niet veel voorstelt,
justitie en politie veel te soft optreden tegen criminelen en bendes het steeds
meer voor het zeggen krijgen waardoor Nederland langzaam wegzinkt in een duister
moeras. Bovendien hadden we al hele hordes die bewust niet werken en nu komen
daar ook nog vele échte weklozen bij. Op Prinsjesdag mag de vorstin dan
voorlezen hoe onze regering de terminale economie wil redden, liefst ten koste
van de zwakkeren in onze samenleving. Nee, koningin Beatrix is waarlijk niet te
benijden in ons ooit zo mooie landje aan de zee.


 Willem Vizee, Tiel.
 Koopkracht
 De daling van de koopkracht valt volgend jaar best mee (AD 12-9). We gaan er
gemiddeld zo'n kwart procent op achteruit. Ik begrijp niet dat het kabinet dat
nu al zo precies kan aangeven. De koopkracht is van zoveel factoren afhankelijk.
Dat minister Bos vindt dat we met zulke cijfers onze handjes kunnen
dichtknijpen, vind ik daarom een nietszeggende en zelfs misleidende opmerking.
Ik lees ook in het AD dat de staatsschuld van 381 miljard mede door steun aan de
bankensector zo hard is opgelopen en dat we daarvoor nog jarenlang moeten
kromliggen. Ik had begrepen dat deze steun in de vorm van leningen is verstrekt,
dus begrijp ik niet waarom de burger hier nog jaren voor moet betalen.
 F.J. Kooren, Zwijndrecht.
 Corrigerende tik (4)
 Help, een predikant slaat zijn kinderen (AD 10-9). Het lijkt wel of er een
misdadiger is opgepakt. Nee, dan die kinderen die met eindeloos geduld moesten
luisteren naar gezever van te tolerante ouders, dát zet pas zoden aan de dijk.
Kinderen die computeren, digitaal bommen gooien en slopen, en dat daarna in de
praktijk gaan brengen. Zij zijn ongevoelig voor praatjes van te lieve ouders en
moeten echt met een corrigerende tik worden opgevoed. De politie, die al haar
gezag heeft verspeeld, gaat op de dominee af. De man wordt verhoord voor
vermeende mishandeling. Volgens mij lopen de echte criminelen gewoon nog op
straat. Het lijkt alsof de politie jaloers is op de predikant die de wind er
klaarblijkelijk nog wel onder heeft. Wanneer mag de politie weer gezag
uitoefenen en gewoon een beetje de baas spelen? Hoe zijn de 50-ers en 60-ers
eigenlijk opgevoed? Juist; en hoe gedragen die zich?
 Wim van Zijl, Gouderak.
 Corrigerende tik (5)
 Een predikant roept op tot het slaan van kinderen. Wat de heer Goldschmeding
stelt zou tot een dilemma binnen het CDA en de CU moeten leiden. Want de
regerende christelijke partijen zeggen conform de bijbel te willen leven en
regeren. Wat het CDA betreft is de partij op dit terrein al jaren de weg kwijt,
maar als je als CU de bijbelse zondagsrust wilt terugbrengen, kan je dus zeker
niet om dit onderwerp heen. Ik ben toch wel benieuwd in welke bochten deze
regering zich nu weer gaat wringen.
 Jan Kuipers, Den Haag.
 Spitsproef
 Volop positief nieuws over de geslaagde spitsproef. De test om mensen buiten de
spits naar en van hun werk te laten rijden, waarvoor automobilisten dagelijks
4 tot Zoetermeer, en nog een keer   4 als zij buiten de drukte doorrijden naar
Den Haag ontvangen, is een groot succes. Gezien het grote aantal ministeries en
andere overheden in Zoetermeer en Den Haag vraag ik mij toch af: zijn er onder
de automobilisten op deze route ook niet-ambtenaren?
 K. Koopmans, Dordrecht.
 Drugs en jeugd
 Nieuw drugsbeleid van het kabinet: er komen meer plekken voor minderjarige
gebruikers. Zo denkt men jongeren rustig en meegaand te krijgen en te houden.
Het zou beter zijn de jongelui te laten afkicken en met ze te praten, ze
gebruiken niet voor niets. Luister naar ze en zoek samen naar een oplossing voor
hun problemen. Dan ben je een kabinet met een hart in je lijf. Huftertjes worden
niet geboren, maar ze worden gemaakt. De kinderen hebben niets aan hun ouders
omdat ze te druk zijn met onze economie.
 Suzan Bijl-Rijkhoff, Assendelft.
 Kosten allochtoon (3)
 Als eenmaal is vastgesteld hoeveel een allochtoon de maatschappij kost, hoop ik
van harte dat er onderzoek gedaan gaat worden naar hoeveel ik de maatschappij
kost. Bij deze beloof ik de PVV plechtig dat mocht ik te duur zijn, ik of zal
emigreren of, mocht dat niet mogelijk zijn, mij ten faveure van de maatschappij
vrijwillig van het leven zal benemen. Het is toch diep treurig als je met
dergelijke strapatsen kiezers aan je zijde denkt te krijgen.
 K. Post, Papendrecht.
 Kosten allochtoon (4)
 Wat kost een allochtoon? Of liever: wat is de prijs van een mens? Het herinnert
mij weer aan de bittere jaren uit de nazitijd. Waar velen door nauwkeurige
registratie van hun gegevens vernietigd zijn. Zij werden door de nazi's ooit
'afgeprijsd' tot nul komma nul. Wat zou, zo denkend als de PVV, de prijs van
Geert Wilders zijn? Want hij kost de Nederlandse belastingbetaler een enorm
bedrag. Ten eerste zijn inkomen als Kamerlid. Daarnaast zijn er ook nog de
bewakingskosten. Waar is die man zo bang voor, hij heeft toch zo'n grote
aanhang? Zou het misschien zijn om zijn uitlatingen en beledigende
scheldpartijen waarna er nooit een echt debat volgt? Is het uit angst om
afgetroefd te worden? Ik raad Wilders aan om eens goed na te denken over zijn
slechte functioneren en zich af te vragen waar hij mee bezig is en of hij al dat
geld waard is. Dan hoef ik zijn stuksprijs niet eens te weten.
 Anton W. Brouwer, Delft.
 Herrie in de Jordaan
 Mensen gaan in de Jordaan wonen en na vier jaar klagen ze over geluidsoverlast,
ja zo lust ik er ook nog een (AD 12-9). Maar een Jordaan zonder geluid is geen
Jordaan. Deze mensen zijn er vrijwillig gaan wonen. Tip: in Almere is het nog
rustig.
 J. Arentshorst, Woerden.
 Belasting op auto's (2)
 Asociaal hoor, benzineslurpers zoals de Ferrari, Porsche en de Maybach worden
goedkoper (AD 8-9). Je kan beter zeggen minder duur. In Nederland betaal je voor
de goedkoopste Maybach  150.000 meer dan in België. Geef de eigenaren een lintje
voor de tonnen belasting die ze betalen.
 We hebben het dus over auto's waarvan er maar een handvol in Nederland worden
verkocht. Dat zet pas zoden aan de dijk. Het gezeur over bonus, boete, slurptax
en roettax begint zo langzamerhand wel erg irritant te worden. Ik zie de
toekomst dan ook als volgt: je bent straks verplicht om in een elektrische- of
weinig vermogende auto te gaan rijden. Dus moet je de aanhangwagen of caravan
verkopen omdat die er niet meer achter kan. De bouwvakker moet zijn spullen met
een Toyota Prius ophalen, anders wordt hij gestraft met minimaal 25% bijtelling
op zijn busje. Heb je een groot gezin dan heb je ook pech. Er zijn geen
ruimtewagens met een A-label en anders schaalt de overheid het label wel naar
beneden bij. Jammer dat zo'n beetje alle autodealers failliet gaan omdat er op
de kleine auto's niets meer te verdienen is. De staat komt er dan inmiddels ook
achter dat ze wel heel veel miljarden misloopt aan autobelastingen en komt dus
met nieuwe heffingen. Ik weet nu al waarop.
 B. Kamp, Naaldwijk.
 Schoonmaker
 Met veel frustratie las ik afgelopen week het artikel over schoonmaker Ramazan
Gokçe. De man wordt gestraft omdat hij te veel werkt. En dat terwijl dit land
barst van werkschuw tuig dat alleen de moeite neemt aan het eind van de maand
hun hand op te houden bij de sociale dienst. Wat ook onbegrijpelijk is, is dat
een bedrijf dat waarschijnlijk toch al moeite heeft met het werven van mensen
een werkwillige man gewoon wil ontslaan. Mochten er al lezers zijn die deze man
financieel willen ondersteunen, dan zou ik dat ook van harte willen doen.
 Carla Bokmans, Barendrecht.
 Istanbul
 Hoezo, Istanbul de grootste stad van Europa (AD 10-9)? Meer dan de helft van de
stad ligt in Azië.
 Carlo Vervoord, Tilburg.
 Afghanistan
 Hoe eerder we in het Afghanistan stoppen met het opofferen van mensen en
kapitaal hoe beter. Er wordt daar geen (politieke) oorlog gevoerd tegen een
staand leger, maar zoals een Duits parlementslid afgelopen week opmerkte, we
vechten tegen een cultureel systeem. Die strijd is nooit te winnen. In
Afganistan is de taliban wel teruggedreven, maar wat is ervoor in de plaats
gekomen? Een corrupte president. En de vrouwen lopen nog immer in een burka. Het
wordt tijd dat we hier in het Westen eens gaan beseffen dat niet ieder volk
geschikt is om in een democratie te functioneren.
 F. Rolvink, Woerden.
 Politie
 In reactie op de vele kritiek op de politie schrijft een vrouw vol verve over
haar man die inmiddels zo'n 30 jaar als politieman actief is. Zij roemt zijn
betrokkenheid en bevlogenheid en schetst hoe de man, geteisterd door een
gehoorbeschadiging als gevolg van zijn werk, zijn roeping trouw blijft. Ik denk
dat mevrouw, zonder het zelf te beseffen, hier de kern van de zaak treft. De
politieman/vrouw van de generatie van 30 jaar terug is er nog een waarvoor
respect bestaat, of in ieder geval zou moeten bestaan. Het is echter helaas een
bijna uitgestorven 'ras'.
 Terwijl ik een normale, brave burger ben, is bij mij, op grond van eigen
ervaringen het respect voor de hedendaagse politiemens nagenoeg volkomen
verdwenen. Ik wil niet door een nauwelijks Nederlands sprekende agent ter
verantwoording worden geroepen als ik te snel heb gereden. Ik wil dat mijn
aangifte wel wordt opgenomen. Ik wil niet door een leugenachtige politieman vals
worden beschuldigd hem te hebben beledigd. Ik wil geen korpschef op televisie
horen zeggen dat er niets aan de hand is in 'de wijk', terwijl de gewone burger
er 's avonds niet meer over straat durft. Ik wil dat een leidinggevende wordt
aangesteld op basis van zijn/haar kwaliteiten en niet omwille van sekse,
huidskleur of geloof. Is dat allemaal te veel gevraagd?
 G. Bos, Bussum.
 Hugo Borst (4)
 De heer P. Almekinders uit Zwijndrecht heeft commentaar op Hugo Borst (AD 11-9)
omdat hij niet zou begrijpen dat een parka niet hetzelfde is als een Parker. Als
Almekinders de kranten goed zou lezen en zo ook de column van Hugo, dan zou hij
zien dat het om een parka en een vulpen ging. De minister heeft allebei
gedeclareerd. Ik denk dat Hugo dat wel degelijk goed heeft begrepen. Misschien
kan briefschrijver nog wat leren van zijn kleindochter van 4 en de volgende keer
de krant wat 'diepzinniger' lezen.
 L. Koreneef, Delft.

LOAD-DATE: September 15, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              46 of 119 DOCUMENTS



                              AD/Algemeen Dagblad

                          10 september 2009 donderdag

Brutaliteit van goede doelen loopt spuigaten uit

SECTION: BIBU04; Blz. 4

LENGTH: 348 woorden


Is het mogelijk om een hekel te hebben aan goede doelen? Ik dacht van niet - tot
ik gisteren werd gebeld. ,,Spreek ik met de heer of met mevrouw Bral?,'' klonk
een vriendelijke vrouwenstem. Dan weet je al dat er iets mis is, dus ik
antwoordde: ,,Nog wel'' - en dacht tegelijkertijd : bellen die callcenters nu
ook al voor een seksoperatie? ,,Heeft u wel eens gehoord van Artsen zonder
Grenzen?,'' vraagt de dame. ,,U bedoelt de neuroloog uit Twente, die de kluit
belazerde?'' De telefonische verkoopster praat gewoon door. ,,Artsen zonder
Grenzen heeft uw hulp nodig.''
 ,,Ik vind het buitengewoon onplezierig dat u mij hierover belt,'' zeg ik met
enige wrevel. ,,Ik wil dit niet. Daarnaast ben ik op dit moment erg druk.'' Dan
laat de callcenter-trut haar masker vallen. ,,Ik bel u liever ook niet, maar het
is nou eenmaal nodig... en u heeft toch zeker wel één minuutje tijd voor het
goede doel?,'' zegt ze bits, de bitch. ,,Dat bepaal ik zelf wel. Wilt u mij niet
meer lastig vallen?'' Mijn woorden hebben geen enkel resultaat. Ze werkt haar
lijstje met vragen af, zoals ze dat in de verkooptraining heeft geleerd.
,,Waarom niet?'' Ik gooi de hoorn erop. Mij een schuldgevoel aanpraten zonder
enige reden - de brutaliteit!


 Ik vertelde het voorval aan mijn regisseur Fred Delfgaauw, die toevallig deze
week eenzelfde akkefietje aan de hand had gehad. Als donateur van het Wereld
Natuurfonds werd hij gebeld door een (waarschijnlijk hetzelfde) callcenter. Een
dame vertelde hem dat ze zeer blij waren met zijn financiële bijdrage - maar...
of hij deze niet wilde verhogen.
 Fred heeft, behalve het gesprek, ook meteen zijn lidmaatschap van deze
natuurclub beëindigd - en terecht. ,,Wat is er toch veel geweld voor nodig om de
natuur zijn gang te laten gaan,'' zei hij.
 De brutaliteit van goede doelen loopt de spuigaten uit. Over de rug van
allerlei misstanden in deze wereld, wordt de gewone burger emotioneel
gechanteerd om toch vooral geld te geven voor het goede doel. Zoals we allen
weten, is dit vaak het exorbitante salaris van de directeur. Of de rekening van
het callcenter.

LOAD-DATE: September 10, 2009

LANGUAGE: DUTCH; NEDERLANDS

GRAPHIC: sjaak@ad.nl

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              47 of 119 DOCUMENTS



                              AD/Algemeen Dagblad

                           3 september 2009 donderdag

Uitgelicht - Met niets begonnen, maar nu miljonair

SECTION: RATV02; Blz. 31

LENGTH: 173 woorden


ANGELA DE JONG

 Herman Heinsbroek is nog geen drie maanden minister van Economische Zaken
geweest voor de LPF. Maar hoe kort ook, sinds die tijd kent iedereen de
flamboyante ondernemer die het nieuws domineerde door zijn ruzies met collega
Eduard Bomhoff.


 Hij vergaarde zijn fortuin met de verzamelcd's van Arcade. Tegenwoordig schijnt
hij zich bezig te houden met Chinese kunst en presenteerde zelfs een blauwe
maandag een tv-programma.
 Vanavond is hij de eerste gast van Marc Dik in diens Met niets begonnen.
EO-presentator Dik gaat op bezoek bij 'gewone' Nederlanders die zichzelf hebben
opgewerkt tot miljonair.
 Hebben ze een goede neus voor zaken, een bovenmatig talent of was het domweg
geluk? Zijn er dingen die ze missen of zijn kwijtgeraakt door hun succes? Dat
zijn vragen die aan de orde komen, aldus de EO. Samen met Dik gaan de miljonairs
terug naar de plek waar ze zijn begonnen en laten ze zien hoe ze nu wonen. Na
Heinsbroek volgen onder anderen Bob Crebas, Arthur Paes en Yfke Sturm .

 Met niets begonnen, 22.30 uur Ned.1

LOAD-DATE: September 3, 2009

LANGUAGE: DUTCH; NEDERLANDS

GRAPHIC: Marc Dik ontvangt selfmade miljonairs.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              48 of 119 DOCUMENTS



                              AD/Algemeen Dagblad

                           2 september 2009 woensdag

CPB: Banken moeten streng Europees toezicht krijgen

SECTION: BIBU08; Blz. 9

LENGTH: 431 woorden


DAVID BREMMER
 DEN HAAG
 Banken moeten onder zeer streng Europees toezicht worden geplaatst. Alleen zo
is een nieuwe kredietcrisis te voorkomen. Dat schrijft het Centraal Plan Bureau
(CPB) in het gisteren gepresenteerde boek De Grote Recessie.


 In het boek beschrijft het CPB in leesbare taal het ontstaan en de gevolgen van
de recessie. ,,Heel anders dan onze normale ramingen en rapporten,'' erkent
CPB-directeur en co-auteur Coen Teulings ruiterlijk.
 Aanleiding is de grote behoefte aan economische informatie, vult
adjunct-directeur Casper van Ewijk aan. ,,Deze crisis raakt ons allemaal:
pensioenen, woningprijzen, onze banen. Reden genoeg om onze kennis met een
groter publiek te delen.''
 Hoewel het boek voor de gewone man is geschreven, bevat het duidelijke adviezen
voor de politiek. Zo pleit het CPB ervoor overheidstekorten aan een maximum te
binden. Ook moeten banken onder streng Europees toezicht komen. ,,Anders
bevoordelen landen de eigen banken. Dezelfde regels moeten voor iedereen
gelden.'' Bovendien komen toezichthouders zo verder van de banken te staan.
 Van Ewijk: ,,Nationale toezichthouders werken nu intensief samen met de te
controleren banken en financiële instellingen. Daardoor kost streng zijn soms
moeite.''
 Toch is dit geenszins als verwijt bedoeld aan De Nederlandsche Bank of
toezichthouder AFM (Autoriteit Financiële Markten), benadrukt hij. ,,We willen
niet zwartepieten, het gaat ons om de algemene lijnen.''
 Volgens Teulings is de crisis echter niet voorbij. Uit eerdere crises in landen
als Zweden, Finland en Japan concludeert hij dat er nog zware klappen gaan
vallen. ,,De staatsschuld groeit met veertig procent. De werkloosheid stijgt
naar zeven procent.''
 Het CPB kreeg afgelopen jaar zelf stevige kritiek op zijn ramingen. Zo moest
het de raming voor de groei in 2009 fors bijstellen. September 2008 voorspelde
het CPB nog een groei van 2,25 procent, in juni werd dat een krimp van 5,75
procent.
 Desondanks vindt Teulings dat het CPB de autoriteit heeft om zo'n boek te
schrijven. ,,Dit is geen gewone crisis. Niemand had kunnen weten dat de wereld
door het omvallen van de Amerikaanse zakenbank Lehman Brothers zo in chaos zou
raken. Die omvang heeft ons ook verrast. De normale economische modellen werken
niet meer.''
 Ondanks de slechte cijfers hakt de kredietcrisis er minder zwaar in dan de
Grote Depressie van de jaren '30. Dat komt vooral doordat overheden niet
vluchten in het beschermen van de eigen handel. ,,Dankzij de EU, de WTO en het
toezicht van onze eigen EU-commissaris Neelie Kroes is het protectionisme
gering.''

LOAD-DATE: September 2, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              49 of 119 DOCUMENTS



                              AD/Algemeen Dagblad

                           20 augustus 2009 donderdag

Festival voor Jan en Alleman

SECTION: UITG04; Blz. 24

LENGTH: 517 woorden

SAMENVATTING

Festival Noorderzon biedt een ambitieus programma met theater, dans en muziek,
maar is vooral een laagdrempelig feest voor iedereen, ontdekt Johan van de
Werken.

VOLLEDIGE TEKST:

'Andere festivals menen dat de gewone man niet houdt van 'moeilijk'.'

 Toen artistiek directeur Mark Yeoman (48) jaren geleden begon bij Noorderzon
was dit festival vooral gericht op dertigers, veertigers en vijftigers. Anno
2009 weten ook jongeren het festival te vinden en 'wordt niemand uitgesloten'.
,,Hoewel er geen typische multiculti-activiteiten op het programma staan, is ons
publiek aanzienlijk minder wit dan in de begintijd,'' vertelt Yeoman.
 Om een zo breed mogelijk publiek te trekken - er worden een kleine 150.000
bezoekers verwacht - heeft het festival een troef in handen: de toegangsprijs
wordt zo laag mogelijk gehouden. Een gloednieuwe theaterproductie uitproberen
kost hooguit 12,50 euro en voor kleinere voorstellingen betalen de bezoekers
slechts enkele euro's.
 Bovendien is het grootste gedeelte van het programma gratis toegankelijk. ,,Het
festival is erg sociaal bewust. We zijn dan ook niet voor niets het grootste
evenement van het jaar in Groningen,'' aldus Yeoman.
 Naast theater en dans is er op Noorderzon van alles te doen op het gebied van
film, literatuur en muziek en is er een speciaal programma gericht op kinderen.
,,Het publiek komt steeds meer voor de totale beleving, niet meer alleen voor
een dansvoorstelling of een optreden van een band. Het festival leent er zich
ook prima toe om je vrienden te ontmoeten.''
 Het is niet verwonderlijk dat Noorderzon voorstellingen uit alle windstreken op
het programma heeft staan. Yeoman - zelf van Britse afkomst - trekt zich naar
eigen zeggen niets aan van 'politieke grenzen'. ,,Er is al genoeg gevochten om
geografische afbakeningen. Cultuur is al honderden jaren een internationale
zaak. Daarbij maakt het mij weinig uit van achter welke politieke grens een
theatergezelschap vandaan komt. Ik boek niet zo divers omdat ik het exotisch
vind, maar omdat er in die grote vijver nu eenmaal meer vissen zitten.''
 Yeoman heeft een duidelijke visie op de toegankelijkheid van 'zijn' festival.
Zo zou voor de meeste mensen niet de 'moeilijkheidsgraad' van de voorstellingen,
maar de kostprijs van een toegangskaartje de grootste drempel vormen om naar een
theater- of dansvoorstelling te gaan kijken. ,,Andere festivals denken vaak dat
de gewone man of vrouw niet houdt van 'moeilijke' voorstellingen. In het Engels
wordt dit dumbing down genoemd: het niveau wordt laag gehouden om genoeg
bezoekers te trekken. Daar doe ik niet aan mee. Het Noorderzon Festival kent
weliswaar een ambitieus programma, maar de mensen die daarop afkomen, wonen bij
wijze van spreken hier om de hoek. Dat zijn niet de mensen die vaak in het
theater te vinden zijn, maar waarom zouden zij daar niet van kunnen genieten?
Ook al vind je een theatervoorstelling verschrikkelijk, dan kun je elders op het
festival alsnog een leuke avond hebben.''
 Het Noorderzon Performing Arts Festival, donderdag 20 t/m zondag 30 augustus,
Groningen. www.noorderzon.nl

LOAD-DATE: August 19, 2009

LANGUAGE: DUTCH; NEDERLANDS

GRAPHIC: Mysterieuze multimedia-performance van het Newyorkse collectief
Latitude 14. FOTO RYAN JENSEN

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              50 of 119 DOCUMENTS



                              AD/Algemeen Dagblad

                           15 augustus 2009 zaterdag

Rechter De Tandt zou vonnissen zoals advocaten haar voorstelden - 'Corruptie bij
Belgische toprechter'

SECTION: BIBU12; Blz. 13

LENGTH: 263 woorden


FRANS BOOGAARD
 BRUSSEL
 De Brusselse toprechter Francine De Tandt ligt zwaar onder vuur wegens
verdenkingen van corruptie en fraude.

 De gerechtelijke politie is buiten het gerecht om naar de minister van Justitie
gestapt om de voorzitter van de handelsrechtbank in Brussel aan te klagen, maar
over wat er precies aan de hand is spreken de hoofdrolspelers elkaar voorlopig
nog tegen.


 De Tandt ligt onder vuur, omdat zij uiterst beïnvloedbaar zou zijn en in een
aantal gevallen zou hebben gevonnist volgens ontwerpen die haar door advocaten
van één van de partijen zouden zijn aangereikt. De hamvraag is nu hoe vaak en in
welke zaken dat is gebeurd.
 Vorig jaar nog keurde De Tandt in eerste aanleg de verkoop van Fortis Bank
België aan het Franse BNP Paribas goed, een besluit dat hogere rechters later
terugdraaiden nadat legers van woedende aandeelhouders daarop hadden
aangedrongen. ,,Als er inderdaad sprake is van corruptie en bescherming, is dat
een ramp voor het juridische systeem,'' zo citeert de Vlaamse krant De Morgen
een anonieme recherchebron.
 De Tandt zelf sprak tegenover De Standaard van 'opgezet spel' van 'de
politiek'. Zij ontkent elke misstap. Het parket legde eerdere klachten van de
politie naast zich neer.
 De zaak kwam aan het licht toen de politie bij een huiszoeking bij een advocaat
een ontwerpvonnis vond dat De Tandt later zou hebben gevolgd. Ook die raadsman
zegt van niets te weten. De Kamer wil dat minister De Clerck uitleg verschaft,
zoals - aldus de socialist Landuyt - 'in elke kleinere zaak tegen gewone burgers
allang was gebeurd'.

LOAD-DATE: August 15, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              51 of 119 DOCUMENTS



                              AD/Algemeen Dagblad

                           12 augustus 2009 woensdag

'Onrechtvaardigheid' bij verdelen Tamiflu

SECTION: BIBU02; Blz. 2

LENGTH: 332 woorden


MONICA BEEK
 ROTTERDAM

 Apothekersclub KNMP is verbolgen over de massale inkoop van Tamiflu door grote
bedrijven en voetbalclubs als Feyenoord. ,,Het is een duur middel, de gewone man
kan dat amper betalen. Maar blijkbaar zijn er mensen belangrijk genoeg om het te
krijgen,'' zegt Annemieke Horikx van de KNMP. ,,Ik noem dat klassenjustitie in
de zorg. Maar niemand is onmisbaar, ook een voetballer niet.'' Daarnaast geven
de organisaties het slechte voorbeeld, zegt zij. ,,Uit voorzorg Tamiflu slikken
is nergens voor nodig.''
 Feyenoord noemt de Tamiflu voor spelers 'goed personeelsbeleid'. ,,We nemen
onze verantwoordelijkheid omdat wij vinden dat spelers een verhoogd risico
hebben door de fysieke inspanning die ze leveren,'' zegt woordvoerder Raymond
Salomon.


 Een doosje Tamiflu kost bij de apotheek 30 euro. Via internet, zonder recept,
loopt de prijs op tot het drievoudige. Sinds deze week is de gratis
overheidsvoorraad aan virusremmers beschikbaar voor patiënten met extra kans op
complicaties.
 In juli hebben apotheken 7300 doosjes Tamiflu verkocht, zegt de Stichting
Farmaceutische Kengetallen. Over het hele jaar zijn dat er ruim 9000. Het zijn
voornamelijk huisartsen die de virusremmer voorschrijven, over het algemeen uit
voorzorg, zegt de KNMP. Artsen moeten volgens deskundigen terughoudend zijn om
resistentie en een tekort aan antivirale middelen te vermijden. In Nederland
zijn er 5 miljoen kuren in voorraad.
 Nog steeds schrijven veel huisartsen Tamiflu-recepten uit aan mensen die niet
ziek zijn, bevestigt het Nederlandse Huisartsen Genootschap (NHG). De NHG heeft
huisartsen er 'extra op gewezen' dat dit niet de bedoeling is.
 Apothekersclub KNMG had zich voorgenomen de voorzorg-Tamiflu niet meer gratis
te verstrekken uit de overheidsvoorraad. ,,Die is er alleen voor mensen die ziek
zijn,'' zei Judith Bijloos, woordvoerder van de KNMP. Maar het ministerie van
Volksgezondheid beslist anders. Iedereen met een recept van een arts krijgt
Tamiflu gratis mee.

LOAD-DATE: August 11, 2009

LANGUAGE: DUTCH; NEDERLANDS

GRAPHIC: Tamiflu is voor de gewone man amper te betalen.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              52 of 119 DOCUMENTS



                              AD/Algemeen Dagblad

                           12 augustus 2009 woensdag

2 minuten

SECTION: ACHTER; Blz. 32

LENGTH: 378 woorden


BINNENLAND
 Apothekers: Tamiflu onrechtvaardig verdeeld
 Apothekersorganisatie KNMP is verbolgen over de massale inkoop van Tamiflu door
grote bedrijven en voetbalclubs. Een woordvoerster spreekt van 'klassenjustitie
in de zorg'. ,,De gewone man kan het middel amper betalen, maar blijkbaar zijn
er mensen belangrijk genoeg om het te krijgen.'' P2
 Rellen gevreesd bij Nederland-Engeland
 De gemeente Amsterdam neemt extra veiligheidsmaatregelen rond de
voetbalwedstrijd Nederland-Engeland vanavond in de Arena. De politie heeft
informatie dat Nederlandse en Engelse hooligans aansturen op confrontaties. P11

 BUITENLAND
 Gangsterliefje opgepakt na regelen vluchtheli
 Lesley Deckers, de vriendin van een van de gedetineerden die ontsnapten uit de
gevangenis van Brugge, is gistermiddag opgepakt in het Belgische Beringen. Ze
zou de helikopter hebben gekaapt die bij de ontsnapping werd ingezet. P12
 Ruim 700 vermisten na modderstroom Taiwan
 Reddingswerkers zoeken koortsachtig naar overlevenden in de modderstroom die
twee afgelegen bergdorpen in Taiwan van de kaart heeft geveegd. Nog ruim
zevenhonderd mensen worden vermist. Voor hun leven wordt gevreesd. P13
 ECONOMIE
 Lichte stijging in
 aanbod van vacatures
 Voor het eerst in vijftien maanden is het aantal vacatures op internet een héél
klein beetje omhoog gegaan. Dat meldt vacaturewebsite Monsterboard. In juli
stonden er 22.000 vacatures op de site, 1000 meer dan in juni. P14
 Makers Old Amsterdam willen VS veroveren
 De makers van Old Amsterdam willen Amerika veroveren.

Speciaalzaken aan de oost- en westkust bieden de kaas met de karakteristieke
zwarte korst al aan. Volgende maand volgen de eerste supermarkten. P3 & 15
 CULTUUR
 Russen beschuldigd in Storimans-documentaireDe Russen hebben de raket die
cameraman Stan Storimans doodde zonder militaire noodzaak afgevuurd. Deze
conclusie trekt RTL4-verslaggever Jeroen Akkermans in de documentaire die hij
maakte over de dood van zijn vriend en collega Storimans. P7 & 17
 FILM
 Sommers' G.I. Joe zit
 vol krankzinnige actie
 Regisseur Stephen Sommers (46) maalt niet om kritiek dat zijn films hersenloos
amusement zouden zijn. ,,Ik houd van visuele extravaganza.'' Zijn G.I. Joe: The
Rise Of Cobra staat bol van explosies en krankzinnige actie. P22

LOAD-DATE: August 11, 2009

LANGUAGE: DUTCH; NEDERLANDS

GRAPHIC: Gangsterliefje Lesley Deckers, opgepakt in België.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              53 of 119 DOCUMENTS



                              AD/Algemeen Dagblad

                            10 augustus 2009 maandag

CHINA Jaar na Spelen blijven sportmanifestaties uit - Toerisme moet olympische
stadions in China redden

SECTION: BIBU12; Blz. 13

LENGTH: 433 woorden


MARIJE VLASKAMP
 PEKING
 Drie dagen lang gratis toegang tot het Nationaal Stadion en vrij zwemmen in het
Waterblokje. Pekingse media meldden het, maar het bleek een canard. Honderden
mensen moesten alsnog een kaartje kopen.



 Even vlammen de Olympische Spelen weer op in het nieuws. Wat was het spannend,
de 8ste augustus 2008: China en de rest van de wereld keken naar Peking. Zou
China erin slagen karrevrachten medailles te winnen? Zou Peking indruk maken op
de rest van de wereld?
 Ja, China domineerde de medaillespiegel. En zodra de eerste wedstrijd begon had
niemand het meer over mensenrechten en autoritaire regimes. Toeschouwers smulden
van een perfect georganiseerd toernooi.
 Maar de Spelen werden na het doven van de olympische vlam vrijwel direct
overschaduwd door een groot schandaal rond vergiftigde melk in China. De
grootmacht die de prachtigste stadions bouwde en smerige vervuiling kon
omtoveren in heldere luchten, was blijkbaar niet in staat voor veilige babymelk
te zorgen. Daarna raakte de wereld én China in de ban van de financiële crisis.

 De Spelen zijn niettemin als hoogtepunt in de geschiedenisboeken bijgeschreven,
omdat het evenement voorbestemd was tot kolossale boost voor de nationale trots.
In die opzet is China 100 procent geslaagd.
 Het Vogelnest, een stadion van 450 miljoen euro, moet het hebben van het
toerisme. Alle accommodaties hadden winstgevend moeten zijn, maar van
sportwedstrijden moet het Nationaal Stadion het niet meer hebben. De dagprijs
van 204.000 euro schrikt klanten af. Volgens het management kan het Vogelnest
zich nog een paar jaar met toerisme bedruipen.
 Het Waterblokje, het zwembad met de hippe plastic bubbels, lokt de gewone man
met het idee over dezelfde tegels te lopen als achtvoudig medaillewinnaar
Michael Phelps. ,,Al is het maar het oefenbad, het lijkt me stoer om in dat
water te springen,'' zegt een  toeriste uit Zuid-China. ,,De stad is zoveel
aangenamer nu. Peking is groen en de luchtvervuiling is veel minder dan voor de
Spelen.''

 -----------------------------------------------------------------

 Mensenrechten - Chinese overheid richt z'n pijlen op advocaten

 Sinds de Olympische Spelen lijkt het in China nauwelijks beter te zijn gesteld
met de mensenrechten. Organisaties als Amnesty International en Human Rights
Watch blijven onverminderd kritisch over de mensenrechtensituatie.
 De overheid voert nu een grootscheepse campagne tegen advocaten die zich
inzetten voor mensenrechten. Van zeker vijftig van hen is de licentie
ingetrokken, naar schatting 70 procent wordt op een of andere manier
lastiggevallen.

LOAD-DATE: August 10, 2009

LANGUAGE: DUTCH; NEDERLANDS

GRAPHIC: Precies een jaar na de opening van de Olympische Spelen houden vrouwen
een massale tai chi-manifestatie voor het Vogelnest. FOTO AP/ANDY WONG

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              54 of 119 DOCUMENTS



                              AD/Algemeen Dagblad

                            4 augustus 2009 dinsdag

CRISIS Koks kijken uit naar belangrijk evenement - Sterrenmaal voor 'n prikkie
tijdens de Restaurant Week

SECTION: ECON01; Blz. 14

LENGTH: 726 woorden


MARTIJN DELAERE
 AMSTERDAM
 Verrukkelijk die crisis. Restaurants met een Michelinster komen zomaar binnen
het bereik van de gewone man. In ieder geval eind deze maand, als 's lands beste
restaurants tijdens de Nationale Restaurant Week een driegangenlunch voor 20
euro en een diner voor 25 euro serveren.



 Voor dat bedrag krijg je avondeten én kun je zongebrande BN'ers begluren bij Le
Garage in Amsterdam of je kunt voor 20 euro middageten in de prachttuin van het
chique In den Rustwat in Rotterdam.
 En geen troep voorgeschoteld krijgen, verzekert Restaurant Week-organisator
Jeroen van den Brink van Diningcity.com. ,,Restaurants willen graag eerste
worden bij de Restaurant Week-verkiezing. Ze gaan ook geen ondermaatse kwaliteit
leveren, want als je de Restaurant Week verprutst, dan ga je dat in het najaar
voelen. Het draait namelijk niet om winst,  maar om goede
mond-tot-mondreclame.''
 De Nederlandse (top)restaurants maken zware tijden door. Om het hoofd boven
water houden, leverde het Limburgse restaurant De'n Dillegaard zelfs zijn
Michelinster in en ging de baas verder met Eten bij Michel. Dat twee
tweesterrenrestaurants (Apicius in Castricum en Ron Blaauw in Ouderkerk a/d
Amstel) en 38 eenster-restaurants meedoen aan de Restaurant Week, is dan ook
geen toeval, zegt Van den Brink. ,,Het gaat heel slecht in de horeca.
Toprestaurants hebben het moeilijker dan het middensegment. De zakenrelaties die
vroeger bij Ron Blaauw gingen eten, pakken nu een restaurant dat daaronder
zit.''
 De sterrenrestaurants mogen de prijs voor een lunch en een diner wel met tien
euro verhogen. ,,Ze zitten vastgeplakt aan strenge en dure regels voor linnen,
servies en bestek. Het zal ze niet gebeuren dat een Michelin-inspecteur
toevallig tijdens de Restaurant Week langskomt. Ze zijn meteen hun ster kwijt,''
zegt Van den Brink.
 Sterrenrestaurant Paul van Waarden in Rijswijk verhoogde vorig jaar ook de
prijs van zijn Restaurant Week-menu met een tientje. ,,En dan geven we nóg veel
weg,'' zegt Paul van Waarden. Waarom? ,,Het is niet zo erg om korting te geven
als je het goedmaakt met de hoeveelheden. Je draait in zo'n week vierhonderd
couverts. Dat is in deze crisistijd zoveel dat het uiteindelijk toch interessant
is om te mee te doen.'' Van Waarden serveert in de Restaurant Week één menu.
,,Maar als je geen vlees eet maar wel vis, dan passen we ons aan,'' aldus de
Rijswijkse sterrenkok.
 Restaurants staan volgens Van den Brink te trappelen om mee te mogen doen aan
de Restaurant Week. Zoals Het Tuynhuys in Amsterdam. ,,Mensen worden enthousiast
en komen terug. Zo'n week is vooral promotie en we stellen menuutjes samen van
wat we op dat moment op de kaart hebben staan. We zitten snel vol en niet met
schorriemorrie. Die zijn daar niet mee bezig,'' zegt Natalja Nanninga van het
restaurant.
 Hier wordt meer dan de helft van de tafels vrijgehouden voor de Restaurant
Week, maar bij 99 procent van de restaurants kun je niet eens à la carte eten en
staat alles in het teken van het evenement, zegt Jeroen van den Brink. ,,De
Restaurant Week is voor restaurants de belangrijkste week van het jaar
geworden.''
 Het is de deelnemers er alles aan gelegen om goed te presteren, want klanten
krijgen daags na de lunch of het diner een mail van Diningcity.com waarmee ze
het restaurant kunnen beoordelen. ,,De restaurants weten meteen waar ze aan toe
zijn. We hebben ook afgesproken dat restaurants die lager dan een 6 scoren, de
volgende keer geen uitnodiging voor de Restaurant Week krijgen.'' Smulpapen
kunnen zich vanaf morgen inschrijven op www.restaurantweek.nl.

 -----------------------------------------------------------------

 Deelnemers - Meer dan duizend restaurants doen mee

 Meer dan duizend restaurants in Nederland serveren in de week van 24 tot en met
30 augustus een driegangenlunch voor 20 euro en een diner voor 25 euro. De
deelnemende restaurants staan op stad en provincie gerangschikt op de website
http://Restaurantweek.nl. Alleen op deze site kunnen lekkerbekken vanaf tien uur
op 5 augustus reserveren bij hun favoriete Restaurant Week-restaurant. Wees er
wel snel bij. ,,We krijgen op de eerste dag 3000 bezoekers per seconde. Niet
normaal. Op die dag zijn we de drukstbezochte website van Nederland,'' aldus
organisator Jeroen van den Brink.
 In totaal rekent hij erop voor 200.000 couverts reserveringen te maken.

LOAD-DATE: August 4, 2009

LANGUAGE: DUTCH; NEDERLANDS

GRAPHIC: Jeroen van den Brink (r) bij eigenaar Shen-Loong Yen (l) en
medewerkster Andrea Schol van Het Tuynhuys in Amsterdam. FOTO PAUL BERGEN

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              55 of 119 DOCUMENTS



                              AD/Algemeen Dagblad

                            4 augustus 2009 dinsdag

2 minuten

SECTION: ACHTER; Blz. 28

LENGTH: 391 woorden


BINNENLAND
 Nibud: Iedereen moet met vakantie kunnen
 Iedereen moet ieder jaar minstens een week op vakantie kunnen gaan. Vooral voor
gezinnen met kinderen is dat belangrijk. Dit staat in het rapport 'Genoeg om van
te leven' van het budgetinstituut Nibud en het Sociaal en Cultureel Planbureau.
P9
 Topdrukte voor lookalike
 van Michael Schumacher
 De rentree van Michael Schumacher in de Formule 1 legt zijn Nederlandse
dubbelganger geen windeieren. Frank Saasen uit Enschede, de officiële lookalike
van de Duitse racelegende, kan de stroom van boekingen nauwelijks aan. P9
 BUITENLAND
 'Vrouwen krijgen in Marokko te veel rechten'
 Met de rechten van de vrouw in Marokko is het niet best gesteld. Dat wil
zeggen: ze hebben te veel rechten. Dat blijkt uit een representatieve enquête
onder mannen en vrouwen van het kritische Marokkaanse weekblad TelQuel. P11
 Nieuwe NAVO-chef haalt banden met moslims aan
 Anders Fogh Rasmussen heeft zijn eerste werkdag als secretaris-generaal van de
NAVO achter de rug. Hij zei dat hij de banden met de islamitische wereld verder
wil aanhalen. Ook de verstandhouding met Rusland wil hij verbeteren. P11
 Politie en leger jagen in in Venetië op venters
 Politie en militairen gaat in Venetië jacht maken op buitenlandse venters. De
veertig agenten en 98 soldaten assisteren de gemeentepolitie bij het arresteren
van illegale snuisterijenverkopers en de inbeslagname van hun waar. P12&13
 China slaat alarm na uitbreken longpest


 China is in de hoogste staat van paraatheid na de uitbraak van longpest in het
noorden van het land. De overheid heeft het stadje Ziketan in de provincie
Qinghai afgegrendeld van de buitenwereld. Alle 10.000 inwoners worden in
quarantaine gehouden. P13
 ECONOMIE
 Sterrenrestaurant voor iedereen betaalbaar
 Restaurants met een Michelinster komen eventjes binnen het bereik van de gewone
man. Eind deze maand serveren 's lands beste restaurants tijdens de Nationale
Restaurant Week een driegangenlunch voor 20 euro. P15
 CULTUUR
 Actrice Marion Cotillard verovert Hollywood
 Marion Cotillard (33), nu te zien in Public Enemies, is plotseling een
veelgevraagd actrice. Het komende jaar is zij te zien in maar liefst vier grote
Hollywood-producties. Aanjager van haar pijlsnelle carrière: de Oscar die ze dit
jaar won voor haar weergaloze vertolking van Edith Piaf in La vie en rose. P20

LOAD-DATE: August 4, 2009

LANGUAGE: DUTCH; NEDERLANDS

GRAPHIC: Michael Schumacher... of toch lookalike Frank Saasen?

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              56 of 119 DOCUMENTS



                              AD/Algemeen Dagblad

                              28 juli 2009 dinsdag

Depp blijft Koning Cool

SECTION: SHOW01; Blz. 18

LENGTH: 934 woorden

SAMENVATTING

Of hij nou piraat met een alcoholprobleem speelt of gestalte geeft aan de
modebewuste gangster John Dillinger in Public Enemies, Johnny Depp (46) blijft
Koning Cool. 'Stijl en manieren zijn belangrijk. Ik haat hufters.'

VOLLEDIGE TEKST:

Tekst: Annemart van Rhee Foto: AP/Joel Ryan - Ik hoop een echte man te zijn en
een goede vader en vriend.

 Wanneer Johnny Depp de suite van het Four Seasons Hotel in Los Angeles
binnenstapt, voel je: hier loopt een zelfbewuste wereldster. Hij combineert
stoer met stijlvol - ruige laarzen en een prachtig hagelwit shirt - stopt overal
voor een praatje en oogt relaxed.
 Geen kapsones à la Russell Crowe die er een sport van maakt iedereen zo snel
mogelijk tegen zich in het harnas te jagen. En evenmin een achterdochtige
houding zoals Public Enemies-collega Christian Bale die bij elke vraag een
verbale val vermoedt.
 Integendeel. Depp blijkt uiterst benaderbaar. Hij negeert bovendien zijn
overspannen agenten die hel en verdoemenis beloven wanneer de vragen aan Mister
Depp te persoonlijk zouden zijn. Mister Depp laat zich niet leiden en begint
zelf over zijn 'kiddies' Lily-Rose (10) en Jack (7) met wie hij vaker ongestoord
naar Disneyland zou willen gaan: ,,Dat kan nu niet omdat ik als een freak wordt
aangestaard. Maar ja, daar moet ik maar mee zien om te gaan.''
 Dat eigenzinnige en zijn nuchtere houding zorgen ervoor dat hij na 25
tropenjaren in Hollywood de best betaalde acteur na Harrison Ford is, een eigen
eiland in de Bahama's bezit en toch geen paparazzi-prooi vormt zoals Tom Cruise
of Brad Pitt.
 Verder kan hij daardoor bogen op een even risicovol als buitengewoon en
onvoorspelbaar curriculum vitae. Daarop zonderlingen en onaangepasten: Edward
Scissorhands, kapitein Jack Sparrow en binnenkort Alice in Wonderlands Mad
Hatter. Maar ook levensechte personages onder wie Donnie Brasco en Blows George
Jung.
 Depps meest recente artistieke scalp is die van gangster John Dillinger die in
de roerige en corrupte jaren '30 het midwesten van Amerika onveilig maakte om
vervolgens zijn buit om te zetten in goed gerijpte whiskey's en dure kleding.
Dat zijn stiefvader 'studeerde aan de penitentiaire universiteit' hielp hem
inzicht te krijgen in het leven en brein van criminelen, zegt hij.
 Depp weet de kleinste details over de beruchte en excentrieke bankovervaller
die door de machtszieke politicus J. Edgar Hoover tot staatsvijand nummer 1 werd
uitgeroepen. En dus kent hij ook de fallus-mythe - naar verluidt 40 centimeter -
die over Dillinger de ronde doet: ,,John was in alle opzichten gigantisch en
legendarisch. Ongelooflijk.''
 ,,Ik begrijp waarom mensen Dillinger zien als een held en niet als een bad guy.
De banken en de overheid buitten destijds het volk uit en verrijkten zich
schaamteloos ten koste van de gewone man. Hij zag zijn geld, net als nu door de
recessie, in rook opgaan en werd met onduidelijke verhalen van het kastje naar
de muur gestuurd. Dillinger pikte dat niet. Kan ik het niet krijgen op een
eerlijke manier, dan maar anders, luidde zijn motto. Hij nam stelling tegen het
establishment als een moderne Robin Hood zonder onschuldigen te duperen.
Bovendien was zijn tegenstander Hoover een doortrapte en slechte kerel dus het
publiek vond het prachtig dat iemand hem dwars zat.
 ,,Wat ik ook mooi en fascinerend vind: in de tijd van Dillinger had je nog
echte mannen. Kijk naar de mode in die periode. Mannen droegen hoeden en dassen,
liepen in kostuums en mooie lange jassen en hielden de deur voor een vrouw open.
Je nam haar mee uit en behandelde haar als koningin. Ik bedoel: ze deden hun
best om voorkomend te zijn en tegelijkertijd te imponeren. Er bestond trots en
niemand was bang om zich te onderscheiden of om als individu op te vallen.
Eenvoudige eigenschappen die we in de loop der jaren onderweg zijn kwijtgeraakt.

 ,,Mannen trekken het liefst hetzelfde aan, bedienen zich van dezelfde zogenaamd
hippe uitdrukkingen en luisteren naar dezelfde radiostations. Eenheidsworst is
de norm. Op je slippers of in je korte broek naar een receptie? Geen probleem.
Keiharde muziek met de ramen open? Ook niet. Je lekker veilig verschuilen achter
anderen? Waarom niet? Ik vind stijl, durf en manieren belangrijk, ik haat
hufters. Ik denk dat mannen een klap van de digitale molen hebben gekregen
waardoor ze niet meer zien wat wel en niet normaal is. Misschien wel
onontkoombaar door de tabloid-cultuur en stortvloed aan ranzige reality op
televisie. Ik denk dat John Dillinger op de loop zou gaan als hij ziet aan wat
voor waanzin we gewend zijn geraakt.''
 Depp beseft wel dat hij zich door zijn status en loopbaan in een
uitzonderingspositie bevindt. Immers: niet iedereen beschikt over een Caribbisch
Bounty-paradijs met privéstranden vernoemd naar familieleden waarop hij zich kan
terugtrekken voor wat innerlijke bespiegelingen. ,,Dat is zo. Maar ook ik moet
evenwicht zoeken en me afvragen wat wel en wat niet kan. Daarom hebben Vanessa
(Paradis, zijn echtgenote, red.) en ik nog steeds het huis in Zuid-Frankrijk.
 ,,In de praktijk wonen we door mijn werk alweer drie jaar non-stop in Los
Angeles waar de kinderen naar school gaan. Maar die woning in Europa houden we
aan. Weg van de producenten , de agenten, de promotors en de talloze
telefoontjes. Simpel leven op het platteland doet een mens goed. Afstand nemen
zorgt voor een heldere blik. Want uiteindelijk hoop ik een echte man te zijn
door mezelf niet te verloochenen en een goede vader en vriend te zijn voor
diegenen die om mij geven. Echt, het leven is soms helemaal niet ingewikkeld.''


 Public Enemies draait donderdag in de bioscoop.

LOAD-DATE: July 28, 2009

LANGUAGE: DUTCH; NEDERLANDS

GRAPHIC: 'In de tijd van Dillinger,' zegt Johnny Depp, 'had je nog echte mannen.
Kijk naar de mode. Mannen droegen hoeden en dassen, liepen in kostuums en mooie
lange jassen en hielden de deur voor een vrouw open.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              57 of 119 DOCUMENTS



                              AD/Algemeen Dagblad

                             23 juli 2009 donderdag

Goedkoop en leuk op vakantie

SECTION: BIBU10; Blz. 10

LENGTH: 856 woorden


RUILWONING 'Je moet er wel tegen kunnen dat een wildvreemde aan je spullen zit'
- Het mooiste is dat je in de meest paradijselijke huizen komt, waar je anders
nooit in was geweest.

 MAAIKE RUEPERT
 ROTTERDAM
 'Een goedkopere vakantie bestaat niet,'' juicht woningruilfanaat Rob Oudkerk.
,,Het is dé oplossing voor de economische crisis. Hier hoef je geen geld voor te
hebben. Het kost niets. Je hoeft alleen je reis te betalen, eten moet je hier
ook. Ik wilde dat ik dit 20 jaar geleden had ontdekt.''

 De huisarts, publicist en oud-politicus verruilt sinds twee jaar zijn tot
woning verbouwde klooster in hartje Amsterdam geregeld voor een stulpje op een
exotische locatie, vaak inclusief auto. Hij is een van de vele Nederlanders die
het woningruilen hebben ontdekt als aantrekkelijk alternatief voor dure
hotelvakanties. ,,Het idee spreekt me aan. Zoals in vroeger tijden dat ik als
huisarts het bakkerskind een vaccinatie geef bijvoorbeeld en de bakker mij een
brood. Maar het mooiste is dat je in de meest paradijselijke huizen komt, waar
je anders van je lang zal ze leven nooit in was geweest.''
 Oudkerk gaat zo vaak als mogelijk op reis.

Op stedentrips naar Barcelona en Parijs en naar Bonaire en Philadelphia. De
eerstvolgende trip gaat naar een van de mooiste skigebieden van Amerika, in
Oregon. ,,In een huis met een jacuzzi dat alleen bereikbaar is met
sneeuwscooters. Dus er staan vier van die scooters voor ons klaar. Die mensen
willen kerst vieren in Amsterdam.''
 Twee maanden geleden zat hij met zijn vrouw Marieke en de kinderen in een
'paleis met sauna, drie badkamers' in Brussel. ,,In een vijfsterrenhotel krijg
je dat niet eens.'' Maar belangrijker dan luxe: ,,Je bent thuis. Je kunt
tussendoor naar huis om te lunchen. Dat doe je niet als je in een hotel zit.''
 Huizenruil is overigens niet alleen weggelegd voor de happy few die een
droomhuis bezitten. Ook wie een eenvoudig rijtjeshuis heeft of een
driekamerappartement kan huizenruilen. Alleen is de ruilwoning dan meestal ook
geen paleis. ,,De locatie is het belangrijkste,'' zegt Dick Kiers van
http://Huizenruil.nl.
 Mensen die huizen ruilen hebben een avontuurlijke instelling, weet Kiers. Want
terwijl je geniet van andermans spullen, zit een wildvreemde familie in jouw
huis. Daar moet de woningruiler wel tegen kunnen. ,,Je moet over de drempel heen
om je huissleutel aan totale vreemden die je nooit zult ontmoeten, te geven,''
geeft Oudkerk toe. ,,Maar ik ga er vanuit dat jij niet wil dat ik aan je spullen
zit. Dus ik ga geen kasten openmaken om in fotoboeken te snuffelen.''
 Fervent huizenruiler Loes Hendriks (60) pakt persoonlijke spullen in. ,,Eerst
zetten we onze spullen in een kamer en borgen we de sleutel veilig op,'' vertelt
Hendriks. Nu gaat alles naar de opslag. Hendriks: ,,Daarna laat ik het los.''
Deze week was Hendriks druk bezig haar hele huis in Niekerk, bij Groningen, van
boven tot onder schoon te maken. Morgen gaat ze met haar man Joost Drenthe voor
de vijfde keer op reis naar het huis van een ander, deze keer een verbouwde
molen in Yorkshire, Engeland. De eerste keer in 2003 lag de sleutel - heel
romantisch - onder een potje onder de rozenstruik in de tuin. ,,Het voordeel van
huizenruilen is dat je een andere omgeving van binnenuit kunt meemaken,''
vertelt ze. De voorpret begint voor Hendriks en Drenthe altijd als het dikke
boek met alle huizen wordt bezorgd. Hendriks: ,,Dan gaan we lekker bladeren naar
huizen over de hele wereld. Er staat van alles in. Via internet kun je het hele
jaar door aan mensen vragen of ze kunnen ruilen wanneer jij op vakantie wilt.''

 Bijzonder is dat Hendriks en Drenthe degene die in hun huis zit, altijd
probeert te ontmoeten. Hendriks: ,,Je hebt toch in elkaars huizen gewoond. Dan
is het fijn om te weten wat je hebt beleefd.'' Zo gingen ze vorig jaar met de
Canadese ruilfamilie een dag op stap. ,,Wij zijn vrienden geworden,'' vertelt
Louise Malloch (50) uit New Brunswick, Canada.
 Zo ver gaat Rob Oudkerk niet. Maar in de regel ligt er bij thuiskomst een brief
op de keukentafel van een enthousiaste huizenruiler. Oudkerk: ,,En soms
kindertekeningen en een paar euro voor een kopje dat is gesneuveld.''

 -----------------------------------------------------------------

 Ontwikkeling - Van economisch alternatief tot bovenmodaal pleziertje

 Het fenomeen huizenruil begon in 1953 als economisch vakantiealternatief voor
Amerikaanse onderwijzers.
 Deze konden voor een vriendelijke prijs op vakantie aan de andere kant van het
land. Nu gebruiken veel bovenmodale babyboomers huizenruil voor meerdere
vakanties per jaar in droomvilla's. Maar ook voor de flexibele Jan Modaal kan
het een aardige optie zijn. Wie aan huizenruil wil doen, kan in Nederland
terecht bij Holidaylink, http://Huizenruil.nl, Intervac, die allemaal gelieerd
zijn aan internationale organisaties. Ook is er het Interkerkelijk Woningruil
Bureau in Epe. Inschrijving varieert van enkele tientjes per jaar tot zo'n 150
euro.
 Het huizenruilen gebeurt vervolgens met gesloten beurzen. Je moet wel alles
zelf regelen en goede afspraken maken voor als er toch een ongeluk gebeurt met
bijvoorbeeld de ruilauto.

LOAD-DATE: July 28, 2009

LANGUAGE: DUTCH; NEDERLANDS

GRAPHIC: Rob Oudkerk en zijn gezin verruilen hun pand in hartje Amsterdam
geregeld voor een stulpje op een exotische locatie. FOTO'S PRIVÉBEZIT

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              58 of 119 DOCUMENTS



                              AD/Algemeen Dagblad

                             18 juli 2009 zaterdag

Geen Kop: - De Poel groeide op in Hatert, in zijn jeugd een kerkdorpje, nu,
in....

SECTION: WEEK05; Blz. 7

LENGTH: 744 woorden


- De Poel groeide op in Hatert, in zijn jeugd een kerkdorpje, nu, in zijn
woorden, 'een niet al te fraaie buitenwijk van Nijmegen.' ,,Als kindje zag ik de
Vierdaagse, zoals alle kindjes van Hatert dat deden. Het hele jaar gebeurde er
niets in mijn dorp, soms werd er iemand geboren, en soms ging er iemand dood.
Maar dan, eens per jaar, kwam de Vierdaagse langs, ineens, 's ochtends om een
uur of zes, een eindeloze rij donkere mannen tegen een opkomende zon, de
militairen met hun vlaggen en gezang. Onvoorstelbaar indrukwekkend.''

 Daarna trok de latere televisiemaker de wijde wereld in en liet hij het
evenement links liggen. ,,Niemand deed er iets aan, de serieuze media hielden
zich er verre van. We wisten niet zo goed wat we er mee aan moesten. Het
grootste sportevenement van Nederland, akkoord. Maar dan? Tot de KRO zich op
wandelen ging richten en mij vroeg. En ik verbaasde me over al die mensen, al
hun verhalen, al hun ervaringen, de redenen waarom ze mee doen. Zie het als het
wereldkampioenschap van de gewone man. Dat is prachtig, en ontroerend, al moet
je wel opletten dat het allemaal niet te soft wordt.''
 Fons schaart zich liever niet onder die duiders van het evenement, die wandelen
zien als een soort vervangende religie.

,,Je zou eens moeten weten hoeveel mensen mij aanklampen met hun geheel eigen
verhaal, dat hen zo bijzonder maakt, waar zij aan denken tijdens het lopen,
overleden familieleden, hun grote verdriet en overwonnen ziektes, dat werk. Daar
doe ik niets aan af, maar je moet er wel mee oppassen. Het moet geen Lourdes aan
de Waal worden.''
 Dat neemt niet weg dat er desondanks iets bindends is, dat Fons vooral niet als
iets religieus of spiritueel wil zien, maar wel wil proberen te benoemen. ,,Wat
je ziet, en daarvoor vind ik eigenlijk dat de Vierdaagse op de
Werelderfgoedlijst van Unesco moet, is die enorme saamhorigheid, bijna de ideale
samenleving waar iedereen elkaar helpt en steunt, en iedereen vriendelijk is
tegen elkaar. Dat treft me telkens weer. De wereld is vaak een nare plaats, en
wij Nederlanders kunnen erg naar tegen elkaar zijn. Bij de Vierdaagse zie je
daar niets van.''
 Auteur Marjolein van Rotterdam van Via Gladiola merkt iets vergelijkbaars op:
,,Nu de andere 361 dagen nog, en je hebt de maatschappij zoals hij zou moeten
zijn. Ik zie de Vierdaagse als het gedroomde Nederland, zoals mensen denken dat
Nederland zou moeten zijn, samen knus en veilig onder elkaar in een wrede
wereld. In mijn definitie noem ik de Vierdaagse een calvinistisch carnaval: Je
mag best feest vieren, en dat gebeurt ook volop, maar je mag pas feest vieren en
als held worden ingehaald als je eerst flink geleden hebt.''
 Dat wil niet zeggen dat ze zelf dit jaar dat lijden zal ondergaan. ,,Ik was al
bang voor die vraag. Ik heb een paar keer geprobeerd mee te doen, maar krijg
telkens na enig oefenen last van mijn knie. Ook dit jaar ben ik met trainen
begonnen, maar ik heb alweer last van dat gewricht. Mijn bewondering voor wie
het wel doet, neemt er alleen maar door toe.''
 Die bewondering deelt Fons de Poel, die zegt er voor geen prijs aan te
beginnen. ,,Ik ben echt een liefhebber langs de kant, en wil dat vooral zo
houden. Ik ben het eens met Theo van Gogh, die eens meeliep en zei: Ik kan het
iedereen van harte afraden.''
 Greet Meenken snapt van die woorden na zestig keer lopen helemaal niets, maar
is dit jaar desondanks voor het eerst sinds 1948 een niet-deelnemer. De
88-jarige liep al elk jaar krommer, en heeft nog wat andere gezondheidsperikelen
die ze wel vertelt, maar niet voor een groot publiek bestemd zijn.
 ,,Zestig is een mooi rond getal, ik moet dankbaar zijn dat ik hem zestig keer
heb mogen lopen. Er zijn maar acht mensen in de wereld die dat gedaan hebben,
het voelt goed er daar een van te zijn. Natuurlijk vind ik het eigenlijk
vreselijk, en ik heb geen idee hoe ik me precies zal voelen als iedereen aan het
lopen is en ik er niet bij ben. Maar natuurlijk ga ik naar Nijmegen, twee dagen,
waaronder natuurlijk de intocht.''
 Blijft die laatste vraag, die door iemand met zoveel Vierdaagse-ervaring toch
te beantwoorden zou moeten zijn. Wat maakt het nou zo speciaal? ,,Ik weet het
niet - het is iets dat ik eigenlijk niet kan omschrijven. Het hangt in de lucht.
Zodra ik het station van Nijmegen binnenrijd, voel ik het, overal om me heen, en
als de trein op vrijdag Nijmegen weer uitrijdt, is het weg. Moet ik dat
uitleggen? Alstublieft, nee toch zeker? Dat kan ik echt niet.'' n

LOAD-DATE: July 18, 2009

LANGUAGE: DUTCH; NEDERLANDS

GRAPHIC: Verenigde Naties: Een bonte stoet van burgers en militairen is tijdens
de eerste dag op de Waalbrug in Nijmegen op weg naar de Betuwe.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              59 of 119 DOCUMENTS



                              AD/Algemeen Dagblad

                              8 juli 2009 woensdag

WEST-CHINA Opnieuw confrontaties tussen Oeigoeren en Han-Chinezen - 'Liever dood
dan zó te moeten leven'

SECTION: BIBU12; Blz. 12

LENGTH: 932 woorden


MARIJE VLASKAMP
 PEKING
 Opnieuw zochten islamitische Oeigoeren de confrontatie, gisteren in de
hoofdstad van de West-Chinese provincie Xinjiang.

 Later in de middag gingen ook Han-Chinezen, de dominante etnische groep in
China, de straat op, zinnend op wraak voor hun doden en hun vernielde winkels.
Tot laat in de middag stonden beide bevolkingsgroepen tot de tanden bewapend
tegenover elkaar, slechts gescheiden door oproerpolitie.


 ,,In de Verenigde Staten mogen mensen met een vuurwapen hun bezit beschermen.
Waarom zouden wij geen wraak nemen voor onze afgebrande huizen?,'' aldus een
anoniem sprekende Han-Chinees tegenover persbureau AP. ,,Ik word liever
doodgeschoten, dan op deze manier te moeten leven,'' huilde een Oeigoerse vrouw
aan de andere kant van de straat.
 Meer dan 1400 arrestaties en nog is de rust niet teruggekeerd in Urumqi. De
stad zag zondag de ernstigste etnische geweldsuitbarsting van de afgelopen
decennia. De Oeigoeren stortten zich op alles wat het gezag, lees de
Han-Chinezen, vertegenwoordigde. Of het nu een autohandelaar, politie of het
politieke paleis van het provinciaal partijcomité was: de volkswoede kende geen
grenzen. Bij de rellen vielen 156 doden en meer dan 1000 gewonden. Inmiddels is
een avondklok ingesteld.
 De verliezers zijn gewone burgers uit alle etnische groepen, die dood op straat
of zwaargewond in ziekenhuizen liggen. De Britse krant The Guardian zag zowel
Han-Chinezen met steekwonden als Oeigoerse vrouwen met kogelwonden in het
plaatselijke ziekenhuis.
 Langzaam wordt duidelijk hoe een demonstratie heeft kunnen uitlopen op zo'n
bloedbad. De mensenmassa stond op scherp na een kat- en-muisspel met de politie
dat al om vijf uur 's ochtends begon. Op haar beurt deed de paramilitaire
politie alles om de ordeverstoring zo snel en hard mogelijk neer te slaan.
 Opvallend is dat buitenlandse journalisten door de Chinese regering zijn
ingevlogen. Peking heeft geleerd van de imagoschade vorig jaar, toen in Tibet
soortgelijke etnische rellen uitbraken en China alle gebieden met Tibetanen van
de wereld afsloot. Het gevolg was dat alle Chinese informatie werd gewantrouwd.

 In Xinjiang, waar de bevolkingssamenstelling met 47 verschillende volkeren
lijkt op een etnische lappendeken, zijn de Oeigoeren de enigen die zich
daadwerkelijk roeren tegen de Han. De Oeigoeren hebben als enige minderheid een
korte periode van onafhankelijkheid gekend die ze gebruikten om een islamitische
staat uit te roepen. Voor sommigen is dat nog steeds een ambitie.
 China, op zijn beurt, is al sinds de inlijving van 1949 met leger,
paramilitairen, gewone politie, oproerpolitie en alle mogelijke andere
ordehandhavers in Xinjiang aanwezig. Dit machtige veiligheidsapparaat is
verwikkeld in een min of meer permanente heksenjacht op echte en vermeende
terroristen. En het is het leven met draconische veiligheidsmaatregelen die
Oeigoeren die op zich niets tegen Han-Chinezen hebben, het gevoel geven dat ze
er niet bijhoren.
 Volgens de officiële doctrine van de Volksrepubliek China zijn alle volkeren
een familie onder de rode zon. Juist om de verschillen niet extra te
benadrukken, wordt in het publiek domein maar beperkte ruimte gegeven aan een
eigen cultuur en religie. Zo is godsdienstles op school in het officieel
atheïstische China geen issue, en staan moskeeën onder toezicht van
overheidsbureaus voor religie. Armoede en ongelijke kansen bij de economische
ontwikkeling die China najaagt in West-China maken het leven als Chinees
staatsburger in Oeigoerse ogen ook niet bijster aantrekkelijk.
 Met die achtergrond is een klein incident al genoeg voor een uitbarsting.
Gisteren uitten ongeveer 200 Oeigoerse vrouwen hun woede over de arrestatie van
familieleden. Ze zeiden dat de politie lukraak Oeigoeren 'die er verdacht
uitzien' uit hun huizen haalt. Zelfs kleine kinderen zouden zijn aangehouden.

 -----------------------------------------------------------------

 Rabiya Kadeer - Moeder van elf kinderen krijgt schuld van de etnische ruzies

 Van lichtend voorbeeld tot volksvijand nummer een: Rabiya Kadeer kent zowel de
warmte als de haat van de Volksrepubliek China. Kadeer krijgt als voorzitter van
het Wereld Oeigoeren Congres (WUC) de schuld van ieder etnisch incident in
Xinjiang.
 De moeder van elf kinderen kan uitgroeien tot een Oeigoerse versie van de dalai
lama: zij zou de wereldopinie kunnen mobiliseren voor de Oeigoerse zaak. Dat is
iets waarin het islamitisch volk, dat onderling sterk verdeeld is, al tientallen
jaren jammerlijk in faalt. Als Peking de dalai lama van separatisme beschuldigt,
is het westen collectief verontwaardigd. Kadeer krijgt hetzelfde predikaat, maar
de wereld kent haar niet. Nog niet.
 Er was een tijd dat Kadeer in Xinjiang een beroemdheid was. Ze profiteerde van
het vrije economische klimaat in de jaren '80 en werd een succesvol zakenvrouw.
Als levende bewijs dat Oeigoeren ook vooruitgang boekten mocht ze aanzitten bij
een adviesorgaan van de overheid. Toen dacht ze het systeem te kunnen hervormen.
Haar radicalere echtgenoot, al eerder politiek actief, verliet zij onder druk
van de Chinese autoriteiten.
 In 1997 hield ze een speech vol kritiek voor het Chinese parlement. Onmiddelijk
viel ze uit de gratie; in 1999 werd ze wegens opruiing veroordeeld.
 Na jaren cel kreeg ze asiel in de Verenigde Staten. Daar vecht ze voor aandacht
voor Turkestan, zoals Oeigoeren hun woestijnland noemen, maar ze zegt tegen
gewelddadige actie te zijn.
 De Chinese overheid noemt haar naam echter in één adem met Oeigoerse
extremisten, die banden zouden hebben met groeperingen als al-Qaeda.

LOAD-DATE: July 7, 2009

LANGUAGE: DUTCH; NEDERLANDS

GRAPHIC: Een Oeigoerse vrouw grijpt een politieman beet bij een demonstratie in
de West-Chinese provincie Xinjiang. FOTO AFP/PETER PARKS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              60 of 119 DOCUMENTS



                              AD/Algemeen Dagblad

                              26 juni 2009 vrijdag

Haagse Ray-Bangate kent alleen verliezers

SECTION: ACHTER; Blz. 32

LENGTH: 275 woorden


Een Ray-Ban van 113 euro, ach he- meltje. Ik weet niet wat sneuer is: dat je
zoiets onbenulligs de- clareert op kosten van de be- lastingbetaler, of dat je
zoiets onbenulligs gebruikt om het hele kabinet aan de schandpaal te nagelen.

Het eerste deed Wouter Bos, het tweede de Telegraaf: Ray-Bangate kent alleen
verliezers. De krant van wakker Nederland vroeg, geïnspireerd door het
declaratieschandaal in Engeland, de bonnetjes van onze bewindslieden op. Dat zou
in Den Haag nogal wat paniek hebben veroorzaakt. Naar het zich laat aanzien niet
omdat onze ministers en staatssecretarissen massaal pornografie,
dierenverblijven of woonlasten voor hypotheekvrije hui- zen declareerden, maar
omdat in de nasleep van het Brit- se schandaal elk bonnetje een potentiële
landmijn is. Maar op flamboyante inhaligheid is de ploeg van JéPé de EmPé niet
te betrappen. Een etentje, een inenting, een gehuurde smoking: hooguit slaat de
kenmerkende bescheidenheid van de Nederlandse ex- cellentie door in lullige
benepenheid. Wouter Bos, de man die de afgelopen maanden met miljarden strooide
alsof het pepernoten waren, doet bij de Haagse politie aangifte van een verloren
zonnebril, opdat hij de schade van 113 euro kan declareren. Het is van een
kleinzieligheid die bijna doet verlangen naar de politicus die sans gêne Anal
Grannies deel 1 t/m 16 als on- kosten opgeeft. Anderzijds declareert half
Nederland na elke vakantie een 'verloren', 'vernielde' of 'gestolen' zonnebril
bij de reisverzekeraar. Wat dat betreft is Wouter héél gewoon gebleven. Een
typische Telegraaflezer, zou je haast zeggen. Wie zei daar dat de PvdA het
contact met het gewone volk kwijt is?

LOAD-DATE: June 25, 2009

LANGUAGE: DUTCH; NEDERLANDS

GRAPHIC: jerry@ad.nl

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              61 of 119 DOCUMENTS



                              AD/Algemeen Dagblad

                              26 juni 2009 vrijdag

Brieven

SECTION: DSST14; Blz. 15

LENGTH: 350 woorden


Inenten

 Even een reactie op het inenten tegen de 'Mexicaanse' griep. Kapitalen worden
er 'weggegooid' door verkeerde prijsinschatting van Betuwelijn, HSL,
blunderputten en metrolijnen bouwen.

 'Ons' geld wordt belegd en miljoenen verdampen, maar geld om iedereen te
wapenen tegen een behoorlijk kwaadaardig griepvirus is er niet? Ook hier zullen
de zogenaamde hoge dames en heren wel tegen worden ingeënt, want als zij ziek
worden is ons land natuurlijk onbestuurbaar!



 De gewone burgers zijn, zoals in de loop der eeuwen gebruikelijk, weer de dupe.
Het is werkelijk een grof schandaal.

 Engelien van Ewijk-Laurens, Barendrecht

 Trouwfoto (12)

 Aan alle mensen die een negatieve reactie hebben gegeven op de trouwfoto van
Cathy Fluit, wil ik vragen of zij zich eens zouden willen verplaatsen in de
situatie van iemand die te horen heeft gekregen dat hij/zij niet lang meer te
leven heeft. Door mijn werk als vrijwilliger in een hospice waar de bewoners nog
een aantal dagen, weken of hooguit 3 maanden te leven hebben, heb ik ervaren dat
een sigaret of een borrel nog een klein beetje plezier kan geven. Het is vaak
het enige dat deze mensen hebben om zich te kunnen ontspannen.

 Het is erg gemakkelijk om vanaf de zijlijn zulk commentaar te leveren.
Waarschijnlijk zijn ze zelf gezond. Ik hoop van harte dat Cathy en haar
echtgenoot zich niet al te veel hebben laten beïnvloeden door het commentaar.

 Hélène den Ouden, Maassluis

 Catshuis

 In de discussies over de brand in het Catshuis wordt uitsluitend gesproken over
de gebruikte thinner. Het lijkt erop dat ervan wordt uitgegaan dat wandtapijten
automatisch gaan branden door het ontstaan van thinnerdampen die vrijkomen met
de verwerking daarvan. Dat is natuurlijk niet zo, het is mogelijk om in een vol
blik thinner een sigaret te doven, in een half gevuld blik is dat niet mogelijk
want dan is er in het niet gevulde deel van het blik thinnerdamp en dat is zeer
brandbaar. Om de thinnerdampen in de brand te krijgen is er een vuurbron geweest
en die vuurbron is de oorzaak van de brand. Zonder vuurbron geen brand.

 Sander Doeve, Vlaardingen

LOAD-DATE: November 7, 2009

LANGUAGE: DUTCH; NEDERLANDS

GRAPHIC: Anders dan in Nederland wordt in sommige landen wel preventief ingeënt
tegen de Mexicaanse griep, zoals hier op de Filipijnen. FOTO ERIK DE CASTRO

PUBLICATION-TYPE: Krant

JOURNAL-CODE: ADRL


                        Copyright 2009 AD NieuwsMedia BV
                              All Rights Reserved

                              62 of 119 DOCUMENTS



                              AD/Algemeen Dagblad

                             17 juni 2009 woensdag

MIJN MENING - Babs & Beer ... Paul Kusters - Brieven

SECTION: LEZER1; Blz. 19

LENGTH: 733 woorden


Huis kwijt
 Huis kwijt dankzij 'vrijgevige' bank (AD 13-6). Gerard Koerntjes is boos op DSB
Bank omdat hij niet aan zijn verplichtingen voldeed en de bank zijn huis
verkocht. Hij blijft zitten met een restschuld van 122.000 euro. Maar we hebben
toch allemaal leren rekenen? Geldverstrekkers zijn geen filantropen. Ze willen
verdienen en dus is lenen een dure geschiedenis. Als je al moet lenen (hypotheek
bijvoorbeeld) moet je ervan uitgaan dat een onderpand minder waard kan worden en
niet een auto of een keuken kopen op een papieren overwaarde. Spaar ervoor! Het
duurt langer maar je komt minder snel in problemen. Heet dat niet hand in eigen
boezem steken?


 K. Smits, Emmen.
 Essent
 Essent-team wint 'gekaapte' klanten terug (AD 13-6). Dat Essent zijn klanten
wil terughalen die zijn weggekaapt is te begrijpen. Dat het energiebedrijf
klaagt over de benadering door de andere aanbieders, is terecht. Dagelijks
merken wij als hulpverleningsinstantie dat mensen zonder het te beseffen door
een andere aanbieder zijn overgenomen terwijl ze alleen om informatie hebben
gevraagd. De grootste boosdoener op dat gebied is Energie Direct ... 100 procent
dochter van Essent!
 Harold Jagerman, budgetbeheer Stichting Pyxis, Zeist.
 Aan de lijn (4)
 Een algemeen aanlijngebod is niet de oplossing om overlast door loslopende
honden te voorkomen. Een strenger toezicht van Staatsbosbeheer is een beter
alternatief. Honden veroorzaken wel degelijk veel overlast als ze loslopen. Ze
springen tegen mensen op en jagen hardlopers en fietsers dikwijls de stuipen op
het lijf. Ik maak dit vanwege mijn vak dagelijks mee. Ik vind het zeer ongewenst
als mensen last hebben van de hond van een ander. Een boete kan zinvol zijn maar
waarom kan de eigenaar ook niet worden verplicht om het gedrag van de hond te
verbeteren? Hierdoor zal de overlast pas echt beperkt blijven en kunnen we
allemaal van de natuur genieten.
 Arnoud Busscher, hondengedragstherapeut, Almere.
 Aan de lijn (5)
 Er moet wat mij betreft wel een balans zijn tussen het aanlijnen van een hond
en hem vrij laten rondlopen (al ben ik absoluut geen hondenliefhebber). Zeker in
een bos, waar men zich vrij waant, is het voor mens en dier een zegen om
onbekommerd daar te lopen, zonder te worden gestoord. Je kunt dan wel overwegen
om in bepaalde gebieden een aanlijngebod in te voeren.
 B. v/d Linden, Schiedam.
 Aan de lijn (6)
 In de bossen en gebieden waar wordt gerecreëerd is onze hond Cendo, een
Tervuerense herder, die overigens prima onder appel staat, altijd aangelijnd.
Ook dan komen we, net zoals een paar weken geleden nog, gewoon wild (reeën)
tegen. Tijdens onze wandelingen proberen we natuurlijk ook gebieden aan te doen
waar Cendo los mag lopen. Als buitensporter (hardloper en wielrenner) heb ik ook
een hekel aan kuitenbijters. Daarom hebben wij Cendo al op heel jonge leeftijd
geleerd niet te reageren op wielrenners, skeelers en hardlopers. Zodra wij deze
medeweggebruikers naderen, roepen wij Cendo bij ons en volgt hij 'aan de voet',
zodat men kan zien dat er geen vrees hoeft te zijn. Ik noem dat opvoeden van je
huisdier. Lukt dat niet, dan ben je mijns inziens verplicht om de hond aan te
lijnen.
 F.J.L. ten Wolde, Rhoon.
 Gegraai (2)
 Geen gegraai in het onderwijs. Ik zou ook volgend jaar met pre-pensioen willen.
Dus neem ik ontslag, maar kom nog wel eens langs voor de koffie en krijg in de
jaren van mijn pre-pensioen gewoon even 750.000 euro. Dat is mooi, maar helaas:
bij het gewone volk werkt dat niet zo. Als ik een paar maanden eerder stop kost
mij dat gewoon even zo'n 250 euro netto in de maand. Als ik (en miljoenen met
mij) mijn werk niet goed doe, krijg ik ontslag en onmiddellijk minder geld. Als
je op een wat hogere stoel zit en je laat als schoolbestuurder een
miljoenenschuld achter dan krijg je als beloning nog een paar euro mee. En in
Den Haag hoor je ach en wee, maar men doet er niets aan.
 A. Stuurman, Spijkenisse.
 Abortus
 Abortus moet in elk land veilig worden (AD 13-6). De stelling van Willeke
Bezemer is dat abortus in Nederland een voorbeeld van tolerantie is. In
Nederland verdwijnt één op de zeven ongeboren mensenkinderen, 33.000 per jaar,
bij het medisch afval. Is dat tolerantie? Totaal niet! Nederland is heel
tolerant voor mensen die onverstandig en onverantwoord met seksualiteit omgaan.
Nederland is dat niet met de slachtoffers van deze tolerantie.
 Henk van Blitterswijk, Gouda.

LOAD-DATE: June 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              63 of 119 DOCUMENTS



                              AD/Algemeen Dagblad

                              15 juni 2009 maandag

MIJN MENING - Babs & Beer ... Paul Kusters - Brieven

SECTION: LEZER1; Blz. 19

LENGTH: 701 woorden


Banken
 Banken willen hun leven alleen vrijwillig beteren (AD 12-6). De
belastingbetalers mochten opdraaien voor de bonusjagende en gokkende bankiers.
De banken willen nu in samenspraak met het ministerie van Financiën
aanbevelingen, zoals het aan banden leggen van bonussen en het minder risico's
nemen, omzetten in een wet. Echter, ze willen zelf bepalen of en wanneer ze zich
aan deze wet zullen houden.


 Lijkt me een gouden kans voor de PvdA om stemmen terug te winnen. Tenminste als
ze nu daadkracht toont en laat weten dat ook banken, net als iedere burger in
Nederland, zich aan de wet moeten houden, mocht deze worden bekrachtigd.
 Karin den Hoed, Rozenburg.
 Specialist
 Salaris medisch specialisten stijgt explosief (AD 10-6). Ik gun iedereen een
goed salaris, maar de salarissen van medisch specialisten worden kunstmatig hoog
gehouden door de schaarste.
 Maar wat nog erger is: er zijn nog veel te veel wachtlijsten in ziekenhuizen.
Nu kan deze bedrijfsgroep tegenhouden dat er nog meer specialisten worden
opgeleid. Deze bevoegdheid moet direct worden ingetrokken. De patiënt/cliënt
moet centraal staan.
 L.D. WesenhagenKastelein, Maassluis.
 Vliegtaks
 'Vuist maken voor teruggaaf vliegtaks' (AD 8-6). Nyoman Smeenk zegt: 'Maar als
je hebt geboekt bij een reisbureau, blijkt het volgens klachten die we krijgen
weer een stuk moeilijker te zijn. Die weten soms nergens van, terwijl eerst zij
het geld van de luchtvaartmaatschappij moeten terugvragen.'
 Ik kan u verzekeren dat al onze klanten (enkele honderden) het geld van deze
ordinaire belasting al lang terug hebben zonder enige administratiekosten. Wij
hebben een jaar lang geprotesteerd tegen de vliegtaks en vonden het heerlijk om
onze klanten ook eens een goed bericht te brengen.
 Henri de Groot, Vlaardingen.
 AOW
 'AOW met 67 is laatste optie' (AD 11-6). Gaarne zou ik de dames en heren
ministers en Kamerleden in overweging willen geven om de mogelijkheid te
bekijken de inkomensgrens, waarover AOW-premie is verschuldigd, te verhogen van
31.589 naar bijvoorbeeld 45.000 euro. Dat men nog niet op deze gedachte is
gekomen is begrijpelijk, aangezien men er dan op inkomen op achteruit zal gaan.
De AOW zou dan in de toekomst wel verzekerd zijn.
 L.J. Hofman, Den Haag.
 Krakers
 'Krakers veranderden Rotterdams woonhuis in afbraakpand' (AD 11-6). Het
verbaast mij ten zeerste dat het anno 2009 nog steeds is toegestaan dat krakers
zich, hoppend van woning naar woning, gratis kunnen blijven misdragen met
vernieling en lawaai. Politiek: zeer snel de wet aanpassen alstublieft!
 A. Immerzeel, Schiedam.
 Homo-leraar (2)
 Christenen, die mensen niet zichzelf laten zijn? Op het geboortekaartje van een
homoseksueel staat: 'God schonk ons...'. Heeft God iets geschonken wat niet in
orde is? Dit is toch niet uit te leggen?
 Ik vind het ten hemel schreiend dat weldenkende mensen vasthouden aan
denkbeelden die zijn ontstaan in een tijd dat mensen van veel zaken nog geen
weet hadden.
 We veroordelen moslims die, handelend naar de Koran, anderen nadeel berokkenen.

 Net zo erg vind ik 'christenen' die verwijzen naar de Bijbel en daarmee
rechtvaardigen dat homo's niet mogen samenwonen. Het wordt ook voor christenen
tijd voor een eigentijdse Bijbel!
 D. van Keulen-Mölling, Woudenberg.
 Homo-leraar (3)
 Niemand heeft het recht om zich te bemoeien met het privéleven van een docent.
Het is belangrijk te weten hoe de docent zijn onderwijstaken uitvoert. De
partnerkeuze van een docent kan nooit van invloed zijn op de manier van
lesgeven.
 Schooldirecties en ouders geven een verkeerd signaal aan kinderen door een
docent te ontslaan vanwege zijn of haar seksuele geaardheid.
 Tolerantie in de maatschappij begint bij de opvoeding en in het onderwijs!
 Yvonne Venloo, Papendrecht.
 PvdA (6)
 Begrijp ik nou goed dat minister Ronald Plasterk bedoelt te zeggen dat
hoogopgeleide PvdA'ers gaandeweg het inlevingsvermogen van een cactus krijgen?
Een interessante analyse.
 In elk geval weet de gewone burger al zeker twintig jaar dat er in sommige
wijken stomweg niet meer normaal te leven valt.
 Dat dit genuanceerd, dus van een grote afstand, door de PvdA wordt benaderd, is
inmiddels wel algemeen bekend.
 Don Roos, Oud-Beijerland.

LOAD-DATE: June 15, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              64 of 119 DOCUMENTS



                              AD/Algemeen Dagblad

                              6 juni 2009 zaterdag

Hoeveel gevaar loopt ú eigenlijk?

SECTION: WEEK06; Blz. 8

LENGTH: 1341 woorden

SAMENVATTING

Het zijn dé regels om veilig door het leven te komen: word zelf geen crimineel,
beveilig je huis en word nooit dronken.

VOLLEDIGE TEKST:

- Wie jong is, vaak uitgaat en in de grote stad woont, loopt drie keer meer kans
op een misdrijf dan de doorsnee Nederlander. Tekst: Adrianne de Koning
Illustratie: Pluis -

 Eerst het slechte nieuws. De cijfers van de politie, verwerkt in de AD
Misdaadmeter, geven slechts een deel van de werkelijkheid over de criminaliteit
in Nederland weer. Tweederde van de slachtoffers doet namelijk geen aangifte.
Haalt de schouders op over weer een gestolen fiets. Vertrouwt liever op zichzelf
dan op de politie bij het speuren naar ontvreemd eigendom. Weet dat het bij een
vechtpartij zelf niet vrijuit gaat. Of kent de dader die 'uit frustratie' een
paar klappen gaf.
 Het zijn misdrijven die boven water komen door slachtoffer-enquêtes,
bijvoorbeeld van het CBS. Daaruit blijkt dat één op de vier Nederlanders in 2008
één of meer keren werd getroffen  door geweld, diefstal of vandalisme. Een
Nederlander van 15 jaar of ouder heeft dus een kans van één op vier om
slachtoffer te worden van een klein of groot misdrijf.
 Dan het goede nieuws. De kans op slachtofferschap is niet voor iedereen gelijk
én je kunt die kans zelf flink verkleinen. Eerste tip: word zelf niet crimineel.
Niet alleen scheelt dat slachtoffers, maar wie slachtoffers maakt, loopt ook
zelf meer risico. ,,Wraak is een onderdeel van criminaliteit. Je loopt kans dat
vriendjes van het slachtoffer je terugpakken. Een pistool biedt ook geen
bescherming, maar juist de kans dat het tegen je wordt gebruikt.''
 Ook wie een 'simpel' misdrijf als fietsendiefstal pleegt, komt in een vicieuze
cirkel terecht. Van één op de twintig Nederlanders wordt jaarlijks een fiets
gejat. In studentensteden ligt dit aantal hoger, waarbij studenten niet alleen
slachtoffer, maar ook vaak dader zijn.
 ,,Studenten plegen diefstallen om het verlies van een fiets te compenseren. Als
de eerste fiets wordt gestolen, kopen ze een nieuwe. Bij de tweede diefstal
kopen ze een gestolen fiets. En bij de derde keer stelen ze zelf een fiets.
Probleem: Het aantal diefstallen vliegt omhoog.''
 Tip nummer 2: beveilig je huis beter. ,,Wie sloten en kozijnen heeft die aan
het keurmerk Veilig Wonen voldoen, heeft een zeven keer kleinere kans op een
inbraak,'' zegt Jan van Dijk. ,,Goede beveiliging is dus écht de investering
waard. Niet alleen voor de materiële schade, maar ook voor de emotionele
gevolgen. Onderschat niet de impact van een inbraak op kinderen. Zij lopen een
deuk op in hun vertrouwen,'' aldus de hoogleraar victimologie
(slachtofferkunde).
 De laatste tip: verlaat niet stomdronken de kroeg. Wie bij het uitgaan veel
alcohol naar binnenslaat, loopt extra risico. Die is immers ontremd, kan
slechter gevaar inschatten en heeft minder goed overzicht. ,,Wie dronken is,
gaat met mensen mee met wie je dat nooit zou doen als je nuchter was.''
 Hier ziet Van Dijk, die de Pieter van Vollenhoven-leerstoel Fonds
Slachtofferhulp op de Universiteit van Tilburg bezet, een duidelijk verschil met
Zuid-Europa. ,,In Nederland, Engeland, Ierland, Zweden hangt veel geweld samen
met dronkenschap. Bij de helft van de vechtpartijen in het uitgaansweekeinde
zijn niet alleen de daders, maar ook de slachtoffers zwaar onder invloed. In het
zuiden, zoals in Italië, is dat ondenkbaar. Dat past niet bij de bella figura,
het mooie type dat Italiaanse mannen willen zijn. ,,Dronken zijn is al ordinair.
Dronken vechten is dat helemaal.''
 Van Dijk baseert zich op onderzoeken waarin wordt gekeken wie, waar en waarom
de meeste kans heeft om slachtoffer te worden van veelvoorkomende misdrijven:
niet iedereen heeft een gelijke kans. Wie jong is, vaak uitgaat en in de grote
stad woont, loopt drie keer meer kans op een misdrijf dan de doorsnee
Nederlander.
 De grote stad speelt een rol vanwege de anonimiteit, minder sociale controle en
een concentratie van potentiële doelwitten. Dit maakt de stad aantrekkelijk voor
criminelen. De verschillen zijn groot. In plattelandsregio's als Zeeland,
Drenthe en het noordelijk deel van Limburg ligt het percentage slachtoffers op
20 procent. In de Amsterdamse regio op bijna het dubbele (38 procent). Jongeren
lopen ook extra risico, omdat ze vaker op pad zijn en daardoor meer kans lopen
om te worden bestolen of mishandeld. Veel daders zijn ook jong en kiezen
leeftijdsgenoten als doelwit.
 Andere risicofactoren zijn 'single zijn' en een auto bezitten. Wie single is,
gaat vaker de deur uit, waardoor inbrekers, zakkenrollers en straatrovers kunnen
toeslaan. Ook kan een alleenstaande op eenzaamheid worden gepakt. Bijvoorbeeld
door Nigeriaanse oplichters, die met praatjes op Nederlandse datingsites contact
leggen, vervolgens om geld vragen 'voor een ziekenhuisbehandeling' of 'visum en
vliegticket'.
 Wie een auto heeft, loopt kans op vernieling en diefstal van de wagen en
inbraak in die auto. Omdat mannen vaker een auto bezitten, zijn ze op dit vlak
vaker de pineut. Ook zijn ze vaker slachtoffer van geweld. Vrouwen hebben echter
weer meer kans te worden aangerand of verkracht. Ook zijn ze aantrekkelijk voor
tasjesdieven, omdat ze altijd en eeuwig een tas meezeulen.
 Etnische afkomst maakt ook uit. Surinamers zijn relatief vaak doelwit van
bedreigingen, Turken en Marokkanen van inbraak en autochtonen van vandalisme.
Verder maakt het uit wat je voor de kost doet. Voor een treinconducteur horen
bedreigingen erbij, maar ook huisartsen krijgen relatief vaak verwensingen naar
hun hoofd geslingerd.
 Recente slachtoffers lopen verder meer gevaar wéér slachtoffer te worden, zo
blijkt uit onderzoek: het zogenoemde herhaald slachtofferschap. ,,Het balletje
van de roulette valt juist wél in hetzelfde vakje,'' zegt Van Dijk. ,,Bij
huiselijk geweld is er een duidelijk patroon, maar ook bij woninginbraken. Je
huis ligt blijkbaar in een aantrekkelijke buurt, vlakbij een uitvalsweg, en is
niet goed beveiligd. Échte inbrekers keren ook graag nog eens terug na een half
jaar, als met het verzekeringsgeld net nieuwe spullen zijn gekocht. Ook als er
bij de buren is ingebroken, moet je trouwens oppassen. Dan gaan ze het vaak
daarna nog eens proberen in dezelfde straat of buurt.''
 Bij rijke mensen, wordt niet per definitie vaker ingebroken. ,,Wie dure juwelen
of kunst in huis heeft, wordt door de verzekering gedwongen z'n huis goed te
beveiligen.'' En dat op ouderen als kwetsbare doelwitten wordt gejaagd, daarvoor
heeft Van Dijk nooit bewijs gevonden. Toch snapt hij de extra voorzichtigheid
van mensen op leeftijd maar al te goed: ,,Als ze letsel oplopen bij een beroving
is dat veel ernstiger dan bij een jonger slachtoffer, zoals een gebroken heup.
Ze hebben dus alle reden om extra bezorgd te zijn, omdat ze zich fysiek
kwetsbaarder voelen.''
 In zijn woonplaats Amsterdam ziet Van Dijk hoe toeristen het doelwit zijn van
rovers. ,,Ze zijn onbekend in de buurt, letten niet goed op, hebben dure spullen
bij zich als een fotocamera of hun mooiste juwelen, dat maakt ze een makkelijke
en aantrekkelijke prooi.''
 Voor Nederlanders op vakantie geldt hetzelfde: ,,Niemand beseft dat, maar
tijdens de paar weken vakantie loopt je net zo'n grote kans slachtoffer te
worden van een misdrijf als in de rest van het jaar in de eigen woonomgeving.''

 Eén geruststelling kan Van Dijk geven. De kans om door een onbekende te worden
vermoord is nihil. ,,De angst voor de dood is een oerangst die in ons allen zit.
Maar het is voor Nederlanders geen realistische zorg, zoals in Los Angeles of in
Afrika. In Nederland zijn gewone burgers amper het doelwit. Moorden zijn hier
afrekeningen of uit de hand gelopen familieconflicten.''
 De  kans slachtoffer te worden is in Nederland de afgelopen jaren gedaald.
Vooral het aantal woninginbraken is, ondanks een kleine stijging in 2008,
afgenomen de afgelopen tien tot twintig jaar, tot een kans van één op vijftig.
,,Verzekeringsmaatschappijen hebben hier de afgelopen jaren goed aan verdiend.
De criminaliteit is gedaald, maar de premies zitten nog op het oude niveau.'' n

LOAD-DATE: June 6, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              65 of 119 DOCUMENTS



                              AD/Algemeen Dagblad

                              6 juni 2009 zaterdag

Tekst: Xandra van Baarle Foto's: Jupiter Images - cultuur en water - Oslo

SECTION: REIS18; Blz. 12

LENGTH: 1409 woorden

SAMENVATTING

Tussen Vikingschepen uit de 9de eeuw en de teruggekeerde Schreeuw van Munch ligt
een stad vol kunst en cultuur.

VOLLEDIGE TEKST:

Waarom nu?
 Na de lange, koude winter genieten ze in de hoofdstad van Noorwegen met volle
teugen van het zomerseizoen. De vele terrassen zitten vol vrolijke mensen en de
boten varen af en aan naar eilanden in het fjord waar je frisse lucht en cultuur
kunt snuiven. Bovendien willen we natuurlijk graag weten waar de Wit-Russische
Noor Alexander Rybak, winnaar van het Eurovisie Songfestival, inspiratie kreeg
voor zijn sprookje.

 Hoe erheen?
 Voor een weekend is een vliegtuig het ideale vervoermiddel. AD Reiswereld vloog
met SAS rechtstreeks van Schiphol naar Oslo (237 euro retour, incl).
www.flysas.com Er zijn goedkopere mogelijkheden met KLM en Norwegian.
www.norwegian.no Pak op vliegveld Gardermoen de trein naar het centrum (met
Flytoget 19 euro, enkele reis; de regionale trein is goedkoper).

 Sentralstasjon
 Binnen het half uur ben je op het Sentralstasjon 1. Leuk hè? Zeg het hardop en
je weet wat er staat. Ga hier naar het Tourist Information Centre 2 en koop -
als je veel wilt zien en beleven - de Oslo Pass. Prijzen vanaf 220 NOK (10
Noorse Kroon = 1,12 euro) voor 24 uur, hoe langer hoe voordeliger. De pas geeft
gratis toegang tot 35 musea en zwembaden, gratis openbaar vervoer (ook de boot
naar het 'museum-eiland') en korting in een groot aantal restaurants en winkels.
Bij de pas hoort een handig boekje waarin alle musea en attracties vermeld
worden plus tips en andere informatie. Neem hier meteen een plattegrond mee en
de Oslo Guide 2009, voor nul NOK. Opvallend: niet alleen de medewerkers van de
Tourist Info spreken prima Engels, 'heel' Oslo lijkt het te spreken en wijst
dolgraag de weg. Noors verstaan valt niet mee, Noors lezen soms wel. Ut-,
inngang en hope it smake, dat is duidelijk. Ikke en Bankplassen zijn instinkers,
die woorden staan voor niet en Bankplein. Takk! Dat is bedankt.

 Waar slapen?
 In het centrum met uitzicht op het Oslofjord. Dat kan onder meer in Thon Hotel
Panorama 3 (de hogere etages) waar elke kamer een eigen balkon heeft. Vanaf 100
euro, inclusief uitgebreid ontbijtbuffet). Er zijn meer Thon Hotels in Oslo:
www.thonhotels.no Kijk voor andere hotels op:  www.visitoslo.com

 Een mooi begin
 Oslo en het 107 kilometer lange Oslo-fjord maken er samen iets heel bijzonders
van: een prettige omarming van stad en natuur. Hoe mooi die twee in elkaar
zitten en bovendien omgeven worden door groene heuvels, zie je tijdens een
boottocht, de twee uur durende Fjord Sightseeing van Bätservice. Aan de ene kant
stellen bezienswaardigheden zich voor als het nieuwe, opvallende Opera House 4 -
waar bezoekers ook het dak op kunnen - Slott Akershus 5 - het oorspronkelijk
middeleeuwse kasteel - en het trendy uitgangsgebied Aker Brygge 6. Stuk voor
stuk prachtig te zien vanaf het water. Aan de andere kant ligt een leuke
verzameling eilanden met stranden en verrukkelijke houten zomerhuizen in alle
kleuren van de regenboog. In totaal telt het Oslo Fjord veertig eilanden. Heel
uniek is de witte vuurtoren 7 die alleen op een eilandje staat en tegenwoordig
gehuurd kan worden als vakantieverblijf. De boot vertrekt vanaf pier 3,
tegenover het stadhuis 8. Een kaartje kost 26 euro. Een korter tochtje of de
combinatie bus/ boot is ook mogelijk.

 Museumeiland
 De rondvaartboot tuft ook langs Bygdoy, het 'museumeiland' dat eigenlijk een
schiereiland is. Zonder aan te meren. Dat doet de speciale museumboot, die aan
de andere kant van de pier vertrekt wel. Hier hoef je alleen maar met je Oslo
Pas te zwaaien om aan boord te gaan. Met diezelfde pas gaan ook de deuren open
van alle musea op het eiland.  Norsk Folkemuseum (openluchtmuseum) 9, het
Vikingschipmuseum !0, het Holocaustcenter !1, het Kon-Tiki Museum !2, het
FRAM-museum !3 en het Noors Maritiem Museum !4. Veel boten dus op het eiland. De
indrukwekkende Vikingschepen uit de 9de eeuw met bijbehorende vondsten, de
originele boten van de expedities van Thor Heyerdahl en FRAM, het sterkste
houten schip ter wereld dat eind 19de eeuw voor drie grote Poolexpedities is
gebruikt. Een beetje botengek redt het niet in een dag.

 Duizend jaar Oslo is ongeveer duizend jaar geleden gesticht en heeft 570.000
inwoners van wie 25 procent niet in Noorwegen geboren is. In 1300 liet koning
Hakon het fort Akershus bouwen. In 1536 werd Noorwegen een provincie van
Denemarken en in 1624 werd Oslo genoemd naar de Deense koning Christian IV,
Christiania. De Unie met Denemarken werd in 1814 verruild voor een Unie met
Zweden. In 1905 wordt Noorwegen zelfstandig en in 1925 krijgt de hoofdstad de
naam Oslo terug. Die hele geschiedenis is in vijftien minuten te zien op het
witte doek in het Gamle Raadhus !5, het oude stadhuis aan Christiania torv.,
boven het oudste restaurant van Oslo, Det Gamle Raadhus.

 Vis moet zwemmen
 Overal in Oslo kun je prima vis eten. Rendiervlees (reinsdyr), daar zijn ze
hier ook gek op. Prijzig is het wel. Een rekessmorbrod (sandwich met garnalen)
kostte op het mooie terras van Onkel Donald - naast de muziektent in het centrum
- ruim 15 euro. Wie vindt dat vis moet zwemmen en dat ook bij andere gerechten
een glaasje wijn hoort, schrikt zich helemaal een hoedje bij het zien van de
kaart. Een glas huiswijn kost zo'n 8 euro.  Bij McDonalds zijn de prijzen
'normaal' en kun je onbeperkt ketchup tappen. Geen alcohol. Leuk voor de lunch
is Kafé Grosch in het nieuwe Museum voor Architectuur dat in een oud bankgebouw
zit. Prima restaurants (met terrassen) liggen voor het oprapen in Aker Brygge.
De oude arbeiderswijk Grünerlokka !6 wordt steeds hipper en bij de kleine, vaak
buitenlandse restaurants eet je een stuk voordeliger dan in het centrum.

 Trollen en Noorse truien
 Tussen Slottet, het Koninklijk Paleis !7, waar elke dag om half twee de wacht
wordt gewisseld en dat van half juni tot half augustus open is voor het gewone
volk, en het Sentralstasjon loopt de belangrijkste winkelstraat, Karl Johans
gate !8. Hier en in het grote winkelcentra Oslo City !9, zitten de meeste
winkelketens. De warenhuizen in het centrum zijn Christiania Glasmagasin en
Steen & Strom. Ook in Aker Brygge kun je goed, maar niet voordelig winkelen.
Noorse truien en vesten zijn nog steeds een hit. Vooral het merk Dale of Norway
heeft prachtig breiwerk (180 euro). Trollen, glaswerk en artikelen met de
afbeelding van een eland vind je in elke 'toeristenwinkel'.

 De Schreeuw en de boze baby
 Oslo barst van de beelden. Nieuw, oud en alles er tussenin. De allermooiste
staan in het wereldberoemde Vigelandpark @0, genoemd naar de beeldhouwer Gustav
Vigeland (1869-1943) die in de leer is geweest bij Rodin. In meer dan
tweehonderd granieten en bronzen figuren heeft hij het leven uitgebeeld, van de
geboorte tot de dood, met alle menselijke trekjes. Vooral de boze baby is enorm
populair. Het oude atelier van de meester is een museum geworden. De
expressionistische schilder Edvard Munch (bekend van vier versies van De
Schreeuw waarvan er één in 2004 werd gestolen en in 2006 weer is teruggevonden)
heeft ook zijn eigen museum in Oslo @1. Zijn graf, en dat van Ibsen, zijn
aangegeven op de stadsplattegrond. In het centrum staan nog veel meer musea.
Onder meer: Architectuur, Ibsen, Design, Moderne Kunst, Techniek, Film,
Telecommunicatie. Bijzonder is ook het Nobel Peace Center @2 met interactieve
informatie over de Nobelprijzen voor de Vrede. Vergeet hier vooral niet te
bladeren in het Grote Toverboek.  In het stadhuis worden de 'Vredesprijzen'
uitgereikt. In het strenge stadhuis (dagelijks geopend) hangen bijzondere
kunstwerken. Buiten het centrum (maar wel met de Oslo Pas) kan het Skimuseum en
de springschans in Holmenkollen bezocht worden, maar niet dit jaar. Wegens
verbouwing gesloten.

 Uitgaan
 Wie het nog trekt (financieel en conditioneel), kan zich tot diep in de nacht
uitleven in Z Clubs (restaurants, cafés, bars en clubs onder één dak aan Karl
Johans gate), doorzakken in het unieke Theatercaféen (Stortingsgate), blijven
hangen in een van de bars aan de haven of heel relaxed op dit alles neerkijken
vanuit de bar op de 21ste verdieping van het hoogste gebouw van de stad, het
Radisson SAS hotel @3. Gelukkig hoeven dames niet eens wat te drinken om dubbel
te zien: in het kleinste kamertje staan echt twee potten naast elkaar. En de
mannen? Die plassen van 107 meter hoog zo naar beneden.  n

 www.visitoslo.com
 www.visitnorway.nl

LOAD-DATE: June 6, 2009

LANGUAGE: DUTCH; NEDERLANDS

GRAPHIC: Typisch: Noorse trui van Dale. Flaneren: De hoofdstad van Noorwegen is
een snuifje Viking met een vleugje Munch en een hele grote boulevard om over te
wandelen. Kunst: Boze baby in Vigelandpark. Steen: De stad barst van de beelden.
De meeste staan in Vigelandpark. Waterstad: Toch te warm in de zomer? Op het
fjord is het heerlijk koel.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              66 of 119 DOCUMENTS



                              AD/Algemeen Dagblad

                             4 juni 2009 donderdag

Huisvrouw maakt tijdschrift voor zichzelf en vriendinnen - Blad voor gemiddelde
vrouw

SECTION: BIBU08; Blz. 9

LENGTH: 412 woorden


MAAIKE RUEPERT
 VOLENDAM
 Huisvrouw Lisette Sier uit Volendam begint een eigen tijdschrift. Dat ze geen
ervaring heeft, er een economische recessie heerst en er al tientallen
tijdschriften zijn, deert niet.



 ,,Een positief blaadje voor de gewone vrouw met kinderen en een klein baantje,
was er nog niet,'' zegt Lisette. Op 16 juni ligt het eerste nummer van 100%NL in
de winkel.
 Lisette (35) zit een beetje beduusd in haar zonnige achtertuin in het centrum
van Volendam. Een gewone vrouw die naar eigen zeggen nooit zo gek veel deed.
Zorgen voor Luna (7) en Sterre (3,5), het huishouden en een paar uur
administratie per week in haar mans zaak. Daarmee had je het wel gehad.
 Dat is nu wel anders. Vanmorgen moest ze sjezen om pdf-files van het eerste
nummer te controleren op zetfouten. De jongste bij haar schoonzus gedropt, de
oudste naar school gebracht. En nu zit ze licht nerveus naast echtgenoot Eddy
Guyt klaar voor haar eerste interview.
 Eddy verklaarde haar voor gek toen ze in januari met het plan kwam voor een
eigen tijdschrift. Lisette: ,,Het begon als een gekkigheidje. Ik had met
vriendinnen over blaadjes zitten kletsen, toen we erachter kwamen dat er niets
is voor ons, de gemiddelde vrouw tussen de 25 en 45 jaar. Niet voor de gewone
vrouw zonder carrière, die niet per se hoogopgeleid, heel geëmancipeerd of
supertrendy is.''
 Lisette organiseerde een brainstormsessie met vriendinnen aan de keukentafel
over wat dat nieuwe tijdschrift moest zijn. Eddy was onder de indruk en besloot
de droom te helpen waarmaken. Samen staken ze flink wat eigen geld ('Als dit
mislukt, zitten we jarenlang in de ellende') in het project. Ze vonden
zakenpartners, een professionele redactie en adverteerders.
 Het resultaat is een maandblad dat in 75.000 exemplaren in heel Nederland ligt.
Het blad is vernoemd naar het radiostation met dezelfde naam, dat een van de
zakenpartners is. ,,We zitten niet in de rechtse hoek,'' haast Lisette zich te
zeggen. ,,Het blad is gewoon lekker Nederlands, positief en gezellig. Nederland
is erg hot. Nederlandstalige muziek is in. Heel veel mensen gaan ook in
Nederland op vakantie.'' Dus gaat de reisreportage naar de Zeeuwse Kust, is de
bikinishoot in een paprikakas gemaakt en vind je veel BN'ers in het blad.
 Lisette is de 'cultuurbewaker'. Bij alles vraagt zij zich af: is dit wat ik
bedoelde? ,,Er mag best drama in staan, maar het moet goed aflopen. Er is al
zoveel ellende.'' En alle foto's zijn gemaakt bij mooi weer.

LOAD-DATE: June 4, 2009

LANGUAGE: DUTCH; NEDERLANDS

GRAPHIC: Lisette Sier (35), met kind, bezig met het eerste nummer van haar eigen
tijdschrift. FOTO MARCO OKHUIZEN

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              67 of 119 DOCUMENTS



                              AD/Algemeen Dagblad

                             4 juni 2009 donderdag

MIJN MENING - Babs & Beer ... Paul Kusters - Brieven

SECTION: LEZER1; Blz. 23

LENGTH: 714 woorden


Straf te laag
 Familie dode agente vindt straf te laag (AD 3-6). Helemaal mee eens. Behalve de
andere misdaden waarvan de bewuste meneer is beschuldigd, lees ik niets over het
rijden onder invloed voor de misdaad waarmee meneer andere weggebruikers in
gevaar bracht. Daar is meneer door de agente op aangesproken. Rijden onder
invloed is een misdaad, welke bij de strafmaat moet worden meegerekend. Deze
uitspraak is te dun en een aanfluiting tegenover de maatschappij, waar wij weer
terug moeten naar normen en waarden waaruit respect voor elkaar en
wetshandhaving blijkt.


 Dit Maarleveld, Kamerik.
 Straf te laag (2)
 De moordenaar van hoofdagente Gabrielle Cevat krijgt slechts twaalf jaar in
plaats van de geëiste achttien jaar cel. Mede gelet op het feit dat een derde
van de straf wordt kwijtgescholden, scheelt dit ook nog vier jaar. Dat de dader
niet wist of het hier een agente betrof is mijns inziens niet relevant. Voor de
zoveelste keer is weer bewezen, dat rechtspraak een soort loterij is geworden.
 J.H.M. Hilberding, Steenbergen.
 Straf te laag (3)
 Er is toch wel een aantal onbegrijpelijke dingen in de redenatie van de
rechter. Het leven van een 'gewone' burger ten opzichte van politieagent is
minder waard. Het lijkt mij toch dat niemand het recht heeft om iemand wat aan
te doen, ongeacht wie of wat die persoon is. Om in een opwelling te kunnen
schieten ontbreekt bij mij een essentieel onderdeel, namelijk het pistool. Ik
heb geen pistool bij me, dus mij zou dat niet overkomen. Wanneer gaat er bij het
OM en bij de rechter de redenatie leven dat als je een wapen bij je draagt het
per definitie met voorbedachten rade is. Dus OM, ga in hoger beroep!
 Marcel van 't Hoff, Den Haag.
 Zwarte doos
 Speurtocht race tegen de klok (AD 3-6). Met de huidige technologie zou het toch
mogelijk moeten zijn om de zwarte doos van een vliegtuig ergens te monteren en
zodanig te prepareren dat hij boven komt drijven als een vliegtuig in het water
stort? Met zoveel trans-Atlantische vluchten en overige vluchten boven water zou
dat een oplossing kunnen zijn.
 A.J. Tiebie, Alkmaar.
 Callcenters
 Callcenters zoeken nog veel personeel (AD 2-6). Het slechte imago van
callcenters komt niet alleen door de verkooptelefoontjes. Mijn vriendin werkte
op de klantenservice van een postorderbedrijf en diende binnen drie minuten per
gesprek boze klanten af te poeieren. Mensen met gegronde klachten kunnen niet
eens worden doorverbonden met de verantwoordelijke persoon. Een
callcentermedewerker verdient heel slecht en houdt commerciële oplichters buiten
schot. Het is slecht voor je karma en je krijgt er hoofdpijn van.
 Klaas Brand, Kampen.
 ING
 ING voorziet geen nieuwe prijzenslag in supermarkten (AD 3-6). Ik lees dat ING
beschikt over een economisch bureau. Bestaat de huidige personeelsbezetting uit
mensen die daar vorig jaar ook al zaten en met z'n allen de economische ellende
over het hoofd hebben gezien, ergo niét hebben voorzien? Of is er nu een nieuwe
personeelsbezetting aan het werk? Het had de belastingbetaler namelijk een hoop
geld kunnen schelen als er toen ook al mensen met zo'n vooruitziende blik zouden
hebben gewerkt!
 John Rosmuller, Arnhem.
 Nertsen (9)
 In de discussie over nertsen en de bio-industrie valt het me op dat mensen die
niet in deze sector werken precies weten hoe het moet. Een briefschrijver denkt
zelfs dat een koe twee keer per jaar kan afkalven. Dankzij de boeren is ons luxe
voedselpakket steeds goedkoper geworden. Dieren kunnen onbruikbare grondstoffen
omzetten in heerlijke producten. Ook ik denk dat door het perverse marktsysteem
de bio-industrie te ver is doorgeschoten, maar het boeren op zich is prachtig
voor boer, dier en consument.
 Gijs Olsthoorn, Zevenhoven.
 Nertsen (10)
 Fantastisch het verbod op de nertsenhouderij. Eindelijk alle argumenten om alle
dierenhouderij in Nederland te verbieden. Wist u dat de koeien tegenwoordig zes
kalfjes krijgen, waarvan de stiertjes worden doodgeknuppeld; die geven toch geen
melk. Er zijn ook al berichten van ontploffende uiers. Maar met de parlementaire
dictatuur van 75 + 1 moet het lukken om in tien jaar van de dierenhouderij af te
komen. Geen schadevergoeding natuurlijk, zonder kosten voor de belastingbetaler.
Fantastisch toch?
 Pieter van der Grift, melkveehouder, Bunnik.

LOAD-DATE: June 4, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              68 of 119 DOCUMENTS



                              AD/Algemeen Dagblad

                              30 mei 2009 zaterdag

'Wilders is voor velen de man die het scherp heeft gezien'

SECTION: VOTE01; Blz. 28

LENGTH: 568 woorden


CAREL BRENDEL

 'Een groot deel van de aanhang van Geert Wilders en zijn PVV kan worden
verklaard uit de zwakte en de onhandigheid van de gevestigde politieke partijen.

 Zijn partij heeft als eerste het religieus gemotiveerde geweld waarmee we in
Nederland, maar ook in andere delen van de wereld te maken hebben gekregen, op
de agenda gezet en maatregelen daartegen bepleit. Daarvoor had je wel
individuele stemmen zoals Ayaan Hirsi Ali bij de VVD, maar zij heeft nooit een
hele partij achter zich gekregen.


 In het bijzonder na de moord op Theo van Gogh op 2 november 2004 heeft Wilders
dit punt electoraal verzilverd. Veel kiezers zien hem, denk ik, als de man die
het scherp heeft gezien, terwijl de andere partijen de tendens hadden (en
hebben) om het religieus terrorisme te bagatelliseren of als een 'incident' te
verklaren dat vanzelf weer overwaait als je er maar geen aandacht aan besteedt.
Na die moord op Van Gogh waren er verschillende andere incidenten waardoor
mensen denken: 'Onze regering leidt ons om de tuin met pappen en nathouden.'
 Na het succes in de peilingen zijn andere partijen de PVV en haar leider steeds
grover gaan aanvallen met allerlei verwijten van racisme, xenofobie en
islamofobie, terwijl de gewone burger denkt: 'Dat heeft er niets mee te maken.'

 Al die aanvallen en nu zelfs juridische acties tegen Wilders hebben hem alleen
maar groter gemaakt. Na het uitkomen van Fitna kregen we de merkwaardige
situatie, dat de politiek leider van een reguliere partij te maken kreeg met een
internationaal arrestatiebevel uit een dictatoriaal geregeerd land als Jordanië.
Hij werd als een soort oorlogsmisdadiger behandeld, een soort Pinochet. De
Nederlandse burger constateert vervolgens hoe de Nederlandse regering uiterst
bedremmeld reageert op dit soort acties en haar eigen parlementariërs niet in
bescherming neemt.
 Daarna kwam de beschikking van het gerechtshof Amsterdam, dat Wilders moet
worden vervolgd op basis van zwakke en schimmige redeneringen. De modale
krantenlezer krijgt zo het beeld van een door jihadstrijders bedreigde politicus
- al die bodyguards zijn er niet voor niets, zeggen ook de Nederlandse
veiligheidsdiensten en de Nationaal Coördinator Terrorismebestrijding - die ook
nog eens met juridische middelen wordt vervolgd. Voor veel kiezers is dat de
omgekeerde wereld. Dat stimuleert sympathie. Het lijkt een herhaling te worden
van het Fortuyn-drama. De bestuurlijke en politieke elite heeft daar niets van
geleerd.
 Wilders heeft ook geen last van de bestrijding door Alexander Pechtold (D66) en
Femke Halsema (GroenLinks). Veel mensen zien deze aanvallen als niet-authentiek.
Afdingen op Wilders is niet zo sterk als je zelf geen visie hebt op hoe het
terroristische gevaar het hoofd kan worden geboden. Men weet alleen maar te
bedenken dat de vrijheid van meningsuiting tot de omvang moet worden
teruggebracht die religieuze terroristen aanvaardbaar achten.
 Dat Wilders van tijd tot tijd onbezonnen uitspraken doet, zoals het verbieden
van de koran of het uitscheuren van pagina's daaruit, is wel waar, maar het
wordt hem door veel kiezers vergeven.
 Bij de Europese verkiezingen zal ik overigens op de Partij voor de Dieren
stemmen, waarvoor ik in 2006 lijstduwer was bij de Kamerverkiezingen.

 Paul Cliteur (54) is hoogleraar encyclopedie van het recht aan de Universiteit
Leiden, en schrijver van Moreel Esperanto: naar een autonome ethiek (2007).

LOAD-DATE: May 30, 2009

LANGUAGE: DUTCH; NEDERLANDS

GRAPHIC: Paul Cliteur: 'De krantenlezer krijgt het beeld van een door
jihadstrijders bedreigde politicus. Dat stimuleert sympathie.' FOTO ANP/ED
OUDENAARDEN

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              69 of 119 DOCUMENTS



                              AD/Algemeen Dagblad

                              30 mei 2009 zaterdag

Tekst: Arno Gelder Foto: Peter Boer, HH - 'Herinneringen raken gekleurd en
verkleurd'

SECTION: WEEK06; Blz. 8

LENGTH: 1385 woorden

SAMENVATTING

Anthony Beevor, auteur van standaardwerken over de Tweede Wereldoorlog, schreef
met behulp van originele bronnen een boek over D-Day.

VOLLEDIGE TEKST:

D-Day heet zijn nieuwe boek en het is - alweer - een hoogtepunt in het oeuvre
van de Britse schrijver Anthony Beevor. Evenals zijn bestsellers Stalingrad en
Berlijn: De ondergang 1945 doet zijn epische reconstructie van de geallieerde
landing 6 juni 1944 in Normandië een beroep op alle zintuigen van de lezer.
 Bij Beevor zie je het angstzweet op de gezichten van soldaten parelen. Je
proeft het zilt van de Franse westkust en je hoort, tussen het gekrijs en de
doodsrochels door, de granaten en kogels fluiten. Je ruikt het braaksel en de
ontlasting in de landingsvaartuigen van 19-jarige plattelandsjongens uit
Arkansas of Arizona die, ver van huis, Europa kwamen bevrijden. Maar bovenal -
je voelt elke bladzijde de onmetelijke omvang van de grootste amfibische
landingsoperatie uit de historie, die zich dankzij Beevors oog voor de kleinste
verwikkeling in al zijn grootsheid ontrolt.
 Door zijn benadering, waarbij het verhaal van 'gewone mensen' in een ongewone
tijd vertelt, is Anthony Beevor de succesrijkste schrijver van werken over de
Tweede Wereldoorlog. ,,Niet de politieke machthebbers, de militaire top, de
diplomaten, maar juist de gevolgen van hun beslissingen voor de gewone man en
vrouw zijn voor mij essentieel," zegt hij. ,,Hun wederwaardigheden neem ik als
uitgangspunt voor mijn vertelling."
 In die zin werkt Beevor in de traditie van de vermaarde Engelse historicus John
Erickson, auteur van de Face of Battle en bovendien Beevors 'leermeester'.
,,Erickson beschreef voor het eerst dat een leger een emotionele organisatie is
en het slagveld een totale chaos. Voor die tijd waren er alleen maar generaals
buiten dienst die alleen maar militair-strategische verhandelingen hielden."
 Beevor geeft toe dat het vergaren van deze oral history, het relaas van
tijdgenoten, in het geval van D-Day een loodzware klus was. ,,Er zijn niet
zoveel ooggetuigen meer in leven en bovendien: hun verhaal is in de loop der
jaren gekleurd en verkleurd. Herinneringen vervagen en er is veel nieuwe
informatie over D-Day. Mensen slaan dat onbewust op en maken het tot hun eigen
belevenis. Daarom gebruik ik authentieke bronnen als brieven en dagboeken."
 Voor zijn nieuwe standaardwerk putte hij tevens uit Amerikaanse archieven,
vooral uit interviews door legerhistorici met betrokkenen. Het materiaal was
vaak 'schaamteloos eerlijk'. Beevor: ,,Er staat droog dat Amerikaanse soldaten
in Normandië Franse burgers doodschoten omdat ze in het bezit waren van wapens.
Men vroeg zich niet af of het wellicht verzetsmensen waren. De meeste soldaten
waren nooit buiten de VS geweest. Frankrijk was een vijandige natie - niet een
bezet land."
 Anthony Beevor, die 6 juni tijdens de herdenking van 65 jaar D-Day
gastcommentator bij de Franse televisie is, vult met zijn boek een gat van
twintig jaar waarin er geen belangwekkend werk over Operation Overlord
verscheen. ,,Dat heeft me verbaasd. Ik weet dat een Amerikaanse
collega-schrijver, Rick Atkinson, ook bezig is met de landing in Normandië, maar
hij ligt twee jaar achter op mij. Godzijdank, haha."
 Beevor komt niet zozeer met nieuwe feiten - het onderwerp kent 65 jaar na dato
nauwelijks nog geheimen - maar het is zijn doorwrochte aanpak en liefde voor het
(menselijke) detail die D-Day tot een meeslepend epos maakt. Desalniettemin
verwacht de auteur ook nu kritische kanttekeningen van collega's en
geschiedkundigen. Want de every inch a gentleman-nazaat van een hele lijn van
vrouwelijke schrijvers zorgde met zijn geruchtmakende boeken Stalingrad en
Berlijn: De ondergang 1945 voor veel ophef in vooral Rusland en Duitsland.
 ,,Na de verschijning van Berlijn attaqueerde de historicus Joachim Fest mij
drie pagina's lang in Der Spiegel. Bij mij zou een 'leidende gedachte'
ontbreken. Dat is inderdaad precies wat ik vermijd. Wanneer je van tevoren een
duidelijke lijn uitstippelt waarvan je per se niet wilt afwijken, selecteer je
je materiaal ook rigide in die richting. Ik vind het juist prachtig als blijkt
dat veronderstellingen onjuist zijn. Aan het einde van het boek citeerde ik uit
Amerikaanse verhoren van Duitse generaals die verklaarden dat 'het geen goed
idee was om de joden te vervolgen omdat ze wapens hadden kunnen maken'. Dat
citaat nam Fest mij kwalijk."
 Duitsers, zegt hij, zijn niet bepaald een volk 'dat aan zelfonderzoek doet'.
Beevor: ,,Ik praat niet over de vrouwen en kinderen en de jongens die in 1945
werden bewapend. Maar nog altijd worstelen veel Duitsers met oorzaak en gevolg.
Toen de bevolking destijds door de geallieerden werd gedwongen de gruwelen van
de concentratiekampen letterlijk onder ogen te zien, repten velen van
'vijandelijke propaganda'.
 ,,In hetzelfde jaar dat Berlijn verscheen, kwamen ook In Krabbengang van
Günther Grass - over de Russische torpedering van het passagiersschip Wilhelm
Güstloff - en De brand - over het systematisch bombarderen van Duitse steden -
van Jörg Friedrich uit. De auteurs wilden aantonen dat óók Duitsers slachtoffer
waren.
 ,,Ik vertel ter onderbouwing altijd graag deze anekdote. Ooit sprak ik in
Berlijn voor politici, diplomaten en geïnteresseerden. Merkwaardig toch dat een
Brit Duitsers aan hun gitzwarte verleden moet herinneren. Ineens stond er een
man op en ik heb genoeg oude nazi's gezien om te constateren dat dít er een wás.
'Herr Beevor, vindt u ook niet dat de Waffen SS die rond Moskou vocht de
voorloper is van de NAVO?' Later, toen ik boeken signeerde, stond hij ineens
achter me met een zwaar, in papier gewikkeld voorwerp. Shit, dacht ik, hij knalt
me neer. Maar glimmend van trots toonde hij de zilveren handspiegel met
hakenkruis die aan Eva Braun had toebehoord. Gekocht van een Russische soldaat
die het ding uit de puinhopen van de Rijkskanselarij had meegenomen"
 De Russen zijn evenmin gecharmeerd van de wijze waarop Beevor WOII tot leven
laat komen. In Rusland is hij, eveneens na de verschijning van zijn boek over de
val van Berlijn, nagenoeg persona non grata. Historici vermoedden in hem een
'neonazi' die het Rode Leger afschilderde als 'Aziatische horde'. Beevor: ,,Ik
schreef over de verkrachtingen van Duitse vrouwen en meisjes door Russische
soldaten. Informatie nota bene uit hun eigen archieven in Moskou, waar ik
onderzoek deed.
 ,,Nu," verzucht hij, ,,wordt in Rusland een wet voorbereid die elke kritiek op
de Grote Patriottische Oorlog verbiedt. Russen hebben een totaal egocentrische
visie op de wereld. Ik was in Warschau toen Rusland Georgië binnenviel - een
Russische vriend van me juichte of de wereldcup was gewonnen. De heroïsche
Sovjetpropaganda van toen is nog  altijd heilig. Waar de Duitsers twaalf jaar
met zich meetorsten - '33 tot '45 -, daar moeten de Russen nog altijd in het
reine komen met zeventig jaar communisme. Een grotesk systeem dat voor miljoenen
doden heeft gezorgd."
 Maar ook aan het thuisfront, zijn eigen Groot-Brittannië, ontbreekt het volgens
Beevor vaak aan historisch besef. ,,Ik sprak een historica die destijds Margaret
Thatcher sterk ontraadde tijdens een staatsbezoek in Polen te spreken van 'één
miljoen Engelse doden' tijdens WOII. Ze deed het toch. Er zijn bij de
voorbereidende bombardementen voor D-Day, de dag zelf en de nasleep van de
landing, meer Franse burgers omgekomen dan door de Luftwaffe tijdens de
aanvallen op Londen en andere grote Engelse steden.
 ,,Gordon Brown toont al evenmin respect voor feiten en statistieken. Mister
Brown wilde niet eens naar de herdenking van 65 jaar D-Day in  Normandië,
terwijl de laatste Britse veteranen  wel afreizen. Alleen toen hij vernam dat
president Obama er namens de Verenigde Staen wel zou zijn, wist hij niet hoe
snel hij zich moest aanmelden." n
 'Duitsers zijn niet een volk dat aan zelfonderzoek doet. Nog altijd worstelen
veel Duitsers met oorzaak en gevolg.'
 n Geboren: 14 december 1946.
 n Carrière: De voormalige officier in het Britse leger geldt als de
opmerkelijkste chroniqueur van de Tweede Wereldoorlog in Europa. Hij schreef
bestsellers als Stalingrad, Berlijn: De Ondergang 1945 en De Spaanse
burgeroorlog. Tevens schreef hij enige novellen. Beevor is gasthoogleraar aan de
Universiteit van Londen.
 n Privé: Getrouwd met de schrijfster Artemis Cooper.

LOAD-DATE: May 30, 2009

LANGUAGE: DUTCH; NEDERLANDS

GRAPHIC: 'D-Day': Meeslepend epos dankzij doorwrochte aanpak en liefde voor
menselijk detail.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              70 of 119 DOCUMENTS



                              AD/Algemeen Dagblad

                              23 mei 2009 zaterdag

Brieven

SECTION: LEZER1; Blz. 27

LENGTH: 493 woorden


Gevangenis
 Drie gevangenissen dicht wegens dalende criminaliteit (AD 20-5). Zou de
voorgenomen sluiting van gevangenissen komen door dalende criminaliteit? Of
zouden criminelen in steeds mindere mate in de gevangenis terechtkomen door de
slappe rechtspraak en blunders van het OM? Vreemd dat beleving en beleid ten
aanzien van criminaliteit en veiligheid tussen burgers en politiek zo uiteen
lopen.


 M. Louwers, Zoetermeer.
 Gevangenis (2)
 Buschauffeurs worden geslagen en bedreigd. Politiemensen worden bespuwd en
beschoten. Ambulancepersoneel wordt het werk onmogelijk gemaakt. Bendes
terroriseren hele wijken. Zou leegstand in het gevangeniswezen niet een logisch
gevolg zijn van een slap optredende rechterlijke macht?
 H. Rademaker, Zeewolde.
 Gevangenis (3)
 Wat een foute kop boven het bericht over de cellensluiting. Het ontbreekt ons
niet aan criminelen, integendeel, het ontbreekt ons aan rechters die een
passende straf opleggen. Al die door de PvdA geïnspireerde rechters leggen voor
de ergste misdrijven, in de ogen van de gewone man, taakstrafjes op die nooit
worden uitgeoefend. Verder worden mensen die amok maken tegen de politie of
andere officiële personen na verhoor 'heengezonden'. Sluit ze maar een poosje
op, dan vergaat het lachen ze wel. Nu is het onderhand stoer om opgepakt te zijn
en een paar uur later weer op straat te lopen tussen je vriendjes. De
criminaliteit loopt zeker niet terug, dat weet en ervaart iedereen. Er wordt
allen steeds minder aangifte gedaan omdat het veel tijd vergt en er meestal
niets mee wordt gedaan.
 K.J. Terleth, Amstelveen.
 Jan/Yolanthe
 Het einde van een droom (AD 20-5). Ik las dat de relatie van Jan en Yolanthe na
tweeënhalf jaar is beëindigd. Op zich is dit een menselijk drama tussen die twee
jonge mensen. Dat echter Bos en Balkenende zich ermee gaan bemoeien en daar voor
het katheder officieel een paar woorden aan wijden, vind ik de ridiculiteit ten
top! Die twee 'grote roergangers' kunnen zich maar beter intensiever bezig
houden met het oplossen van de kredietcrisis waar ze zelf nog steeds geen goed
raad mee weten. Dit is Nederland werkelijk op z'n smalst. Belachelijk hoe die
twee bewindslieden zich gedragen.
 Ing. Ron Schenkhuizen, Oud-Beijerland.
 Jan/Yolanthe (2)
 Als je niet weet hoe je werk en privé gescheiden moet houden, vraag het dan ook
niet aan de politiek leider van ons land, J.P. Balkenende, want hij weet het ook
niet.
 Ria Spoel, Rotterdam.
 Homo-leraar (3)
 Ik word cynisch van mensen die vinden dat het COC zijn mond maar moet houden
als organisatie en dat het door sommigen wordt ervaren als 'gedram'. Er is in
dit land nog zoveel mis met gelijke rechten, vooral in de praktijk! Daarom vind
ik dat het COC nog duidelijker moet zijn en dat burgers of organisaties die
vinden dat homo's wel gemeden mogen worden in bepaalde functies, hard moeten
worden aangepakt. Het moet afgelopen zijn met de religieuze intolerantie in
Nederland.
 Fokke Antonides, Dordrecht.

LOAD-DATE: May 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              71 of 119 DOCUMENTS



                              AD/Algemeen Dagblad

                              9 mei 2009 zaterdag

'Vanaf nu kan het alleen maar beter gaan'

SECTION: BIBU10; Blz. 10

LENGTH: 1072 woorden


MAKELAARDIJ Beginnend makelaar Stephan Bahlman ziet volop kansen in slechte
markt

 Tegen het slot van een buitengewoon beschaafde woningbezichtiging aan de
Troelstrastraat volgt de onvermijdelijke vraag aan de net begonnen
Alblasserdamse makelaar Stephan Bahlman. De aspirant-kopers, het echtpaar
Lodder, weten dan al alles over het huis en de omgeving, maar dat ene ding nog:
,,Wel bijzonder dat jij in deze tijd begonnen bent...''

 Stephan, van Steef! makelaars, heeft zo onderhand zijn antwoord wel paraat.
,,Juist nu! Je kunt op twee manieren in de huizenmarkt beginnen. Je kunt op de
piek instappen, dan weet je zeker dat het minder wordt. Ik ben, zacht gezegd, in
een wat minder goede tijd begonnen. Maar dat betekent ook dat het alleen maar
beter kan gaan, en dat er grote mogelijkheden liggen. Bovendien weet ik zeker
dat mensen het waarderen als ze zien dat er anderen zijn die durf tonen. Het is
keihard werken, maar daar word je niet minder van.''
 Zie Stephan (25) aan, en je kijkt in de ogen van een rasoptimist, dat valt al
op bij het eerste gesprek, op 6 maart. Om hem heen wordt dan nog getimmerd om
alles op tijd af te krijgen. Nu, twee maanden later, neemt Stephan uitgebreid de
tijd om op stap te gaan door 'zijn' dorp, en te vertellen hoe het hem vergaat.


 ,,Vorig jaar oktober begon ik als zelfstandig makelaar, net toen het economisch
tegen begon te lopen. Ik heb gewoon niet meer achterom gekeken. Ik kan wel alles
geloven wat in de kranten staat, maar dat helpt je niet verder. Dat hele woord
crisis wil ik ook niet horen - dit is de enige keer dat je dat uit mijn mond
verneemt, anders gaat het in je hoofd zitten.''
 In het Alblasserdamse straatbeeld is zijn makelaarskantoor inmiddels
onontkoombaar: het magenta van zijn huisstijl, met de uitdagende aanmoediging
Steef!, springt in het oog. ,,Dat moet het ook uitstralen, dynamiek, levendig,
ik ben net als de meeste mensen helemaal klaar met het onterechte stoffige imago
van de makelaar.'' Hij heeft het aantal woningen in zijn verkoopbestand
uitgebreid, en de afgelopen tijd heeft hij meerdere huizen verkocht. ,,Verder
treed ik steeds vaker op als aankoopmakelaar, bemiddel ik bij
hypotheektransacties en hebben we huurbemiddeling. In dit soort omstandigheden
moet je ervoor proberen te zorgen dat je niet alleen van verkoop afhankelijk
bent.''
 Hij beseft best dat het soms praten tegen de woeste wind in is, maar luister
naar zijn feiten. ,,Dit blijft een prachtige gemeente om je te vestigen: Heel
gunstig gelegen ten opzichte van de grote steden, en toch weids, met de enorme
openheid van de Alblasserwaard om de hoek. Van oudsher heeft Alblasserdam een
goed startersklimaat. De mensen hier zijn door hun gelovige achtergrond gewend
vrij jong te trouwen. Dat blijven ze echt wel doen. Bovendien is de rente
bijzonder gunstig. De ontwikkeling van de prijzen afwachten is natuurlijk geen
goed idee. Juist nu moet je een huis kopen, dit is een echte kopersmarkt.''
 Inderdaad, als het lukt de onkraakbare bankkluis te openen. ,,Het probleem zit
niet in het huizenaanbod, het zit niet bij mensen, het zit niet bij de
makelaars. De banken doen moeilijk over het uitlenen van geld. Dat zal
veranderen.'' Hij verbaast zich over collega's die cabrio's aanbieden bij de
aankoop van een huis en over berichten dat de tophypotheek wordt afgeschaft, om
dan drie dagen later te horen dat die maatregel zeker niet wordt ingevoerd. ,,Zo
zorg je voor onrust en maak je de mensen in de war. Waar is dat goed voor?''
 Crisismaatregelen - sorry voor het woord, Stephan - geven de klant volgens de
jonge makelaar alleen maar koudwatervrees. ,,Het gaat om vertrouwen! Ik hoor
liever dat een Nederlander gemiddeld 50 procent overwaarde op zijn huis heeft.
Als de staat met garantiefondsen komt, dan zou ik als koper denken: er zal wel
iets mis zijn. Die boodschap moet je juist niet uitzenden. Je moet vertellen dat
het goed komt, want zo zal het gaan.''

 -----------------------------------------------------------------

 De koper - Vinden droomhuis ook bij ruim aanbod een gelukje

 De huizenmarkt mag nog zo ruim zijn, dat betekent nog niet dat het meteen heel
eenvoudig is een geschikte woning te vinden.
 Rachel (27) en David Lodder (28) komen kijken in het huis in de
Troelstrastraat, dat bij Steef! makelaars te koop staat. De keuken is mooi, de
kozijnen zijn pico bello, en het aantal kamers voorlopig groot genoeg, maar wat
ze er precies van vinden, laten ze uiteraard later pas aan de rondleidende
makelaar Stephan Bahlman weten. ,,We wonen nu in een huurwoning, vier
verdiepingen hoog, acht trappen op, hier net achter,'' vertelt Rachel. ,,Ik
begin bijna een hernia te ontwikkelen van het sjouwen met ons zes maanden oude
dochtertje Jaël. En natuurlijk zou het fijn zijn eindelijk een eigen tuin te
hebben, en dat kan hier. Maar het moet ook een beetje op de groei zijn, want we
sluiten niet uit dat ons gezin nog groter wordt. We hebben al een paar huizen
gezien in Hendrik- Ido-Ambacht, maar als we iets in Alblasserdam kunnen vinden,
dan graag. Het is een fijne plek om te wonen.''
 Het ruime aanbod op de nog angstige huizenmarkt, betekent volgens Rachel en
David niet per se dat het gemakkelijker voor hen wordt. David: ,,Een huis kopen
is niet iets dat je zomaar eventjes doet. Wij zoeken een huis, dat zowel naar
onze zin is qua ruimte, als qua prijs, want we moeten rekening houden met ons
budget. Daar moet je ook in deze tijd geluk bij hebben.''


 -----------------------------------------------------------------

 Zingen over de crisis - 'Kom maar op met die handdruk'

 Het klinkt als een drank- en lallied, maar dan een met een zware onderliggende
boodschap. ,,Kom maar op met die handdruk, die van 10 miljoen, hoef nooit meer
te werken, nooit meer wat te doen.''
 De Overijsselse zanger Harm Wierstra drukt zich niet uit in een ingezonden
brief, maar in een heuse cd, met de naam 'De machtige klauwen'.
 Wierstra, rond zijn woonplaats De Krim bekend als zanger van liedjes in
streektaal, schreef vijf nummers over de crisis.
 Hij vertelt boos te zijn, op de regering, en vooral op de manier waarop de
banken zijn omgegaan met het geld van de gewone man. En, zo zingt hij, drie keer
raden wie daar uiteindelijk voor opdraait. ,,Deze crisis staat bol van het
grijpen en graaien,'' vertelt Wierstra. ,,En daarom is het volgens mij aan de
bankmensen te danken dat wij nu zitten opgezadeld met hun probleem, maar wij
moeten het weer opknappen.''

LOAD-DATE: May 9, 2009

LANGUAGE: DUTCH; NEDERLANDS

GRAPHIC: Alblasserdam is 'n fijne plek om te wonen, vindt Rachel. FOTO COR DE
KOCK;Stephan Bahlman voor zijn makelaarskantoor in Alblasserdam. De afgelopen
tijd verkocht hij vijf huizen. 'We hebben hier een goed startersklimaat.' FOTO
COR DE KOCK

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              72 of 119 DOCUMENTS



                              AD/Algemeen Dagblad

                              9 mei 2009 zaterdag

2 minuten

SECTION: ACHTER; Blz. 40

LENGTH: 325 woorden


BINNENLAND
 Scherpere maatregelen tegen Mexicaanse griep
 Nederland verscherpt de maatregelen tegen verspreiding van Mexicaanse griep.
Gisteren werd in ons land het derde griepgeval geconstateerd. Een vaccin is op
zijn vroegst in augustus beschikbaar. P4
 Parkeercontroleurs sparen Van Vollenhoven
 Waar gewone burgers zonder pardon een parkeerboete krijgen, is de auto van mr.
Pieter van Vollenhoven deze week gevrijwaard gebleven van een gele bon. Zijn
auto stond zonder kaartje geparkeerd in Amsterdam. Controleurs zagen af van een
bekeuring. P6
 BUITENLAND
 Leger Pakistan: 143 militanten gedood
 Het leger van Pakistan heeft naar eigen zeggen 143 militanten gedood in de
afgelopen 24 uur in de Swat-vallei. Volgens een legerwoordvoerder zijn de
taliban 'op de vlucht geslagen' en beletten zij burgers om het gebied te
verlaten. P12
 Zuma dubt over
 keuze first lady
 Het wordt druk in de presidentiële residentie in Pretoria. De nieuwe
Zuid-Afrikaanse president Jacob Zuma heeft immers twee vrouwen, drie verloofdes,
een ex-vrouw met wie hij op goede voet staat en tientallen (klein)kinderen. Hij
weet nog niet wie hij tot first lady kiest. P14&15
 ECONOMIE
 ECB onderneemt actie voor lagere rente
 De Europese Centrale Bank neemt nieuwe maatregelen om de rente voor burgers en
bedrijven naar beneden te krijgen. Zo wil de ECB obligaties opkopen van banken.
P19
 CULTUUR
 Michiel van Erp ontroert met documentaire Angst
 Documentairemaker Michiel van Erp werkte twee jaar lang aan de film Angst, een
ontroerend en confronterend portret over mensen die kampen met redeloze
dwangneuroses of angstproblemen.

Vanaf donderdag in de bioscopen. P22
 AUTOWERELD
 Porsche bouwt lift in neus van nieuwe 911 GT3
 Porsche heeft de nieuwe 911 GT3 voorzien van een buitenissige toevoeging: een
lift in de neus van de wagen voorkomt dat de voorspoiler snel over de straat
schraapt. De bolide kan zo hard door de bocht, dat je bang wordt van je eigen
rijstijl. P30

LOAD-DATE: May 9, 2009

LANGUAGE: DUTCH; NEDERLANDS

GRAPHIC: De nieuwe Zuid-Afrikaanse president Jacob Zuma.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              73 of 119 DOCUMENTS



                              AD/Algemeen Dagblad

                               4 mei 2009 maandag

MIJN MENING - Babs & Beer ... Paul Kusters - Brieven

SECTION: LEZER1; Blz. 21

LENGTH: 710 woorden


Griepvirus (4)
 De Mexicaanse griep heeft geen positieve kant. Toeristen zullen immers landen
waar de griep is geconstateerd zoveel mogelijk mijden. We hebben met de
sars-epidemie gezien dat dat tot een inzinking van de economie leidt en dat
kunnen we volgens mij nu net niet gebruiken in deze periode, waarin weer zoveel
mogelijk geld moet worden rondgepompt. Het komt op het slechtst denkbare moment.


 Trudy Leerschoon, Hellevoetsluis.
 Griepvirus (5)
 Als de reizende en handelende mens globalisering normaal vindt, gedragen enge
ziekten zich hetzelfde. Virologen en andere medici krijgen facetten van een
epidemie aangereikt, die voor volgende keren om oplossing vragen. Uitdagend! De
gewone burger gaat van de kredietcrisishype naar een nieuwe hype, die meer
geïnteresseerden telt. Gezondheid is niet van zelfsprekend. Wrang, maar door de
nieuwe situatie komen we misschien van dat rare gezoen van Jan en alleman, al
dan niet op tv, af.
 Geja Stemmer-Blom, Ridderkerk.
 Griepvirus (6)
 Mijn moeder-zaliger zei altijd: 'een mens is nooit te oud om te leren'. Alleen
hadden al scenario's beschikbaar moeten zijn. Jaren terug is namelijk al de
vrees voor sars en een pandemie voor de vogelgriep uitgesproken. Je zou
verwachten dat er dan ook al plannen klaar liggen om verspreiding te voorkomen.
Het is ondoenlijk om alle (vlieg)verkeer in de wereld stil te leggen. Dit kan
wel in Mexico en zieken kunnen worden geïsoleerd. Zijn er al zieken in andere
landen, dan deze patiënten ook isoleren. Volgens mij kan dan de verspreiding
worden beperkt.
 Harry van Soest, Barneveld.
 Steniging
 'Steniging' van Goudse zusjes hard aangekomen in de buurt (AD 1-5). De
scheldende en stenengooiende Marokkaantjes zijn het zoveelste geval van
minachting jegens de niet-moslimvrouw en westerse wereld. Het zou de
moslimvrouwen sieren als zij ook eens iets lieten horen en bijvoorbeeld uit
protest en solidariteit een hoofddoekloze dag zouden houden. Dan kunnen zij hun
mannelijke moslimgenoten laten zien dat een vrouw zonder hoofddoek echt geen
k...hoer is.
 Koen Vermeer, Rotterdam.
 Meisjes (2)
 Minister Rouvoet wil meer aandacht gaan besteden aan de problemen die meisjes
ondervinden in ons land, onder andere met de criminelen die men loverboys is
gaan noemen. Het zou tijd worden want er zijn al vele honderden meisjes
(kinderen vaak nog) in de klauwen van die duistere figuren geraakt en leven nu
in ons zogenaamd beschaafde Nederland in een nachtmerrie waar ze niet meer uit
zullen ontwaken. En dat allemaal omdat justitie, politie en instanties niet in
staat zijn geweest om deze gruwel vroegtijdig in de kiem te smoren.
 Willem Vizee, Tiel.
 Drama (6)
 Eenzame, werkloze en depressieve mannen kunnen hun borst natmaken. Stonden
mensen als Balkenende en Rouvoet al verlekkerd naar hun voordeur te kijken, je
hoort ze nu eigenlijk al door de brievenbus hijgen om zich met de burger te
kunnen bemoeien. Want dat zal ongetwijfeld het gevolg zijn van de voorspelbare
golf van praatprogramma's, onderzoekscommissies en Kamerdebatten over de
wanhoopsdaad van Karst Tates. Meer opdringzorg en gluurinstellingen. Niet dat de
overheid ook maar enigszins in de burger is geïnteresseerd, maar de Nederlander
heeft een onverzadigbare behoefte anderen in het gareel te krijgen. Dat vindt
hij eigenlijk belangrijker dan het resultaat.
 Peter Hofman Kolk, Haarlem.
 Drama (7)
 De vraag waarom is psychologisch duidelijk te verklaren. De dader is zijn werk
kwijt geraakt, heeft geen geld meer om zijn huur meer te betalen en geen
onderdak meer per 1 mei. Hierdoor is hij in korte tijd in psychische nood
geraakt en zag hij geen uitweg meer en toevallig werd Koninginnedag rond deze
datum gevierd. Deze actie was in feite tegen onze maatschappij gericht en niet
specifiek tegen het koningshuis. Was er een andere happening geweest dan had hij
daarop toegeslagen.
 Z.H. Buurke, Veendam.
 31 augustus
 Tot 1948 werd de verjaardag van koningin Wilhelmina gevierd op 31 augustus. Het
betekende voor ons het eind van de schoolvakanties, want de scholen begonnen op
2 september. Over het algemeen was het weer veel beter dan in april. Er waren
lokaal veel straatfeesten. Zouden we de datum van 31 augustus weer kunnen
invoeren als Willem- Alexander koning wordt?
 Ary Ceelen, Eindhoven.

LOAD-DATE: May 3, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              74 of 119 DOCUMENTS



                              AD/Algemeen Dagblad

                               1 mei 2009 vrijdag

SOCIALISTISCHE PARTIJ Klaar voor regeringsdeelname - Rode tomaat braaf geworden

SECTION: BIBU10; Blz. 10

LENGTH: 628 woorden


JUDITH BOER
 GERBEN VAN 'T HOF
 DEN HAAG/ROTTERDAM
 Het rode tomaatje suist niet meer door de lucht op verkiezingsposters van de
Socialistische Partij. Hij staat er nog wel op, maar ligt er wat braaf bij. De
SP maakt zich op voor regeringsdeelname.



 Stokpaardjes als afschaffen van het koningshuis en stopzetten van de
Nederlandse deelname aan de NAVO gingen een tijdje geleden al overboord. De
troonrede op Prinsjesdag wordt niet meer geboycot en sinds kort is ook de
'commissie stiekem', waarin de regering vertrouwelijk informatie geeft over de
inlichtingen- en veiligheidsdiensten, geen taboe meer voor de socialisten.
 Toetreding tot die commissie ging niet helemaal zonder pijn. De SP, deze maand
precies vijftien jaar in de Tweede Kamer, heeft altijd een bloedhekel gehad aan
alles dat riekt naar achterkamertjespolitiek. ,,We hebben een veer gelaten door
mee te doen,'' erkent partijsecretaris Hans van Heijningen, ,,maar wij zijn een
grote partij die haar verantwoordelijkheid wil nemen in het besturen van
Nederland.''
 De SP ontkomt er niet aan haar rebelse kant wat te laten varen, meent Gerrit
Voerman, directeur van het Documentatiecentrum Nederlandse Politieke Partijen.
,,De partij is groter en groter geworden en heeft ook een deel van de
middenklasse aan zich weten te binden. Dat heeft invloed op de koers.''
 Zijn de scherpe kantjes eraf bij de SP? ,,Niet noodzakelijk,'' vindt Voerman.
,,Om de SP zal altijd een geur van protest blijven hangen. De partij laat in de
Kamer nog steeds een tamelijk radicaal geluid horen. Zo grepen ze de
kredietcrisis aan om het vrijemarktdenken er weer eens flink van langs te geven.
Dat maakt dat de partij niet zomaar inwisselbaar is voor de PvdA.''
 SP'er van het eerste uur, Remi Poppe, wordt 'een beetje kriegel' van de
suggestie dat de partij zich opmaakt voor regeringsdeelname. ,,De SP heeft
altijd haar verantwoordelijkheid genomen. In een democratie bestaat geen
zijlijn.''
 Dat wil niet zeggen dat de SP zich koste wat kost laat verleiden tot
'compromissen waarmee ze zichzelf voor aap zet', zegt Van Heijningen. Op
ideologische pijlers als de strijd tegen de vrije markt, de grote
inkomensverschillen en de verkwanseling van de publieke sector valt niets af te
dingen. ,,Dat zou de geloofwaardigheid van de partij raken.''
 Dat regeringsdeelname in het Nederlandse meerpartijenstelsel nu eenmaal gepaard
gaat met compromissen, is volgens hem best uit te leggen aan de achterban.
,,Zolang je daar maar eerlijk over bent. In plaatsen waar de SP in het bestuur
zit, zoals Nijmegen, Heerlen en Oss, zijn we niet door de mand gevallen. In een
aantal steden slagen we er zelfs in onze aanhang te vergroten.''
 Landelijk staat de SP evenwel op verlies in de peilingen. Dat heeft volgens
Poppe niets te maken met de wens om mee te regeren. Ook Van Heijningen maakt
zich geen zorgen. ,,De onvrede van kiezers gaat heel veel kanten uit.
 De SP liep weg van de onderhandelingstafel, omdat zij zich niet serieus genomen
voelde. Veel kiezers waren teleurgesteld. Van Heijningen hoopt hen toch weer
over de streep te halen.  We moeten blijven duidelijkmaken dat we er voor de
gewone man zijn.''

 -----------------------------------------------------------------

 Dag van de Arbeid - Start Europese campagne afgelast

 De SP zou de Dag van de Arbeid aangrijpen om haar Europese verkiezingscampagne
te lanceren.
 Vanwege de gebeurtenissen in Apeldoorn heeft de Socialistische Partij besloten
de feestelijke start van de campagne af te gelasten.
 Ook de rest van de Nederlandse politieke partijen heeft besloten de
campagneactiviteiten voor de Europese verkiezingen tot nader order stil te
leggen.
 De campagneleiders namen dat besluit gisteren na de gebeurtenissen in
Apeldoorn, liet een woordvoerder van het CDA weten.

LOAD-DATE: April 30, 2009

LANGUAGE: DUTCH; NEDERLANDS

GRAPHIC: De SP is groot geworden met acties, zoals in 1995. FOTO ANP/VINCENT
BOON

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              75 of 119 DOCUMENTS



                              AD/Algemeen Dagblad

                             25 april 2009 zaterdag

'Je eet geen huishoudelijke apparatuur, je gebruikt het alleen. Waarom kun je
geen spullen als dienst-verlening verkopen?'

SECTION: WEEK15; Blz. 20

LENGTH: 764 woorden


vervolg braungart cradle to cradle:

 - Denemarken, de VS en in Israël, overal duiken Cradle to Cradle-projecten op.
Ook in Nederland. ,,Nederland kan het eerste Cradle to Cradle-land worden, zo
enthousiast is men hier,'' zegt Braungart. Een nieuwe wijk in Almere (60.000
woningen) moet Cradle to Cradle worden. Maastricht, Utrecht en Schiphol werken
aan projecten, terwijl bedrijven als Philips, DSM, AkzoNobel en Van Gansewinkel
nieuwe producten ontwikkelen. Braungart komt hier drie keer per week. In Venlo
opende hij een filiaal van zijn consultancybureau.


 Braungart sprak met minister-president Balkenende ('een man met humor'):
,,Balkenende heeft de boodschap begrepen. De Nederlandse overheid heeft besloten
om alle overheidsaankopen per 2010 duurzaam te maken. Dat gaat om een bedrag van
40 miljard euro per jaar. Dat geeft zoveel kracht, zoveel optimisme.''
 Dat klinkt mooi, maar of de utopische wereld van Braun-gart van de grond komt,
is de vraag. Zeker nu, met de kredietcrisis. Het bouwproject in Almere ligt
stil. De Nederlandse Cradle to Cradle-site zoekt sponsors. Braungart is er
echter van overtuigd dat de financiële crisis juist helpt om C2C sneller te
implementeren. ,,Door de crisis moeten we nieuwe keuzes maken. Mensen vragen
zich nu af wat echt relevant is.''
 Hoe kan de gewone man of vrouw, zeg: de AD-lezer, verschil maken? ,,Vooral
spullen blijven kopen,'' is het verassende antwoord. ,,Groei is goed. Sinds de
opkomst van de milieubeweging probeer je je ecologische voetafdruk klein te
houden. Maar producten die lang meegaan, belasten het milieu nog steeds, alleen
over een langere periode. Daardoor creëer je ook banenverlies, want mensen kopen
minder snel nieuwe spullen. Wij zeggen: zorg voor een grote voetafdruk, waar
dieren en planten blij mee zijn. Dus koop artikelen van bedrijven die zich
hebben gecommitteerd aan Cradle to Cradle. Hoe meer zij verkopen, hoe groter hun
winst en hoe meer en sneller ze hun productieprocessen kunnen veranderen.''
 Braungart: ,,Soms is het spaghetti to spaghetti, maar dat gebeurt nu eenmaal
met een snelle transformatie. De intentie is goed.'' Zo kost het maken van de
als milieuvriendelijk te boek staande Toyota Prius in verhouding tot andere
auto's veel energie. ,,Al is de Prius niet perfect, het is een noodzakelijke
tussenstap naar de fase dat Toyota alleen nog elektrische auto's maakt.''
 De chemieprofessor betoogt dat we ons bij alle aankopen een simpele vraag
stellen: ,,Of we het in de open haard kunnen verbranden als brandstof en de as
in de tuin leggen, of we het als compost in de tuin kunnen leggen, of dat de
fabrikant het terugneemt. Want waarom zouden wij verantwoordelijk zijn voor het
probleem van een ander?''
 De klant moet volgens Braungart beseffen dat hij de meeste spullen die hij
koopt, niet consumeert. ,,Je eet geen huishoudelijke apparatuur. Je gebruikt het
alleen. Waarom kun je geen spullen als dienstverlening verkopen? Als ik een
televisie analyseer, kom ik 4350 verschillende chemicaliën tegen. Wil ik de
eigenaar zijn van deze chemische stoffen of wil ik tv kijken? Waarom zeg je niet
tegen Philips: ik koop je spullen, als je het weer terugneemt. Het slaat nergens
op om het naar allerlei vuilnisbakken te brengen, zodat iemand er een beetje
goud en nikkel uithaalt.''
 Hoe zorg je ervoor dat de fabrikant de spullen terugneemt? ,,Niet afwachten,''
vindt Braungart. ,,Organiseer een systeem om de spullen op te halen. Stuur het
desnoods naar het ministerie van VROM of naar de fabriek met een begeleidend
briefje. Bedenk iets creatiefs.''
 Dat laatste geldt ook voor de krant. ,,Een krant verkopen betekent dat je
nieuws, entertainment en verhalen verkoopt. Eén kilo papier gemaakt uit oude
kranten en toiletpapier vervuilt minstens drie miljoen liter water. Waarom maken
we geen beter papier? We kunnen printen op plastic, zoals we met ons boek hebben
gedaan in de VS. Je kunt de inkt er af wassen en het materiaal zestig keer
hergebruiken. De bezorger kan de krant van gisteren ook weer meenemen.''
 Braungart heeft alvast een tip voor wie niet kan wachten met leven volgens de
Cradle to Cradle-principes. Als je iets wilt doen, haal dan de laserprinter uit
je huis en kantoor. ,,Het is het slechtste apparaat voor de lucht in huis. De
toners bevatten soms enorme hoeveelheden nikkel. De componenten zijn gemakkelijk
in te ademen. Deze kleine stoffen gaan in je lichaam, in je hersenen, in je
nieren, je sperma in alles zitten en muteren je cellen in cellen die je niet
wilt hebben. Twee keer zoveel mensen sterven aan het inademen van deze stoffen
als aan alcohol.'' n

LOAD-DATE: April 24, 2009

LANGUAGE: DUTCH; NEDERLANDS

GRAPHIC: Cradle to Cradle: De Soaker van Nike ACG met superlichte voetafdruk; de
wegwerp gDiaper breekt in drie maanden af, een gewone wegwerper in 500 jaar; de
Nederlandse ministerraad vergadert op de Mirra-stoel, zónder toxische elementen;
de Ford U is straks honderd procent recyclebaar.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              76 of 119 DOCUMENTS



                              AD/Algemeen Dagblad

                             24 april 2009 vrijdag

OVERSCHAKELING Wlodi Smolarek, de Poolse oud-speler van Feyenoord en FC Utrecht,
is kandidaat voor het Europees Parlement.

SECTION: AESP07; Blz. 7

LENGTH: 750 woorden


Als voetballer had hij een glanzende loopbaan. Aanvoerder van de Poolse
nationale ploeg, derde op het wereldkampioenschap in Spanje (1982) en maar
liefst 22 jaar profvoetballer in Polen, Duitsland en Nederland.
 Maar dertien jaar na zijn laatste wedstrijd voor FC Utrecht (1996) gloort er
een nieuwe carrière voor de 60-voudig international. Wlodzimierz Smolarek (51)
wordt door de Sociaal Democratische Partij in Polen (SDPL) voorgedragen voor een
plek in het Europees Parlement.


 Het telefoontje van de partij in Brussel was een totale verrassing. Opgegroeid
in Lodz, onder het juk van het communisme en in een land zonder toekomstkansen
voor jongeren in de jaren zestig en zeventig, had Smolarek weinig belangstelling
voor politiek.
 ,,Ik wilde profvoetballer worden omdat dat mijn grootste kans was om naar het
buitenland te verhuizen. Buiten Polen lagen in die periode veel grotere
mogelijkheden,'' zegt de man die na zijn voetbalcarrière in Ouderkerk aan den
IJssel bleef wonen en bij Feyenoord nog altijd jeugdtrainer is.
 Maar nu, met Polen als volwaardige Europese lidstaat die een flinke inhaalslag
maakt, wil de vroegere spits op de barricaden gaan voor de jeugd en de sport in
Polen. ,,Ik moest eerst duidelijk aangeven of ik bereid was te komen praten en
of ik het zag zitten. Daarna ben ik naar Brussel gegaan voor verdere
gesprekken,'' aldus Smolarek.
 Dinsdag vliegt hij met zijn vrouw naar het thuisland. Voor woensdag is een
grote persconferentie gepland met radio, televisie, alle Poolse media en leden
van het Pools parlement. Smolarek toont een brief die zijn werkgever Feyenoord
deze week heeft ontvangen van de SDPL. Daarin wordt Feyenoord bijna gesmeekt
Smolarek toestemming te geven naar Lodz af te reizen.,
 ,,Komende week willen wij officieel de kandidaatstelling van de heer Smolarek
bekendmaken voor de Poolse verkiezingen voor het Europees Parlement,'' zegt
Jakub Hubert namens het SDPL-bestuur. ,,De heer Smolarek staat nu al tweede op
de lijst. Daarmee kan hij een zetel krijgen in het district waar hij zijn
wortels heeft liggen.''
 Volgens de partij kan Wlodi Smolarek de komende jaren deuren openen, die voor
anderen tot nu toe gesloten bleven. Hij is de ambassadeur van het Poolse voetbal
in binnen- en buitenland. Smolarek geeft toe dat zijn vroegere ploeggenoot Lato,
nu voorzitter van de Poolse voetbalbond, hem heeft aanbevolen in de hoogste
politieke kringen.
 Door zijn kennis van de Nederlandse en Engelse taal en door de twintig jaar die
hij als burger in West-Europa heeft doorgebracht, staat hij dichter bij de
ontwikkelingen in Europa dan veel van zijn landgenoten. ,,In het Europees
Parlement is behoefte aan sportexperts zoals de heer Smolarek. Hij zal er niet
alleen het Poolse, maar ook het Nederlandse en Europese voetbal
vertegenwoordigen,'' legt Hubert nog eens uit.

 Smolarek zelf ziet zijn politieke rol niet los van het Europees kampioenschap
in Polen (en Oekraïne), dat in 2012 voor de deur staat. ,,Het wordt het moment
dat heel Europa in Polen op bezoek komt. Miljoenen voetbalfans moeten er
kennismaken met het nieuwe Polen. Een grotere reclame is voor ons land niet
denkbaar. Daar moet vooral de jeugd van kunnen profiteren. Ik wil me sterkmaken
voor de nieuwe generatie in mijn land. Ik woon en werk in Nederland, maar mijn
halve leven speelt zich toch af in en rond Polen,'' zegt de oud-voetballer.
 Hij had ook al een voorname rol in de lobby om het EK in 2012 naar Polen te
halen. ,,Ik reisde naar verschillende landen en was erbij in Londen, toen de
UEFA het nieuws bekendmaakte. Ook dat was al een beetje politiek.''
 Hij kent zijn eigen kwaliteiten. ,,Ik ben voor het volk de gewone man, sta voor
iedereen open. Maar met Platini of parlementsleden schud ik net zo makkelijk een
handje en maak ik een praatje. Soms sta ik er zelf verbaasd van hoe groot mijn
status is. Maar als ik op die manier iets kan betekenen voor de jeugd en de
sport, doe ik het graag.''
 Door de voetbalcarrière van zijn zoon Ebi, ex-Feyenoord en ex-Borussia
Dortmund, leeft de naam van Smolarek ook voort in Polen en Europa. Ebi Smolarek
draagt tegenwoordig het shirt van Racing Santander in Spanje en komt onder Leo
Beenhakker uit in de Poolse nationale ploeg. In de laatste
WK-kwalificatie-interland van Polen vorige maand scoorde hij viermaal.
 Smolarek senior: ,,Ik krijg een hoop voor elkaar in mijn leven, maar dat is mij
nooit gelukt in het Poolse elftal. Ik zat voor de tv in Nederland naar die
wedstrijd te kijken en wist niet wat ik meemaakte.''

LOAD-DATE: April 24, 2009

LANGUAGE: DUTCH; NEDERLANDS

GRAPHIC: Wlodi Smolarek: ,,Soms sta ik er zelf verbaasd van hoe groot mijn
status is. Maar als ik op die manier iets kan betekenen voor de jeugd en de
sport, doe ik het graag.'' FOTO MARCO DE SWART

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              77 of 119 DOCUMENTS



                              AD/Algemeen Dagblad

                             21 april 2009 dinsdag

Mysterieuze sterfgevallen onderzocht in Chinese cellen

SECTION: BIBU12; Blz. 13

LENGTH: 248 woorden


MARIJE VLASKAMP
 PEKING
 Het Chinese ministerie van Justitie stelt een onderzoek in naar mysterieuze
sterfgevallen in politiecellen. Dit jaar zijn vijftien gedetineerden een
onnatuurlijke dood gestorven. Sommigen pleegden zelfmoord, anderen werden door
medegevangenen doodgeslagen en voor een aantal sterfgevallen is geen enkele
verklaring.


 Ondanks de maatschappelijke verontwaardiging over de sterfgevallen, hoefde de
politie tot dusver alleen intern verantwoording af te leggen. Daar komt nu
verandering in. Het Hooggerechtshof inspecteert de komende maanden de
politiecellen en elk sterfgeval onder gedetineerden moet voortaan worden gemeld
aan de rechtbank.
 Er is al langere tijd een machtsstrijd gaande tussen justitie en politie. Zo
wil justitie de verregaande bevoegdheden van de politie beperken om mensen,
zonder enige vorm van proces, in een werkkamp op te sluiten voor een periode van
maximaal drie jaar. Dat stuit op verzet van de politie, die werkkampen een
gemakkelijke oplossing vindt voor bijvoorbeeld drugsverslaafden.
 De rechtbanken zijn bezig met hervormingen die moeten leiden tot meer
zorgvuldigheid in de rechtspraak. Voor de gewone man is echter de politie de
grote boeman. De Chinese autoriteiten constateerden vorig jaar geschokt dat een
door de politie geslagen man uitgroeide tot een volksheld toen hij uit wraak een
slachting aanrichtte onder agenten. Vorige week kondigde de regering aan dat zij
martelingen van arrestanten en illegale detentie wil aanpakken.

LOAD-DATE: April 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              78 of 119 DOCUMENTS



                              AD/Algemeen Dagblad

                             14 april 2009 dinsdag

MIJN MENING - Babs & Beer ... Paul Kusters - Brieven

SECTION: LEZER1; Blz. 21

LENGTH: 641 woorden


Halalvlees
 Op zich is er niets tegen de bereiding van voedsel volgens bepaalde tradities.
Het wordt echter een ander verhaal als deze bereiding gepaard gaat met
dierenleed. In het artikel 'Ook niet-moslims happen steeds vaker in halalvlees'
(AD 9-4) wordt niet genoemd dat het bij halalvlees kan gaan om dieren die mét en
dieren die zonder verdoving gedood zijn. Veel vlees van onverdoofd ritueel
geslachte dieren komt volgens mij als regulier vlees in de supermarkten zonder
dat de consument dit weet.


 P. Mulder, Zevenaar.
 Freek
 Tweede Kamerlid Halbe Zijlstra slaat de spijker op de kop door vragen te
stellen bij de objectiviteit van het RIVM (AD 10-4). Dit Rijksinstituut voor
Volksgezondheid en Milieu gaat het onderzoek leiden naar de dood van de 9-jarige
Freek Hagoort. Nog geen week geleden wist diezelfde instelling, die belang heeft
bij een hoge vaccinatiegraad in Nederland, namelijk te melden dat de vaccinatie
van Freek niet ter discussie staat.
 Guido Sanen,
 Bergen op Zoom.
 Uit de cel (3)
 De rechter stuurt een bange verdachte naar huis (AD 8-4). Hij zat helemaal
'stuk' tussen al die criminelen in de gevangenis. Heeft die bange verdachte wel
eens aan zijn bange slachtoffers gedacht? Die rechter heeft dat zeker niet.
 Henk van Esch, Oostvoorne.
 Uit de cel (4)
 Een verdachte wordt naar huis gezonden omdat hij het leven in een cel niet
aankan. Het zou mij niet echt verbazen als hem dat is aangepraat door een slimme
advocaat om de zaak wat te rekken. Waarschijnlijk gaan we nog meemaken dat
slachoffers van misdrijven preventief opgesloten worden en dat criminelen mogen
bijkomen van hun daad in een ver en warm land.
 Willem Vizee, Tiel.
 Spaargeld
 Vorig jaar blies minister Bos hoog van de toren: spaartegoeden tot één ton per
rekening werden gegarandeerd. Dit wekte bij mij de indruk dat de Nederlandse
staat hiervoor garant stond. Nu wijst Bos de spaargarantie af en speelt de bal
terug naar de banken. Die banken vertrouw ik allang niet meer, maar nu is
kennelijk de Nederlandse staat ook onbetrouwbaar geworden. Is het dan toch beter
om je spaartegoeden te verzilveren en in een oude sok te stoppen? Dan zijn de
stroppenpot en een eventuele premie hiervoor ook van de baan. In elk geval werkt
dit gedraai niet mee om het vertrouwen van de spaarder te herstellen.
 E. Bollen, Maastricht.
 Bijlo (3)
 Wat beklaag ik de heer Bijlo zo'n vader te hebben gehad die zich zo ergerde aan
het jaarlijkse defilé (AD 9-4). Wat wonderlijk ook om op Koninginnedag precies
dát tv-programma uit te zoeken waaraan hij zich geweldig kon ergeren. Waarom
ging hij niet iets doen waarbij hij zich prettiger voelde?
 S. Hymans-Boogh, Wassenaar.
 Kilometerprijs
 Goed dat minister Eurlings de kilometerheffing probeert uit te stellen (AD
9-4). Dit wangedrocht dat de automobilist alleen maar veel meer geld zal kosten,
moet van tafel. Het levert niemand voordeel op. Alleen het rijk zal er beter van
worden. Files verdwijnen er niet door. Vooral in plattelandsprovincies zoals
Zeeland, met grote afstanden, zal de kilometerheffing een ramp worden. Hier moet
je overal ver voor rijden. Er is toch al een kilometerheffing? Wie veel rijdt,
betaalt veel brandstofaccijns.
 T.W. Rosmolen, Zierikzee.
 Kilometerprijs-2
 Het idee van betalen per kilometer klinkt mooi: wie veel rijdt, gaat veel
betalen. In de praktijk zal blijken dat we toe gaan naar een nieuwe
klassenmaatschappij. Zakelijke rijders kunnen hun kilometerkosten declareren of
als kostenpost opvoeren. Ze profiteren van een uitgestorven maar mooi aangelegd
wegennet. Jan Modaal mag in de rij bij de bushalte plaatsnemen. Hij krijgt wel
de rekening van de zakelijke rijder gepresenteerd. Die moet immers zijn extra
kosten via prijsstijgingen terugverdienen. Juist om deze reden kan ik de
opstelling van met name de PvdA niet plaatsen.
 Wim Everwijn,
 Capelle aan den IJssel.

LOAD-DATE: April 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              79 of 119 DOCUMENTS



                              AD/Algemeen Dagblad

                             2 april 2009 donderdag

Pagina - 'Tokkie-toets' moet aso's uit probleemwijken weren

SECTION: VOOROP; Blz. 1

LENGTH: 372 woorden


ANTTI LIUKKU
 PAUL SMITS
 ROTTERDAM
 Rotterdam heeft verregaande plannen om asociale huurders te weren uit
probleemwijken. Mensen die daar een woning willen huren, zullen voortaan
gescreend worden op goed gedrag. Weigeren ze zo'n 'tokkie-toets' dan komen ze
niet in aanmerking voor een huurwoning van de corporatie of andere huiseigenaren
die mee willen werken. Ook aso-huurders die al in de wijk zitten, worden harder
aangepakt.


 Het huurverbod geldt voor mensen die de afgelopen twee jaar voor 'aantoonbare
woonoverlast' hebben gezorgd. Bijvoorbeeld door zich schuldig te maken aan
geweld, ernstige (geluids-)overlast en drugshandel. Ook drank- en drugsmisbruik
is een criterium.
 De gemeente, de politie en corporaties brengen op dit moment de wijken in kaart
waar zo'n toets zou moeten gelden. Het zal dan gaan om Rotterdamse buurten die
nu al zuchten onder overlast, criminaliteit en armoede. Die liggen vooral in de
deelgemeenten Feijenoord, Charlois en Delfshaven. De maatregel is een vervolg op
een experiment in de voormalige probleemwijk Spangen.
 Het screenen is onderdeel van een groter plan van de Rotterdamse wethouder
Hamit Karakus (PvdA) om woonoverlast te verminderen. Hij wil ook meer
mogelijkheden om vervelende huurders uit hun huis te zetten, die al in de
probleemwijken wonen. Dat zou volgens hem makkelijk kunnen als partijen als
deelgemeentes, politie en corporaties gegevens over asociale huurders vaker
uitwisselen en ze dichter op hun huid zitten. Daartoe moeten 'woondossiers'
worden aangelegd over de huurders. Karakus stelt vast de slachtoffers van
burengerucht nu vaker vertrekken dan de aanstichters. ,,De hardwerkende burger
moet prettig kunnen wonen. Nu verpesten enkele mensen het voor veel anderen.''
 Volgens de plannen wordt voortaan in de zogeheten Woonkrant - met het
huuraanbod in Rotterdam - aangegeven voor welke woningen Rotterdammers een
screening moeten ondergaan. De burgemeester geeft op basis van de
politiegegevens een advies: groen (doen), rood (weigeren) of oranje (twijfel).
In het laatste geval beoordelen woningcorporatie en stadsmarinier (een
topambtenaar van de gemeente) of de nieuwe huurder welkom is. Zo nodig wordt
onder voorwaarden een tijdelijk huurcontract aangeboden.

LOAD-DATE: April 2, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              80 of 119 DOCUMENTS



                              AD/Algemeen Dagblad

                             2 april 2009 donderdag

'Tokkie-toets' moet aso's uit probleemwijken weren - Rotterdam gaat huurders
screenen op goed gedrag

SECTION: VOOROP; Blz. 1

LENGTH: 279 woorden


ANTTI LIUKKU
 PAUL SMITS
 ROTTERDAM
 Rotterdam heeft verregaande plannen om asociale huurders te weren uit
probleemwijken. Mensen die daar een woning willen huren, zullen voortaan worden
gescreend op goed gedrag. Weigeren ze zo'n 'tokkie-toets' dan komen ze niet in
aanmerking voor een huurwoning van de corporatie of andere huiseigenaren die
willen meewerken. Ook aso-huurders die al in de wijk zitten, worden harder
aangepakt.


 Het huurverbod geldt voor mensen die de afgelopen twee jaar voor 'aantoonbare
woonoverlast' hebben gezorgd. Bijvoorbeeld door zich schuldig te maken aan
geweld, ernstige (geluids-)overlast en drugshandel. Ook drank- en drugsmisbruik
is een criterium.
 De gemeente, de politie en corporaties brengen momenteel de wijken in kaart
waar zo'n toets zou moeten gelden. Het zal dan gaan om Rotterdamse buurten die
nu al zuchten onder overlast, criminaliteit en armoede. De maatregel is een
vervolg op een proef in de voormalige probleemwijk Spangen.
 Het screenen is onderdeel van een groter plan van de Rotterdamse wethouder
Hamit Karakus (PvdA) om woonoverlast te verminderen. Hij wil ook meer
mogelijkheden om vervelende huurders, die al in de probleemwijken wonen, uit hun
huis te zetten. Dat zou volgens hem makkelijk kunnen als partijen als
deelgemeenten, politie en corporaties gegevens over asociale huurders vaker
uitwisselen en hen dichter op de huid zitten. Daartoe moeten 'woondossiers'
worden aangelegd over de huurders.
 Karakus stelt vast dat slachtoffers van burengerucht nu vaker vertrekken dan de
aanstichters. ,,De hardwerkende burger moet prettig kunnen wonen. Nu verpesten
enkele mensen het voor veel anderen.''
 zie verder Pagina 2

LOAD-DATE: April 2, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              81 of 119 DOCUMENTS



                              AD/Algemeen Dagblad

                             2 april 2009 donderdag

Geef mij iedere dag zo'n top- conferentie!

SECTION: BIBU04; Blz. 4

LENGTH: 326 woorden


Afgelopen dinsdagochtend, half 9. Telefoon. De redactie van RTL Boulevard meldt
zich. Een iets te enthousiaste vrouwenstem weet mij vrolijk te melden dat ze een
item gaan maken over bekende Nederlanders die last hebben van de Afghanistantop.
Ze zoeken iemand die zich ergert aan de overlast in Den Haag en de keuze is op
mij gevallen omdat ik 'zo lekker kan zeiken en klagen'. Eigenlijk hebben ze het
plaatje al ingevuld, ik hoef alleen nog op te komen draven als
eenmans-apenorkestje, om kleur te geven aan het geheel. Want 'het is toch
belachelijk dat de stad wordt afgegrendeld voor de gewone burgers'? De
negativiteit druipt er vanaf.


 Ik gooi de hoorn erop. De enigen die mogen klagen over Den Haag zijn wij, de
bewoners. De rest moet z'n muil houden. Zo'n redactie uit 020 of 035 gaat er ook
steevast vanuit dat je als cabaretier overdag niks beters te doen hebt.
Toevallig heb ik een stapel afspraken staan in de stad en op Scheveningen. Ik
duik de auto in en begeef mij richting het centrum. Hier en daar een afzetting,
links en rechts een demonstratie - niks bijzonders voor de gemiddelde Hagenees.
Dankzij de waarschuwingen vooraf is de stad een oase van rust. Nauwelijks
verkeer te zien, ik rij binnen tien minuten naar het Plein. Op weg naar
Scheveningen word ik een paar keer aan de kant gezet door vriendelijke,
geelbeheste agenten. De Toppers flitsen voorbij, begeleid door brommende
motoren.
 Op Scheveningen schijnt de eerste lentezon voluit en is het goed toeven. Een
politieboot dobbert gemoedelijk voor de kust bij de Pier. Het strand ligt er
vrijwel verlaten bij. Ternauwernood is het geronk te horen van de
politiehelikopter die boven het World Forum cirkelt. Nergens een wanklank,
nergens irritatie. Om vijf uur verlaat ik de stad om naar het theater in
Hoofddorp te rijden en sluit op de A4 aan bij een stoet donkere auto's die
richting Schiphol zoeft. Zo'n buitenkansje laat ik niet voorbij gaan. Hoezo
overlast? Het was een topdag!

LOAD-DATE: April 2, 2009

LANGUAGE: DUTCH; NEDERLANDS

GRAPHIC: sjaak@ad.nl

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              82 of 119 DOCUMENTS



                              AD/Algemeen Dagblad

                             2 april 2009 donderdag

Rotterdam loopt met 'tokkietoets' terecht voor - HOOFDREDACTIE

SECTION: LEZER1; Blz. 22

LENGTH: 210 woorden


'De hardwerkende burger moet prettig kunnen wonen. Nu verpesten enkele mensen
het voor veel anderen.' Die woorden van de Rotterdamse wethouder Hamit Karakus
(PvdA) kunnen op brede instemming rekenen. Dat geldt vermoelijk ook voor de
zogenoemde 'tokkietoets' waarmee hij aso's wil weren. Door geluidsoverlast,
drugshandel en geweld kan een enkele etterbak het woongenot van velen verstoren.
Het woongenot staat in veel Rotterdamse wijken stevig onder druk. Vandaar dat de
stad al een tijd voorop loopt met wet- en regelgeving die het woonklimaat moet
verbeteren. Landelijk trok de Rotterdamwet de aandacht, bedoeld om een
concentratie van kansarmen in een wijk te voorkomen. Nu staat de 'tokkietoets'
voor de deur. Nieuwe huurders worden dan gescreend op hun gedrag. Weigert een
aspiranthuurder zo'n toets, dan komt hij de wijk niet in. Blijkt uit de toets
dat de aspiranthuurder zich de afgelopen twee jaar heeft misdragen, dan is hij
evenmin welkom. Gemeente, corporaties en politie willen hun informatie koppelen
opdat een goed beeld ontstaat. Daar is niks mis mee. Hopelijk krijgt wethouder
Karakus snel de handen op
 elkaar.


 Jan Bonjer,
 hoofdredacteur.
 jan.bonjer@ad.nl
 Wat vindt u? Terecht dat Rotterdam werk maakt van 'tokkietoets'. Stem via
www.ad.nl

LOAD-DATE: April 2, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              83 of 119 DOCUMENTS



                              AD/Algemeen Dagblad

                             28 maart 2009 zaterdag

Brieven

SECTION: LEZER1; Blz. 25

LENGTH: 465 woorden


Wilders
 Wat een goed idee van Geert Wilders om de Kamer te verlaten (AD 27-3).
Misschien kunnen alle andere partijen dit voorbeeld volgen zodra de heer Wilders
weer eens onzin uitkraamt.


 Corry Versteeg, Waskemeer.
 Wilders (2)
 PVV'ers: Wij zijn geen circuspaarden. De PVV heeft een aantal keren gezorgd
voor circustaferelen in de Kamer. Als zij geen circuspaarden zijn, welke act
voeren zij dan wel uit?
 Corrie Scholtheis, Wijster.
 Kreeften
 Het Oosterscheldekreeftseizoen is geopend (AD 27-3). Volgens fijnproevers
smaakt de delicatesse weer verrukkelijk. Maar beseffen zij wel dat kreeften
levend in kokend water worden gedompeld? Bij dit gerecht hoort dan nog vlees van
een lammetje, een dier wat nét enkele maanden oud is om dan te worden geslacht.
Dit soort gerechten is niet meer van deze tijd. Het moet voor een driesterrenkok
toch mogelijk zijn om een heerlijk gerecht op tafel te zetten zonder dat daarbij
dieren onnodig leed is aangedaan?
 J.C. van Herk, Pesse.
 Ouderen
 Dat ouderen zo vaak de dupe zijn van maatregelen komt doordat er geen AOW'ers
in de regering zitten. Het wordt tijd dat er ook mensen van deze bevolkingsgroep
zitting in het kabinet nemen. We stevenen weer af op een klassemaatschappij. De
rijken worden rijker en de armen nog armer. Mijn moeder van 94 waarschuwde tien
jaar geleden al dat het de verkeerde kant opging. Zij heeft het goed gezien, ze
heeft namelijk levenservaring.
 Coby van Beek, Nieuwegein.
 Jongeren
 Verhogen van de AOW-leeftijd veroorzaakt meer jeugdwerkloosheid en maakt dat
50-plussers zonder een baan gewoon twee jaar langer in de bijstand zitten. De
grootste zorg is echter de jeugdwerkloosheid. Doorwerken tot je 67ste betekent
dat er banen wor- den bezet die door jongeren kunnen worden opgevuld. Het is
moreel onaanvaardbaar om een hele generatie jongeren een toekomst te ontnemen en
dus maar af te schrijven. Voorstanders van het oprekken van de AOW- leeftijd
moeten hier maar eens over nadenken.
 Bertus van der Horst, Rotterdam.
 Crisis
 Deze crisis is voor de graaiers en hebzuchtigen een goede les. Laat het gewone
volk hier niet voor opdraaien. Oplossingen? Denk aan de hypotheekrenteaftrek
voor leningen boven het miljoen. Pak de overschotten af van provincies,
gemeenten, woningcorporaties en waterschappen. En bezuinig op defensie en
ontwikkelingshulp.
 M. de Jong, Hardinxveld-Giessendam.
 Drammen
 Minister Donner blijft maar doordrammen over het verhogen van de AOW-leeftijd.
Vanaf mijn 17de ben ik gaan werken. Ik nodig de minister van harte uit om 's
nachts en in weer en wind aan het werk te gaan. Misschien begrijpt hij dan dat
veel arbeiders graag wat eerder willen stoppen met werken.
 Deze wijze man is waarschijnlijk pas rond zijn 28ste aan het arbeidsproces gaan
deelnemen.
 Dick Jochems, Poortugaal.

LOAD-DATE: March 28, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              84 of 119 DOCUMENTS



                              AD/Algemeen Dagblad

                             27 maart 2009 vrijdag

Kabinet kan leren van Obama

SECTION: BIBU04; Blz. 4

LENGTH: 439 woorden


CRISIS AD-lezers leveren massaal stevige kritiek op maatregelen, maar er zijn
ook lovende woorden

 MARK VAN DER WERF
 ROTTERDAM

 Kan het er af, een complimentje voor het kabinet? Het is even zoeken. Maar
tussen de stapels e-mail met stevige kritiek zit een aantal lovende woorden voor
de 'antirecessieplannen' van Bos en Balkenende.



 Het AD vroeg lezers te reageren op de maatregelen van de coalitie, en kreeg
binnen een paar uur honderden reacties. Bij een aantal overheerst opluchting.
CDA, PvdA en ChristenUnie kunnen eindelijk aan de slag! Anderen juichen over de
afschaffing van de vliegtaks, of zijn content met extra geld om woningen te
isoleren. Maar toch: de boosheid overheerst.
 Politicoloog Kees Aarts is niet verrast over de negatieve teneur. ,,Al was het
maar omdat ontevreden mensen eerder geneigd zijn om in de pen te klimmen.''
 Veel mensen vinden dat de 'gewone Nederlander' de dupe is, terwijl de
'graaicultuur' van de 'rijken' niet of nauwelijks wordt aangepakt. Zoals Ap Hak
schrijft: ,,De kleine man wordt aangepakt, terwijl de man met de meeste poen er
weinig van merkt.'' En wat vooral steekt, is de verhoging van de AOW-leeftijd.
Ouderen die al veel premie hebben afgedragen 'belonen' met langer doorwerken; de
briefschrijvers vinden het schandalig.
 Politicoloog Aarts: ,,De kritiek dat grootverdieners buitenschot blijven, snap
ik goed. Aansprekende maatregelen, zoals een fikse belasting op bonussen, zijn
uitgebleven. Tja, zoiets had het symbolisch goed gedaan, maar levert financieel
weinig op.
 Veel meer geld wordt nou eenmaal binnengehaald met maatregelen die ons bijna
allemaal raken. zoals de hogere AOW-leeftijd. Logisch, dat Nederlanders daar dan
over vallen.''
 Bij een enkeling overheerst echter begrip voor het kabinet. Kritiek leveren is
makkelijk, schrijft Ton Meijer uit Veenendaal, 'maar je doet het natuurlijk
nooit goed'.
 Het kabinet kan meer mensen overtuigen als het duidelijk uitlegt wat er is
bereikt, denkt politicoloog Aarts. En daar ontbreekt het volgens hem top op
heden aan. ,,Ik denk dat veel mensen onderschatten hoe moeilijk het was voor CDA
en PvdA om het eens te worden. Achter gesloten deuren hebben ze uiteindelijk een
knap staaltje polderoverleg volbracht. Maar dat is onzichtbaar voor de kiezers;
daar scoor je natuurlijk niet mee. Daarom moeten ze het land in, de krant in, de
tv op, zoals Obama in Amerika doet.
 Leg uit dat het misschien zo gek niet is dat er geen meeslepende
miljardeninvesteringen zijn bedacht; dan waren er ook meer bezuinigingen nodig
geweest. En leg uit dat dat andere maatregelen noodzakelijk zijn, omdat het om
de toekomst van Nederland gaat.''

LOAD-DATE: March 27, 2009

LANGUAGE: DUTCH; NEDERLANDS

GRAPHIC: Minister Piet Hein Donner gaat op 13 maart naar demonstranten van de
FNV toe. Zij eisen dat het kabinet snel met maatregelen tegen de crisis komt. Nu
de plannen er liggen, wordt er opnieuw gemord. FOTO PETER HILZ

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              85 of 119 DOCUMENTS



                              AD/Algemeen Dagblad

                             27 maart 2009 vrijdag

Ik vind het niet goed dat het kabinet...

SECTION: BIBU04; Blz. 5

LENGTH: 314 woorden


Lezers reageren
 l de grote klap bij de oudjes en Jan met de pet haalt, in plaats van bij de
miljonairs. Peter Baas
 l geen daadkracht uitstraalt. De recessie zit namelijk voor een groot deel
tussen de oren. Dick Bloksma
 l weer de mensen met de middeninkomens pakt die maar net de eindjes aan elkaar
weten te knopen. Anja Vastwel
 l alleen de kleine man aanpakt, terwijl de man met de meeste poen er weinig van
merkt. Ap Hak
 l niet genoeg duidelijk maakt dat de consument moet uitgeven, omdat daarmee de
economie ook is gebaat. Loes Borsje
 l met halve maatregelen komt. Wel roepen dat de AOW-leeftijd naar 67 moet, maar
vervolgens je handen er niet aan willen branden en de bal bij de sociale
partners leggen. Alexander Wiltjer
 l niet met plannen komt om de veroorzakers van de crisis aan te pakken. De
graaicultuur moet worden gestopt. Geert Schoonbeek
 l mensen die al meer dan veertig jaar werken en veel premie hebben betaald
straks worden 'beloond' met langer doorwerken. Ria Kuipers
 l aanstuurt op een aanvaring met de sociale partners. Hebben ze de FNV nou in
de maling genomen of heeft de FNV het kabinet in de maling genomen? Niek Stevens

 l te veel tijd neemt voor geneuzel en getreuzel. Coen en Marianne Velden
 l nog steeds verhoging van de AOW-leeftijd ziet als oplossing voor problemen;
voor lager opgeleiden geldt straks: dat wordt werken tot de dood ons scheidt.

Heidi Pasman
 l niets zegt over de gevechtsvliegtuig JSF. Als burgers langer moeten
doorwerken, mag je dat toch zeker van een F-16 verwachten. Sjaak Huijsmans
 l de gepensioneerden in de kou laat staan en op zorg wil bezuinigen. F.
Benjamins
 l de troepen uit Uruzgan niet meteen terughaalt en de JSF afblaast.
 Attie Brakenhof
 l niet met een extra belastingschijf komt. Dat zou het ultieme signaal zijn dat
niet alleen mensen tot twee keer modaal voor de crisis moeten opdraaien. Gerard
Bruker

LOAD-DATE: March 27, 2009

LANGUAGE: DUTCH; NEDERLANDS

GRAPHIC: JSF blijft ongemoeid. Troepen in Uruzgan.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              86 of 119 DOCUMENTS



                              AD/Algemeen Dagblad

                             27 maart 2009 vrijdag

MIJN MENING - Babs & Beer ... Paul Kusters - Brieven

SECTION: LEZER1; Blz. 22

LENGTH: 762 woorden


Contract
 Scholen moeten met ouders een contract afsluiten over de opvoeding (AD 25-3).
Is dit een vroege 1 aprilgrap van de Rotterdamse wethouder Geluk? Wat zich thuis
afspeelt valt niet te controleren. Uiteindelijk zijn de leerlingen de dupe. Via
hen wordt gecontroleerd of ouders zich aan het contract houden. School wordt te
veel een opvoedkundig bureau. Ouders gaan over de opvoeding, niet de school.


 W. Blaauw, Rotterdam.
 AOW (4)
 Tot je 67ste werken. Ook moeten er meer jongeren aan het werk. Welnu, als ik 60
ben sta ik mijn baan wel af aan een jongere. Dan heb ik er 42 jaar opzitten. Is
dat niet genoeg? Mogen mensen van mijn leeftijd en met zoveel dienstjaren ook
nog een paar jaar van het door onszelf betaalde pensioen genieten?
 R.M. van der Donk, Barendrecht.
 AOW (5)
 Het kabinet is er uit. Werkend Nederland kan tot het 67ste levensjaar aan de
slag. Net als verpleegkundige Marianne Asberg (AD 25-3) werk ik in de
gezondheidszorg. Ik til elke dag heel wat menselijke kilo's. Met veel liefde
verzorg ik de ouderen van nu. Maar of ik dit volhoud tot mijn 67ste betwijfel
ik.
 Gerda Maaten, Vlaardingen.
 AOW (6)
 De werknemer is weer de dupe. Wij als 50-plussers zijn eerder al korter gaan
werken om jongeren aan het werk te krijgen. We betalen nu voor de steeds ouder
wordende mensen. Maar met zwaar lichamelijk werk ben je na je 60ste vaak gewoon
op. Sommigen halen de 67 niet eens en zullen dus niet profiteren van de AOW.
Regering kom uit je ivoren toren en ga een paar weken in de zorg of als
brandweerman aan de slag. Dan weet je waar je over praat. Pak de mensen aan die
al jaren te veel hebben verdiend. Laat de hardwerkende burger met rust.
 S. Zonneveld, Maassluis.
 Sjaak Bral
 Sjaak Bral is overduidelijk al lang niet meer in Ouwehands Dierenpark geweest
(AD 26-3). Ook zijn biologische kennis vertoont grote hiaten, getuige de
kwetsende opmerkingen in zijn column. Ik nodig hem uit voor een rondleiding door
het dierenpark om hem te overtuigen dat een rectificatie op zijn plaats is en
zeer zal worden gewaardeerd.
 Janet Sonneveld-Brink, Veenendaal.
 Afwachten
 Het lijkt of de politiek niets goed kan doen. De inkt van het akkoord is nog
niet droog of iedereen begint te jammeren. In de meeste media komen alleen de
klagers aan het woord. Dan laat Maurice de Hond er even een peiling op los en
klaar zijn we. Laten we nou maar eens afwachten wat de maatregelen opleveren.
 R. Flinterman, Monster.
 Nepoverval
 Leerlingen veroorzaken consternatie als ze voor de grap een klas binnenstormen,
compleet met schietgeluiden (AD 25-3). De school deed geen aangifte. Een
hoogleraar jeugdrechtspleging: 'Je geeft een verkeerd signaal als je naar de
politie stapt. Dit hoort bij de ontwikkeling van puber tot volwassene. Daar moet
je begrip voor tonen'. Vroeger kreeg je gewoon een knal voor je kop als je
zoiets uitvrat.
 R. Berendrecht, Maassluis.
 Nepoverval (2)
 Natuurlijk hoeven de pubers die een nepoverval pleegden niet van school te
worden gestuurd. Maar al te veel begrip tonen lijkt me ook niet goed. Dus
bijsturen om herhaling te voorkomen. Het inzien van eigen fouten behoeft soms
enige hulp.
 Don Roos, Oud Beijerland.
 Nepoverval (3)
 Je zal maar hoogleraar zijn en een nepoverval van scholieren als een
misplaatste grap beschouwen. De daders komen er met een berisping vanaf. De
jongelui mogen zonder nadenken allerlei grappen uithalen, dat hoort volgens deze
hoogleraar bij het volwassen worden. Straf ze. Dat kunnen ze dan als een goede
grap van de volwassen wereld beschouwen.
 A.R. Vermaas, Gouda
 Maatregelen
 De vliegtaks was goed voor het milieu. Het kostte het land miljarden. Nu wordt
vliegen weer goedkoper en lijkt het milieu vergeten. Ook moeten we langer
doorwerken. Maar de werkloosheid loopt op en voor de jeugd is er te weinig werk.
Ik snap het niet. Dat komt waarschijnlijk, omdat ik zo'n sukkel ben die met 14
jaar is gaan werken. Nu mag ik nog een jaar of acht door, terwijl er ooit sprake
van was dat ik volgend jaar van mijn pensioen kon gaan genieten. Maar dat was al
eerder de nek omgedraaid. Nogmaals, ik snap het niet.
 A. Stuurman, Spijkenisse.
 Feyenoord
 Begin jaren '90 moesten wij 20 procent loon inleveren om aan het werk te kunnen
blijven. Tandenknarsend hebben we daarmee ingestemd en het bedrijf heeft het
overleefd.
 Het zou de spelers van Feyenoord sieren, zeker gelet op de prestaties van dit
seizoen, als ze een loonkorting van 20 procent zouden accepteren. In deze tijd
moet men in de voetballerij ook maar eens uitgaan van het aloude principe 'loon
naar werken'.
 J.P. van Beest, Papendrecht.

LOAD-DATE: March 27, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              87 of 119 DOCUMENTS



                              AD/Algemeen Dagblad

                            26 maart 2009 donderdag

MIJN MENING - Babs & Beer ... Paul Kusters - Brieven

SECTION: LEZER1; Blz. 22

LENGTH: 673 woorden


Crisis
 Het zal de veroorzakers van de crisis wel goed uitkomen dat het kabinet zo
lekker lang heeft zitten keuvelen over een oplossing voor de problemen. Het mag
echter niet zo zijn dat deze topmanagers de dans ontspringen. Naar mijn mening
is oplichting nog steeds bij wet verboden. Dus, minister van Justitie: er is
werk aan de winkel.


 G. Veth, Papendrecht.
 Crisis (2)
 Nederland gaat drie jaar op de nullijn. Voor velen is de koopkracht in de
afgelopen jaren toegenomen, dus dit is het ideale moment om een auto te kopen,
een hotel te boeken, het huis te verbouwen of van een dienstverlenend bedrijf
gebruik te maken. Al deze sectoren trachten het hoofd boven water te houden met
extra kortingen en speciale aanbiedingen. Er is geen behoefte aan
kabinetsmaatregelen. Alleen zou men de bonden tot de orde moeten roepen om
vooral terughoudend te zijn met de eisen voor uitkeringen. Simpel en uiterst
doeltreffend.
 Jan Onderwater, Hillegom.
 Crisis (3)
 De middeninkomens zijn weer eens de klos. Ik word in oktober 65 en ga dan met
pensioen. Mijn werkgevers en ik hebben bijna vijftig jaar betaald aan het
pensioenfonds. Wat wil het kabinet nu? Moet ik straks weer aan de slag? Het is
me nog steeds niet duidelijk.
 W. Kok, Den Haag.
 Crisis (4)
 Crisis: Iedereen is de klos (AD 25-3). Wat vind ik dat een negatieve
openingskop. Zo praat je iedereen de put in. Zou de kop 'Crisis: Iedereen draagt
een steentje bij' niet wat positiever zijn geweest?.
 V. van Denzen, Noordwijkerhout.
 Crisis (5)
 Een paar JSF'jes minder. Dat zet pas zoden aan de dijk.
 Hans de Jong, Enschede.
 Crisis (6)
 Het is toch niet te geloven? Maandenlang beweert Wouter Bos dat de vliegtaks
geen negatieve invloed op de economie en werkgelegenheid heeft, maar vervolgens
schaft hij die belasting weer af en voert dat op als stimuleringsmaatregel voor
de economie. Minister Bos verdedigde verder de steunplannen voor de banken. Het
zou de belastingbetaler niets kosten. De steun zou zelfs op de langere termijn
flink wat geld opleveren voor de schatkist. Nu zie ik nergens dat er met deze
extra toekomstige inkomsten rekening wordt gehouden bij de nu voorgestelde
bezuinigingen. Ik zal het als gewone burger wel weer niet snappen...
 L. Dolle, Leidschendam.
 Crisis (7)
 Mijn moeder van 88 jaar heeft in de Tweede Wereldoorlog haar jeugd ingeleverd.
Moet ze nu ook nog haar pensioen inleveren? De topinkomens kunnen misschien ook
wel ietsje meer pijn voelen. Denk daarbij aan de hypotheekrenteaftrek en de
hoogte van de kinderbijslag.
 Ria Schoonhoven, Zoetermeer.
 Crisis (8)
 Het kabinet zocht in de afgelopen weken naarstig naar
bezuinigingsmogelijkheden. Wat zou het kabinet denken van deze: schrap de
aanschaf van de JSF. Dat scheelt toch gauw een kleine 6 miljard euro.
 Kassa dus.
 Frank Bosch, Oostvoorne.
 Banken
 De banken zijn gered met miljarden van de belastingbetaler. Wat doen die banken
nu om de economie te redden? Ze houden hun portemonnee dicht. Bedrijven krijgen
aan twee kanten klappen: de consument koopt niet meer en het is haast onmogelijk
kredieten te krijgen. Waarom heeft Bos vooraf geen voorwaarden gesteld aan de
banken toen hij die miljoenen schonk? Dan hadden we nu geen discussie gehad over
de bonussen en zou het bedrijfsleven gewoon krediet hebben gekregen.
 E. Schulte, Bosch en Duin.
 Formule 1
 Een groot compliment voor de fraaie Formule 1-special in het AD van 25 maart.
Niet alleen ik, maar vele tienduizenden fans zullen hier blij mee zijn. Dus zeg
ik: bedankt!
 Alex Stockx, Helmond.
 AOW (3)
 Helaas blijft minister Donner maar doordrammen over iets wat hij niet begrijpt.
Ook ik ben iemand die op zijn 16de is gaan wer- ken. Na veertig jaar moet ik nog
acht jaar door. Ik vraag me af waar het stopt. Moeten we dan meer dan vijftig
jaar gaan werken om te vol- doen aan het wereldbeeld van deze minister? Het
huidige kabinet voert een beleid dat geheel indruist tegen de gevoelens van een
groot deel van de bevolking. Ik hoop dat we deze gevoelens vasthouden tot aan de
nieuwe verkiezingen.
 Leo Duister, Vlaardingen.

LOAD-DATE: March 26, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              88 of 119 DOCUMENTS



                              AD/Algemeen Dagblad

                             25 maart 2009 woensdag

MIJN MENING - Babs & Beer ... Paul Kusters - Brieven

SECTION: LEZER1; Blz. 19

LENGTH: 693 woorden


Bevallingsverlof
 Bevallingsverlof niet naar
 vader (AD 20-3). We geven in dit land geld uit aan van alles en nog wat, maar
wanneer een moeder bij of kort na de bevalling komt te overlijden en een vader
er alleen voor komt te staan, dan is het bevallingsverlof waar de moeder recht
op had niet overdraagbaar. Een kleine troost voor vader: er zijn gelukkig
werkgevers die hier wel humaan mee omgaan. Minister Donner moet zich schamen. Te
meer omdat het jaarlijks om slechts enkele tientallen gevallen gaat.


 G. Koomen, Nieuwegein.
 Ten Damme
 De gedachten van Ellen ten Damme over Europa getuigen van een grenzeloze
naïveteit (AD 23-3). De stelling dat iemand die het hier te vol vindt 'maar
gezellig elders moet gaan wonen' is te dom voor woorden. Ze denkt blijkbaar dat
men zijn gezin zomaar even kan oppakken en elders een gelijkwaardige baan en
huisvesting kan vinden. Het lijkt erop dat het artiestenleven Ellens
realiteitszin flink heeft aangetast.
 A. Philippo, Rotterdam.
 Mariniers
 Mariniers terug uit Tsjaad (AD 21-3). Komt goed uit. Kunnen ze in eigen land
orde op zaken stellen in treinen, stadsbussen en trams. Want, naïveteit ten top,
de vervoerders willen met geluidjes de messentrekkers te lijf gaan.
 H. van Veen, Raamsdonksveer.
 Inkeerregeling
 Een gewone loonbelasting betalende man zoals ik begrijpt helemaal niets van het
gejubel over het succes van de zogenoemde 'inkeerregeling' (AD 22-3). Deze
zwartspaarders hebben miljoenen aan belastinggeld ontdoken en dan is
staatssecretaris De Jager trots dat ze na jaren toch aangifte hebben gedaan. Als
beloning voor hun 'eerlijkheid' krijgen ze geen boete en worden ze niet
strafrechtelijk vervolgd. Misschien moet de regering juist de financieel
zwakkeren eens met rust laten.
 Wim Weenink, Rozenburg.
 AOW
 Dat er wat aan de AOW-leeftijd moet worden gedaan, dat begrijp ik. Maar om dat
onder het mom van crisisbestrijding door te drukken is niet netjes van minister
Donner. De voorgestelde verhoging naar 67 jaar heeft alleen effect op de langere
termijn. Dus het heeft weinig met de huidige crisis van doen. Ik werk vanaf mijn
16de in de bouw en hoop over twee jaar na 45 dienstjaren met pensioen te gaan.
Als iedereen zoveel jaren zou werken, hoeft de AOW-leeftijd niet omhoog. Er is
dan genoeg premie betaald om met 65 jaar met pensioen te gaan.
 W. Kapelle, Hoek van Holland.
 AOW (2)
 Als zestiger weet ik wat inleveren is. Met 14 jaar aan het werk. Werkweken van
meer dan vijf dagen waren heel gewoon. Met overwerk probeerden we wat bij te
verdienen, ook al werd op dit extraatje fors belasting geheven. Ook mochten we
achttien maanden in dienst voor één gulden en tien cent per dag. Eens in de twee
weken konden we naar huis. We mochten dan wel gratis met het openbaar vervoer
mee. Bedankt regering, dat jullie aan ons denken.
 Van de Pol-Paardenburg, Barendrecht.
 Energiemarkt
 Valkuilen in de energiemarkt (AD 22-3). Als directeur van een energiebedrijf
wijs ik al jaren op deze loktarieven. Er wordt ook vaak alleen op de prijs
gelet. Een goede energieleverancier baseert zich op de reële energiemarkt en
zorgt voor de best mogelijke en duidelijke contracten. Maar de klant moet ook
kunnen vertrouwen op een betrouwbare afhandeling, begeleiding en
dienstverlening. Neem dat mee in de overweging bij een overstap.
 Eric van Teeffelen, Barendrecht.
 Foto
 Mijn complimenten voor de foto van het CDA-congres (AD 23-3). Pieter van Geel,
Jan Peter Balkenende en Piet Hein Donner naast elkaar als regenten uit de 18de
eeuw, maar dan in moderne verpakking. Zorg er voor dat je de gewone burgers
flink afknijpt en laat de elite - de veroorzakers van de crisis - vooral met
rust.
 Piet Blokzijl, Nieuwegein.
 Jerry Goossens
 Jerry Goossens vindt het machteloos gesputter van Bos dat hij de ING-graaiers
niet kan aanpakken (AD 23-3). Hij noemt het een verademing om, zoals de
Amerikaanse senator Grassley doet, de graaiers op te roepen ontslag te nemen of
zelfmoord te plegen. Ja, en dan kan Jerry weer een mooie column schrijven over
de onbehouwen manier waarop Bos omgaat met de crisis. Jerry schept zo zijn eigen
werk. Dat is pas economische inventiviteit.
 H. Franssen, Maastricht.

LOAD-DATE: March 25, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              89 of 119 DOCUMENTS



                              AD/Algemeen Dagblad

                             20 maart 2009 vrijdag

Lelystad siddert voor mysterieuze messentrekker

SECTION: BIBU04; Blz. 4

LENGTH: 379 woorden


KEMAL RIJKEN
 LELYSTAD

 Het lugubere werk van een mysterieuze messentrekker zaait al twee dagen angst
onder de bewoners van de wijk Punter in Lelystad. Buurtbewoners vragen zich
vertwijfeld af wie het volgende slachtoffer is.


 ,,Kijk, in dat huis woont onze buurman die is neergestoken,'' zegt Debora
Bennenk (36). Ze houdt haar twee kinderen vast. ,,Jullie moeten voorlopig in de
buurt van huis blijven,'' zegt ze streng. Met buurvrouw Patricia Driessen (37)
past ze op haar kroost. De dames staan vlak voor hun carports op straat. ,,Het
zal je maar gebeuren. Nou, ik neem geen risico,'' zegt Driessen. Haar buurvrouw
is het met haar eens.
 De rustige woonwijk Punter werd dinsdag opgeschrikt door een steekpartij. Rond
drie uur 's middags werd een man van 55 jaar oud door een onbekende dader in
zijn keel gestoken. Hij werd in kritieke toestand naar het ziekenhuis gebracht.
Niet veel later hoorden de bewoners dat het ging om de zoveelste daad van de
Lelystadse messentrekker. Sindsdien heerst er onrust.
 ,,De angst is groot. Het komt zo wel erg dichtbij,'' zegt Driessen. Ze is bang
dat de dader ieder moment kan opduiken. ,,Je kijkt toch even in alle paadjes
waar je langs loopt.''
 Andere buren denken er net zo over. ,,We doen onze achterdeur op slot,''
vertelt Christina Brans (59). Ze zit in haar voortuintje te zonnen op haar
groene tuinstoel. ,,Die vent heeft lukraak gestoken. Dat is toch niet normaal.''

 In vier maanden tijd heeft de onbekende dader al vier slachtoffers gemaakt. Ze
vielen overal in de stad. Het zijn gewone burgers uit Lelystad die niets met hem
te maken lijken te hebben.
 De politie heeft een compositietekening vrijgegeven. Dat heeft een paar tips
opgeleverd waarmee de recherche aan de gang is gegaan. Sinds de steekpartij van
deze week zit het politieteam Grootschalige Opsporingen met vijftien man extra
op de zaak. Ook rijden er voortdurend politiebusjes door de wijken. Maar zonder
enig resultaat.
 ,,Kijk mama, weer een helikopter,'' zegt een van de kinderen. Debora Bennenk
kijkt omhoog naar de politieheli. Aan de overkant van de straat loopt buurvrouw
Saskia Brinkmeijer (45). Zij is bang, maar heeft een geheim wapen. ,,Hij mag wel
een keertje bij me binnenkomen terwijl mijn hond thuis is. Dan komt hij niet
meer heel buiten.''

LOAD-DATE: March 20, 2009

LANGUAGE: DUTCH; NEDERLANDS

GRAPHIC: Ouders in Lelystad letten extra op hun kinderen. FOTO KOEN VERHEIJDEN

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              90 of 119 DOCUMENTS



                              AD/Algemeen Dagblad

                             17 maart 2009 dinsdag

Bankiers moeten Deckers volgen

SECTION: BIBU04; Blz. 4

LENGTH: 328 woorden


Voor het eerst sinds het uitbreken van de kredietcrisis heeft een bankier zijn
verontschuldigingen aangeboden. Topman Floris Deckers van Van Lanschot erkent
dat hij, vanuit zijn positie en wetend wat hij wist, anders met zijn
verantwoordelijkheden had moeten omspringen. Hij betreurt in de afgelopen jaren
niets te hebben gedaan met de zorg waarmee sommige ontwikkelingen in de bancaire
sector hem wel degelijk vervulden. 'Dat ik het ongemakkelijke gevoel dat ik
daarbij had, niet breder heb uitgemeten, verwijt ik mezelf, en vind ik ook
verwijtbaar,' schrijft hij maandag op de opiniepagina van NRC.


 Met name dit laatste sluit naadloos aan bij de belangrijkste conclusie van
politicoloog Eelke Heemskerk in zijn onderzoek naar het 'old boys network'. Dat
netwerk van jongens onder elkaar bestaat eigenlijk niet meer, zegt Heemskerk.
Ook in de zakelijke wereld heeft het individualisme toegeslagen. Met als
grootste nadeel dat mensen, mannen, elkaar ook niet snel meer op hun gedrag
aanspreken. De aandeelhouders werden de belangrijkste gesprekspartner, de snelle
winst het voornaamste bedrijfsdoel. En daarmee is de zelfcorrectie uit het
systeem verdwenen. In de woorden van Deckers: ongemakkelijke gevoelens worden
onderdrukt in plaats van breed uitgemeten. Met alle ellende voor gewone burgers
van dien.
 Zo af en toe klinken er voorzichtige geluiden dat de crisis misschien niet
alleen leed en rampspoed betekent, maar ook een kentering kan inluiden.
Bijvoorbeeld in de richting van meer duurzaamheid. Wil dat vooralsnog vage besef
echt wortel schieten in onze werkelijkheid, dan is een mentaliteitsverandering
aan de top van de bankwereld een eerste vereiste. Oog voor de lange termijn,
grondig besef van maatschappelijke verantwoordelijkheid en het lef om elkaar op
zorgwekkend gedrag aan te spreken. Deckers lijkt die richting op te willen.
Daarom, en vanwege het zelfonderzoek dat uit zijn excuses spreekt, is het te
hopen dat meer bankiers dit voorbeeld volgen.

LOAD-DATE: March 17, 2009

LANGUAGE: DUTCH; NEDERLANDS

GRAPHIC: jacobine@ad.nl

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              91 of 119 DOCUMENTS



                              AD/Algemeen Dagblad

                             16 maart 2009 maandag

Meesterlijke cartoon van de kuddegeest

SECTION: CULT01; Blz. 17

LENGTH: 265 woorden


ERIC VAN DER VELDEN
 HAARLEM

 'Wie lacht niet die de mens beziet,' wist de oude Bredero al. De spiegel die
Theatergroep Carver voorhoudt, doet je bijna het lachen vergaan, zo tergend erg
wordt de menselijke kuddegeest te kijk gezet.


 Over de door Ton Kas, Raymonde de Kuyper, Joke Tjalsma en Beppie Melissen
subliem vertolkte personages valt werkelijk niets positiefs te melden. Het zijn
eigenlijk niet eens personages, maar amoebe wezens met potsierlijke dikke konten
en naargeestige hoge ruggetjes. Nauwlettend houden ze de passen van de ander in
de gaten. Een onverwacht huppeltje wordt direct overgenomen, bang als men is om
zelf uit de pas te raken. De pointe-loze anekdotes gaan opvallend vaak over
neven die kennelijk een spannender leven leiden dan zij zelf. De meningen vallen
als bakstenen uit de lucht en hebben de verongelijkte, humorloze ondertoon van
de gewone man die zeker weet dat hij weer het gelach van de Hoge Heren zal moet
betalen.
 Zo geformuleerd, klinkt het misschien obligaat. Maar Carver doseert de
misantropie meesterlijk tot een bijtende theaterstrip in de geest van Gummbah,
de tekenaar met wie is samengewerkt. Daarbij is er toch ook sprake van een zeker
mededogen. De figuren zitten gevangen in een ongemakkelijke ruimte die doet
denken aan een schip. Op reis naar een onbekende bestemming. Met een kapitein
die zich niet laat zien. En een uitgang in de vorm van een donker gat. Blijf
daar maar eens groots onder.

 TONEEL
 HHHHI
 Brigadier Fub of het eeuwig menselijke van Theatergroep Carver. Gezien: vr. 13
april, Toneelschuur Haarlem. Tournee t/m 20 mei.

LOAD-DATE: March 16, 2009

LANGUAGE: DUTCH; NEDERLANDS

GRAPHIC: Theatergroep Carver zet briljant de kuddegeest te kijk in Brigadier Fub
of het eeuwige menselijke.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              92 of 119 DOCUMENTS



                              AD/Algemeen Dagblad

                             14 maart 2009 zaterdag

Het is niet vijf, maar al drie voor twaalf

SECTION: BIBU06; Blz. 6

LENGTH: 850 woorden


VERDONK Tijd dringt nu Trots op Nederland uit beeld is en Geert Wilders alle
aandacht naar zich toe trekt - Het zou ver- schrikkelijk zijn als er nu
verkiezingen zouden zijn.

 WESSEL PENNING
 UTRECHT
 Morgen is het Meedenkdag, de Trots op Nederland Meedenkdag. Rita Verdonk popelt
al. Ze verwacht dat het tijdens deze inspraakbijeenkomst van haar partij in de
Utrechtse Jaarbeurs zal wemelen van de verstandige burgers die ons land onder
het genot van een broodje een zet in de goede richting geven.


 ,,Een paar honderd mensen verwacht ik wel. Bij de volgende Meedenkdag moeten we
met duizenden zijn. En daarna nog veel meer,'' zegt de voorvrouw van Trots op
Nederland (ToN), die persoonlijk zal komen aanhoren wat de Nederlandse burger
nog mist in het ontwerp-partijprogramma. Ze zegt zich te verheugen op de
bijdragen van een gretige, hoopvolle achterban.
 Maar gretig of hoopvol zijn overdreven beschrijvingen van de gemoedstoestand
van Verdonk-sympathisanten, blijkt uit een rondgang langs regionale
partijbaronnen. De tegenvallende polls, die Verdonk tot een bijna irrelevante
politieke factor hebben gemaakt, hebben het moreel stevig aangetast. Met
jaloezie wordt gekeken naar Geert Wilders, die de nieuwe favoriet van rechts
Nederland is.
 Sprak een partijbaron eind vorig jaar tegenover deze krant nog hoopvol uit dat
opborrelende lava gauw tot een vruchtbare uitbarsting van vulkaan Rita zou
leiden, inmiddels is het treurnis troef onder regionale partijbaronnen.
Peilingen zijn maar peilingen, maar voor een handjevol zetels zijn zij nooit
achter Rita Verdonk gaan staan.
 ,,Het zou verschrikkelijk zijn als het kabinet valt en we nu verkiezingen
krijgen,'' zegt Marleen van Kemenade, raadslid te Bergen op Zoom. ,,De tijd
dringt. Het wordt kort dag. We moeten hopen dat de kiezersgunst terugkeert,''
stelt Ton Wurtz, ook bekend van de stichting Rokersbelangen.
 Actief partijlid Jan Talen uit Staphorst heeft helemaal grote haast. ,,Of het
vijf voor twaalf is? Het is drie voor twaalf! Misschien moeten we vijf oneliners
bedenken en die goed onderbouwen. Want een heel programma interesseert de kiezer
helemaal niet.''
 Jan Talen, bekend als de Verdonk-fan met de grote snor, is al bezig met plan B
en naar eigen zeggen in gesprek met Kamerleden van andere rechtse partijen. Hij
vreest dat bij de gemeenteraadsverkiezingen volgend jaar 'een slachting onder
liberale partijen' zal plaatsvinden. Hij pleit voor lijstverbindingen en andere
vormen van samenwerking op lokaal niveau.
 De partijbonzen hopen ondertussen domweg op betere tijden, op een electoraal
wonder eventueel. Maar een list heeft niemand paraat.
 Wurtz: ,,Ik weet niet wat we moeten doen, maar er zal veel moeten gebeuren.''
Van Kemenade: ,,Laten we er geen doekjes omwinden. Wilders spreekt de mensen
aan.'' Talen: ,,We zijn uit beeld. Dat is een feit.''
 Wurtz: ,,Crisis of niet, Wilders is altijd in beeld. We moeten eerlijk zijn.
Als er voor Verdonk geen aanhang is, dan is er geen aanhang. Dan is dat jammer.
Maar daar kunnen we dan niets aan doen.''
 Goed nieuws voor de sympathisanten, de bazin zelf gelooft nog steeds in
electoraal succes. ,,Ik weet wat Wilders nu meemaakt. Zo goed stond ik er vorig
jaar namelijk ook voor,'' zegt ze luchtig. ,,Ik ben druk geweest met de
organisatie, maar nu is de oude Rita terug. Ik ga het gevecht weer aan. Het jaar
2009 is het jaar van de aanval.''
 In dat kader belooft ze dat haar partij van zich zal laten horen in tijden van
crisis. Verdonk belooft voorstellen ter behoud van AOW en pensioenen en zal zeer
binnenkort ook met nieuwe kopstukken - 'gewone burgers, niemand uit de Haagse
elite' - op de proppen komen. Vasteberaden: ,,Ik ben klaar voor de start. De
finish ligt pas bij de verkiezingen in 2011. Maar ik zal nu wel wat tussenprints
moeten trekken.''

 -----------------------------------------------------------------

 Hoogleraar politicologie - 'Er kan nog veel gebeuren, verkiezingen pas in 2011'


 ,,Schrijf Rita Verdonk nog niet af,'' zegt hoogleraar politicologie Kees Aarts
van de Universiteit Twente. ,,Haar positie is momenteel behoorlijk somber. Maar
de kiezersbewegingen gaan zo snel en de verkiezingen zijn pas in 2011.''
 Eind 2007 was Trots op Nederland in de peilingen nog een grote partij,
inmiddels zou de populariteit van Verdonk hoogstens goed zijn voor een handjevol
zetels. Maar het electoraat weet het nog niet zo precies, zegt Aarts. ,,Het is
zeer twijfelachtig of de mensen die nu zeggen dat ze op Wilders willen stemmen,
dat in 2011 ook echt doen. Als je succesvol wil zijn moet je qua inhoud
onderscheidend zijn. Verdonk werd bekend door de harde aanpak van migranten.
Maar dat onderwerp is inmiddels door Wilders gekaapt. Verdonk heeft veel
goodwill in ondernemend Nederland. Daar zou ze iets mee kunnen doen.'' Aarts
acht het voor Verdonk cruciaal dat ze 'goede mensen' om zich heen verzamelt.
,,Mensen zullen zich twee keer bedenken voordat ze zich bij haar aansluiten,
maar het is wel dé succesfactor. Kijk naar Wilders, die een gedisciplineerde
fractie om zich heen heeft. Er is voor electoraal succes meer nodig dan alleen
Rita Verdonk.''

LOAD-DATE: March 14, 2009

LANGUAGE: DUTCH; NEDERLANDS

GRAPHIC: Veel tijd heeft Rita Verdonk niet meer om met stevige politieke
standpunten naar buiten te komen, vinden de partijbonzen van Trots op Nederland.
Verdonk zelf maakt zich nog geen zorgen. FOTO ANP/ROBIN UTRECHT Verdonk passeert
in mei 2008 in de Kamer aartsrivaal Wilders. FOTO ANP

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              93 of 119 DOCUMENTS



                              AD/Algemeen Dagblad

                             14 maart 2009 zaterdag

Tekst: Sietske de Vet Foto's: Cor de Kock - Elke stap heeft koninklijke allure

SECTION: REIS12; Blz. 18

LENGTH: 15 woorden


Bij Baarn gaan romantische slingerpaden naar Paleis Soestdijk, een
 populaire
 trekpleister.

LOAD-DATE: March 14, 2009

LANGUAGE: DUTCH; NEDERLANDS

GRAPHIC: Verborgen rijkdommen: Lang was het paleis hermetisch afgesloten voor
het gewone volk, nu is het fraaie complex opengesteld voor publiek. Vertrekpunt:
De Generaal was een station voor de Oranjes.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              94 of 119 DOCUMENTS



                              AD/Algemeen Dagblad

                             10 maart 2009 dinsdag

MIJN MENING - Brieven

SECTION: LEZER1; Blz. 21

LENGTH: 713 woorden


Korpschef
 Steun voor witte politiechef (AD 9-3). 'Ja, u bent perfect gekwalificeerd voor
deze baan en ook de beste kandidaat, maar u krijgt toch de baan niet omdat u een
blanke man bent.' Pure discriminatie! En niets minder dan dat. De beste
kandidaat moet de baan krijgen. Of die nu man, vrouw, homo, hetero, autochtoon
of allochtoon is. Dat doet totaal niet terzake. Op de manier die minister Ter
Horst voorstaat komen er dus minder gekwalificeerde personen op belangrijke
posities. Dat kan en mag niet zo zijn.


 Ruben van Esch,
 Capelle aan den IJssel.
 Korpschef (2)
 Ik word een beetje niet goed van dat 'correcte' gedoe met het aanduiden van
allochtone versus autochtone Nederlanders. Nu heeft minister Ter Horst het weer
over 'witte mannen' als zij een autochtone Nederlander bedoelt. Van een 'neger'
mocht je allang niet meer spreken; het woord 'zwarte' is tegenwoordig kennelijk
ook al discriminerend. Het zijn nu 'Afro-Nederlanders'. Prima hoor, maar dan wil
ìk gewoon 'blank' zijn.
 L. Verhoef, Overdinkel.
 Korpschef (3)
 Henry Ford zei: de T-Ford is in alle kleuren te leveren, als het maar zwart is.
Minister Ter Horst laat weten: iedereen kan een topfunctie bekleden, als hij/zij
maar niet blank is.
 D.J. Rietveld, Papendrecht.
 Blootschilderij
 Cultuurcentrum valt over blootschilderij (AD 9-3). Het is toch prachtig dat
mensen, niet gehinderd door gebrek aan tekenvaardigheid, in staat blijken
ingewikkelde zaken als identiteit, de tegenstelling blank/zwart en het verloren
raken tussen culturen uit te beelden. Er waren geen klachten over de
afbeeldingen van halfnaakte vrouwen. Naar ik vermoed omdat ze als zodanig niet
herkenbaar zijn.
 A. Hobbel, Spijkenisse.
 Tv-leerlingen
 De tv-leerlingen van Prem hebben boven verwachting gescoord (AD 9-3), maar is
dit wel zo gunstig? Er wordt gesproken wordt over 'het halen van de Cito-toets'.
Er is geen sprake van halen of zakken, de toets is bedoeld als indicatie naast
het advies van de docent en is dus geen examen. Er zijn leerlingen van Prem die
uit de Cito-toets een havo/vwo advies krijgen, maar van de docent vmbo-advies.
Stuur je deze kinderen toch naar het vwo? Dan halen ze het niet, omdat het
niveau toch te hoog is. Van een vmbo- kind moet je niet een vwo- kind willen
maken!
 Barbara van der Ent,
 Capelle aan den IJssel.
 Alcohol
 Wijn kopen blijft een makkie (AD 7-3). Tieners kunnen vaak ongehinderd alcohol
inslaan bij supermarkten, omdat ze niet op leeftijd worden gecontroleerd. Nogal
wiedes, die supermarkten zal het eigenlijk een worst zijn aan wie ze geld
verdienen. De oplossing is volgens mij vrij simpel: geen alcohol meer in de
supermarkten, maar alleen nog in echte slijterijen waar iedereen, jong tot oud,
zich moet legitimeren. Het klinkt drastisch, maar je moet toch wat.
 Willem Vizee, Tiel.
 Woning
 Provincie moet woning van burgemeester kunnen kopen (AD 9-3). Hoe is het
mogelijk dat burgemeester Rabelink zonder het schaamrood op zijn kaken dit
voorstel durft te lanceren? Hoeveel gewone burgers zitten niet met twee huizen
en de daarbij behorende dubbele lasten opgescheept? Zou de gemeenschap naar
aanleiding van het kunstje van Stefan Hulman maar moeten opdraaien voor de
financiële perikelen van haar bestuurders? Deze bestuurslaag heeft al zoveel
voordelen die een gewone werknemer aan zijn neus voorbij ziet gaan.
 H. Jopse, St. Annaland.
 Zeg 'ns Aaa
 Zeg 'ns Aaa trekt 2 miljoen kijkers (AD 9-3). Inderdaad voor de makers iets om
trots op te zijn. Alleen zijn er ook kritische kijkers, zoals ik, die halverwege
gingen zappen, omdat de acteerprestaties zeer amateuristisch waren. Ik hoopte op
enige verbetering, die uitbleef. Jammer dat de regisseur er niet even beter naar
heeft gekeken, voordat het werd uitgezonden.
 P. Notenboom, Rotterdam.
 Knipcursus
 Euro-tekens in de ogen van deelnemers knipcursus (AD 7-3) zijn te begrijpen,
maar... Iedereen kent dat schrikbeeld van die tante die er 'zoveel gevoel voor
had'; je liep weken voor gek! In de praktijk blijkt dat ons vak niet door een
organisatie in tien lessen aan een 'leek' kan worden geleerd. Kwaliteit heeft
zijn prijs. Betaal liever iets meer, wordt geholpen door een gekwalificeerd
persoon, die ook nog eens kan adviseren over haar-/huidproblemen én op de hoogte
is van de laatste mode.
 W. Postma, Kuinre.

LOAD-DATE: March 10, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              95 of 119 DOCUMENTS



                              AD/Algemeen Dagblad

                           28 februari 2009 zaterdag

'Schuif pensioenrekening niet door naar volgende generaties'

SECTION: VOTE01; Blz. 26

LENGTH: 569 woorden


RICHARD CLEVERS

 'Het is misschien een impopulaire boodschap, maar een verlaging van de
pensioenen is wat mij betreft niet uit den boze. Ik vind wél dat we de lagere
inkomensgroepen en de mensen die nu al een pensioen krijgen moeten beschermen.
Maar van bijvoorbeeld de babyboomers mogen we toch wel wat solidariteit
verwachten?


 Jongerius wil de regels voor pensioenfondsen om hun reserves op peil te brengen
nog verder versoepelen (de fondsen kregen klappen op de aandelenmarkt, red.).
Zodat er geen pensioenen verlaagd hoeven worden. Daarmee schuif je de rekening
door naar toekomstige generaties. Die moeten in zo'n geval hogere premies gaan
betalen. Ik pleit voor generatieneutrale maatregelen. Wat wil ik daarmee zeggen?
Dat je probeert om de situatie zoals je hem aantreft op zijn minst hetzelfde, en
liever nog beter, achter te laten voor onze kinderen.
 Jongerius probeert in haar kort- door-de-bocht-reactie de 50-plussers in haar
achterban te beschermen. Maakt haar populair. En het is makkelijk, want de
generatie die de rekening betaalt zit nog op school, die heeft nog geen
kiesrecht. Ik snap het ook wel, de FNV heeft sinds kort de ouderenbond ANBO
onder haar hoede. Maar haar straffe taal - als pensioenen worden verlaagd wil ze
geen akkoord met Donner sluiten - vind ik onverantwoord.
 Tien werkende mensen moeten op dit moment twee AOW'ers onderhouden. Door de
vergrijzing zijn dat straks vier AOW'ers op tien werkende mensen. Dus moeten we
de pensioenbuffers op orde brengen. Het kabinet heeft daar nu vijf jaar in
plaats van drie voor gegeven, maar meer moet het niet worden. Dan moet de
volgende generatie de rekening betalen. En de AOW-leeftijd moeten we langzaam
verhogen naar 67 jaar.
 Jongerius zegt dat de aandelenkoersen wel weer omhoog gaan en de situatie bij
de pensioenfondsen vanzelf wel weer verbetert. Nou, dan moet ze op het Damrak
gaan werken. Ik vind het van een onverantwoorde platheid. Zou haar mijn
spaarcenten niet toevertrouwen. Ik ken mensen die een paar weken terug aandelen
ING kochten, omdat ze dachten dat het toch niet verder omlaag kon. Maar dat kon
dus wel.
 In de afgelopen jaren, toen de beurskoersen stegen en de dekking bij de
pensioenfondsen dus verbeterd had kunnen worden, wilde de FNV de pensioenpremies
verlagen. Maar nu de beurskoersen omlaag gaan wil zij daarvan niet de
consequenties dragen.
 Laten wij ons realiseren dat er een hele generatie is opgegroeid die het al
zoveel beter heeft dan de vorige. Er staat ons nogal wat te wachten.
Massawerkloosheid. Ik heb de jaren '80 nog bewust meegemaakt. Heb mensen in mijn
fractie onlangs uitgelegd wat het is om aan je vader te vragen of hij wel zeker
is van zijn baan. Of om je ouders aan de keukentafel te horen discussiëren over
de betaalbaarheid van het huis.
 Jongerius zegt: De banken worden wel gered, maar voor de gewone man is er geen
geld. Maar we hebben de banken gesteund om het spaargeld van burgers te
beschermen en de mogelijkheid om te lenen voor bedrijven. Daarmee belonen we ook
slecht gedrag van bankbestuurders, maar dat kan helaas niet anders. Ik snap de
sentimenten van de achterban wel. Maar in plaats van mensen mee te nemen in die
angst kunnen de bonden hen beter meenemen in een toekomstvisie. Als je mensen
vraagt of zij een hoger pensioen willen ten koste van hun kinderen of
kleinkinderen, zullen ze er heel anders tegen aankijken.''

 Alexander Pechtold is partijleider van D66.

LOAD-DATE: February 27, 2009

LANGUAGE: DUTCH; NEDERLANDS

GRAPHIC: D66-voorman Alexander Pechtold: 'Aan Agnes Jongerius zou ik mijn
spaarcenten niet toevertrouwen.' FOTO MARCO OKHUIZEN

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              96 of 119 DOCUMENTS



                              AD/Algemeen Dagblad

                           28 februari 2009 zaterdag

Tekst: Ellen Scholtens Foto's: Marc Wauters - 's Werelds duurste groente

SECTION: ETEN01; Blz. 24

LENGTH: 836 woorden

SAMENVATTING

Het is geen taugé, het zijn geen asperges, maar de uitlopers van de hopplant.
Vanaf morgen, als het seizoen wordt geopend, is België in de ban van de
hopscheut.

VOLLEDIGE TEKST:

Stel de vraag aan een willekeurige teler of restauranthouder in de streek en je
krijgt hetzelfde antwoord: 'Oppescheut'n smak'n naar oppescheut'n.''
 Het witte goud van Poperinge, zoals hopscheuten in de Westhoek van Vlaanderen
worden genoemd, is met dezelfde mystiek omgeven als de asperge, het ándere witte
goud. Daar doen hopscheuten ook een beetje aan denken, net als aan taugé, de
scheuten van de sojaboon. De smaak is nootachtig, een beetje bitter en, zoals
de liefhebber zegt, aards.
 De uitlopers van de humulus lupules,  de hopplant, zijn een seizoengebonden
groente en bijzonder arbeidsintensief om te telen en te oogsten. De plukkers
wroeten letterlijk in de aarde, op zoek naar de beste scheuten. Die hebben een
beperkte houdbaarheid: in het duister bewaard op 1 tot 3 graden Celsius zijn ze
maximaal zeven dagen houdbaar.
 De schaarse opbrengst zorgt ervoor dat de hopscheut exclusief en dus duur
blijft. De 'Rolls-Royce onder de groenten' kost gemiddeld 75 euro per kilo,   op
het moment zelfs 100 euro per kilo. Al zal de lokale horeca tegenwerpen  dat je
maar heel weinig nodig hebt. Een handje is genoeg om van een simpel gerecht iets
speciaals te maken.
 Aan het hopscheutenfestival dat morgen begint, doen negen Poperingse
restaurants mee. De gerechten variëren van  een rosé gebakken lamskroontje op
een bedje van voorjaarsgroenten en krokant gebakken hopscheuten tot, minder
klassiek, gewokte hopscheuten met koningskrab, ossenstaart, citroentijm, kokos
en groene curry.
 Voor wie meer wil weten over de delicatesse is er van 14 tot 21 maart een
hopscheutenarrangement. Met toerisme Vlaanderen & Brussel is een dagprogramma
samengesteld, bestaande uit onder meer een bezoek aan een hopbedrijf en het
Hopmuseum en een degustatiemenu in een restaurant.
 Genoeg te vertellen over de hopvelden die zo kenmerkend zijn voor het landschap
in en rond Poperinge: zie  het pasverschenen 'Hopscheuten: van gewroet tot
genot' (Davidsfonds,  24,95). Er komt ook hop uit de streek rond Aalst-Asse,
maar Poperinge is de hopmetropool van Vlaanderen - de telers leveren driekwart
van de nationale hopoogst. Eigenlijk al sinds de middeleeuwen, toen de
hopproductie een alternatief bleek voor de wegkwijnende lakenhandel. De scheuten
zijn overigens een marginaal product in vergelijking met de 360 ton hop die de
32 Poperingse boeren produceren voor het brouwen van bier. Er zijn nu nog elf
hopscheuttelers: goed voor jaarlijks 1500 kilo.
 De hopplant is de snelst groeiende klimplant en kan wel  zeven meter hoog
worden. Daarom wordt deze hennepachtige ook 'hommel' genoemd, de plant die als
geen ander naar de hemel groeit. De hopbellen, de geschubde bolletjes die de
ranken in de maanden augustus en september sieren, zijn bestemd voor het brouwen
van bier. Alleen de vrouwelijke: de mannelijke planten worden elk jaar verdelgd
om te voorkomen dat de bellen worden bevrucht. Niet alleen worden ze daardoor
groter en zwaarder, ze zijn ook te bitter voor het brouwproces. In Engeland zijn
mannelijke planten niet verboden. Door bevruchting belanden de zaadjes, die
oliën en vetten bevatten, in de vrouwelijke hopbellen. Dat verklaart waarom
Engels bier nauwelijks schuimt.
 De wortels worden met de hand geplukt en door landwerkers zelf uitgezocht en
gesorteerd. Waren de scheuten vroeger het voedsel voor het gewone volk,
tegenwoordig is de groente ook populair in de gastronomie. Om het seizoen te
verlengen is, net als bij asperges, sprake van nieuwe teeltwijzen. Zo wordt
gebruik gemaakt van verwamde schuren. Daardoor is de groente van januari tot
april op de markt. Voor wie liever hopscheuten uit de volle grond proeft, loopt
het seizoen van maart tot april.
 Vanwege de strenge keuring leveren de meeste producenten direct aan
restaurants. Dat scheelt ook in de prijs. De restaurants in Poperinge beloven
dat 's werelds duurste groente wordt geserveerd tegen 'een democratische prijs.'
Die garantie geeft ook Leen - what's in a name - van Popering. Elk jaar reist de
restauranthouder naar zijn vaste boer in Poperinge om verse hopscheuten te
halen. De 'Rotterdammer met Vlaamse genen' serveert de jonge wortelloten vanaf
20 maart ('Alleen die van de koude grond') in restaurant Met de Franse slag:
rauw, op capaccio, of klassiek, geblancheerd in Hommelbier met een gekookt
hoeve-eitje. ,,In combinatie met kwartel of zalm zijn ze ook lekker,'' volgens
Van Popering, die de Vlaamse specialiteit tegen inkoopsprijs serveert. ,,Anders
schrikken mensen zich rot. Hopscheuten hebben hier nu eenmaal niet de allure van
kaviaar of truffel.''
 ,,Het is een gebaar naar mijn gasten,'' licht hij toe. ,,Bovendien vind ik het
leuk om elk jaar de streek te bezoeken. Voor de hopscheuten, maar natuurlijk ook
voor het bier.'' n

 www.toerismepoperinge.be
 Met de Franse Slag,
 Schilderstraat 20-22a,
 Rotterdam, 010 4130143.

LOAD-DATE: February 27, 2009

LANGUAGE: DUTCH; NEDERLANDS

GRAPHIC: Wroeten: Op zoek naar de beste scheuten.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              97 of 119 DOCUMENTS



                              AD/Algemeen Dagblad

                           25 februari 2009 woensdag

'Ministers, red na de banken nu de mensen!'

SECTION: BIBU02; Blz. 2

LENGTH: 824 woorden


CRISIS FNV-voorzitter Agnes Jongerius hekelt gebrek aan daadkracht kabinet - Het
kan toch niet zo zijn dat het geld op is, nu de gewone man aan de beurt is.

 RICHARD CLEVERS
 DEN HAAG
 Ze trekt een zuinig gezicht. ,,Een rapportcijfer voor het kabinet?''
FNV-voorzitter Agnes Jongerius twijfelt. ,,Een zes min,'' luidt het antwoord,
toch nog tamelijk beleefd. Even eerder in het gesprek klonk ze negatiever.


 Het probleem is, zegt ze, dat de meeste ministers nog weinig doen. ,,Ik misgun
Maria van der Hoeven (Economische Zaken) haar carnaval niet - al houd ik er zelf
niet zo van - maar: doe iets, alsjeblieft. Hetzelfde geldt voor Jacqueline
Cramer (Milieu), die investeringen kan doen om de ambitieuze
klimaatdoelstellingen te halen. En Eberhard van der Laan (Wonen) is nu toch wel
ingewerkt, zodat hij iets in de bouwsector kan doen?''
 Een schreeuw om daadkracht. Jongerius legt de gevoelens van haar achterban nog
maar eens klip en klaar op tafel. ,,Het kan toch niet zo zijn dat het geld op
is, nu de gewone man aan de beurt is, terwijl de banken gered zijn met het geld
van - zoals Mark Rutte het zou zeggen - de hardwerkende Nederlander?''
 Haar betoog: er moet geld op tafel komen om de mensen, die zich grote zorgen
maken over bijvoorbeeld hun baan, weer perspectief te bieden. De vraag moet
worden gestimuleerd. De koopkracht behouden. Verschillende punten uit het eerder
gepresenteerde stimuleringsplan van de vakcentrales passeren de revue.
 In Europees verband is afgesproken 1,5 procent van het bruto nationaal product
te investeren, zegt Jongerius. ,,Overal worden plannen gemaakt. Maar alleen in
Nederland wordt eerst over bezuinigingen gepraat, voordat de investeringen
worden gedaan.''
 Minister Donner (Sociale Zaken) is eigenlijk de enige die nu aan het werk is,
weet de FNV-voorzitter. ,,Daarom lekken er dezer dagen allerlei maatregelen uit
die hij zou willen nemen.'' Donner werkt aan een pakket maatregelen om de
werktijdverkorting een vervolg te geven. Hij wil daartoe een akkoord sluiten met
de werkgevers en werknemers. Maar de FNV wil daaraan pas meewerken als het weet
welke maatregelen het kabinet nog meer gaat nemen om de crisis het hoofd te
bieden. Dat pakket verwacht Jongerius pas op 13 maart.
 Een beetje meer 'compassie' zou trouwens ook niet misstaan, vindt de FNV-vrouw.
Talrijke mensen zijn ziek van de reorganisatiestress, bleek onlangs nog uit
onderzoek van FNV Bondgenoten. ,,En dan zegt Balkenende: 'We houden ons hoofd
koel'. Zeg dan dat je snapt dat mensen zich zorgen maken. Het beeld van de
vrolijk jobhoppende Nederlander herken ik niet. Bij bedrijfsbezoeken kom ik
mensen tegen die 25 of dertig jaar bij een bedrijf zitten, net als bijvoorbeeld
hun vaders. Die houden van zo'n onderneming. Het is goed om hen scholing te
bieden, omdat het gevaar bestaat dat ze anders tot de langdurig werklozen gaan
behoren.'' Met name ouderen en schoolverlaters baren Jongerius zorgen.
 Het advies aan mensen die hun baan dreigen te verliezen? ,,Denk niet dat het
aan jezelf ligt.'' Een laag zelfvertrouwen leidt tot een lagere actiebereidheid.
,,Dan zeggen mensen niet langer: 'we zullen nog wel eens zien of hier mensen
verdwijnen!'. Dus laat je er niet onder krijgen. En bekijk wat je mogelijkheden
zijn. Bijvoorbeeld voor scholing. Blijf vragen stellen. Ook aan de vakbond.''
 Het neveneffect van de crisis is overigens dat de FNV haar ledenaantal ziet
toenemen. ,,De precieze cijfers heb ik niet, maar in december gingen we
omhoog,'' zegt Jongerius. ,,Weet,'' adviseert ze tenslotte, ,,dat er in heel
veel bedrijven nog wel ruimte is voor onderhandelingen. Natuurlijk, nu gaat het
slecht, maar er is in de afgelopen tijd wel heel veel geld verdiend. Er is dus
ruimte voor ontslagvergoedingen, maar ook voor scholing.''

 -----------------------------------------------------------------

 Wat volgt? - Na wtv komt deeltijd-WW

 De werktijdverkorting (wtv) zou op
 1 maart aflopen, maar omdat er nog geen afspraken zijn over nieuwe maatregelen
wordt de regeling nog een maandje verlengd.
 Minister Piet Hein Donner (Sociale Zaken) wil in maart tot een akkoord komen
met de werkgevers en werknemers over nieuwe maatregelen op de arbeidsmarkt.
Daarin komt onder meer een regeling voor deeltijd-WW, waardoor werkgevers met
behulp van uitkeringsgeld hun personeel een jaar lang minder kunnen laten
werken. Ook bekijkt het kabinet hoe meer kan worden geïnvesteerd in scholing.
Gedacht wordt aan een bonus voor mensen die overstappen naar een andere sector,
omdat ze ontslagen zijn of met ontslag worden bedreigd.
 Donner wil de vakbonden vragen bij cao-onderhandelingen níet om loonstijgingen
te vragen (nullijn). Maar de bonden voelen niet zoveel voor de nullijn.
Werkgevers moeten op hun beurt werk blijven bieden aan kwetsbaren op de
arbeidsmarkt.
 In maart komt ook het kabinet met zijn plan de crisis het hoofd te bieden. De
bonden willen eerst weten wat daarin staat, voor ze een akkoord met Donner
sluiten.

LOAD-DATE: February 24, 2009

LANGUAGE: DUTCH; NEDERLANDS

GRAPHIC: 'Overal worden plannen gemaakt,' zegt Agnes Jongerius. 'Maar alleen in
Nederland wordt eerst over bezuinigingen gepraat, voordat de investeringen
worden gedaan.' FOTO ANP/MARCEL ANTONISSE

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              98 of 119 DOCUMENTS



                              AD/Algemeen Dagblad

                           25 februari 2009 woensdag

Bossche politie pakt nepagenten tijdens carnaval

SECTION: BIBU10; Blz. 11

LENGTH: 127 woorden


DEN BOSCH
 De politie heeft afgelopen maandag in Den Bosch twee als agent verklede
carnavalsvierders aangehouden. De uniformen van een 40-jarige man uit Nijmegen
en een 43-jarige man uit Beuningen waren niet van echt te onderscheiden, zo
meldde de politie gisteren.


 Het is ook tijdens carnaval niet toegestaan om in  uniform rond te lopen.
,,Deze pakken waren net uit de mode. Een gewone burger zou het verschil niet
zien,'' verklaarde  een woordvoerder van de politie.
 Omdat de uniformen vermoedelijk zijn gestolen, werden beide mannen wegens
heling aangehouden. De verdachten verklaarden op het politiebureau dat ze hun
pak via internet hadden gekocht.
 Na inlevering van de uniformen, mochten beide mannen  weer de straat op om
carnaval te  vieren. (ANP)

LOAD-DATE: February 24, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              99 of 119 DOCUMENTS



                              AD/Algemeen Dagblad

                           25 februari 2009 woensdag

Nostalgie sterft met Het Volk - WIELRENNEN In Gent wordt zaterdag het
wielerseizoen in Noordwest-Europa op gang geschoten. Dat gebeurt traditioneel
met de Omloop Het Volk, die met ingang van dit jaar Omloop Het Nieuwsblad heet.

SECTION: AESP12; Blz. 12

LENGTH: 811 woorden


Er ging een kleine schok door België, toen duidelijk werd dat met het verdwijnen
van de krant Het Volk - opgegaan in Het Nieuwsblad - ook de wielerwedstrijd een
andere naam krijgt. Sindsdien breekt de concurrentie zich het hoofd over hoe ze
de wedstrijd zal noemen en regent het vooral via internet protesten.


 Het is de wegsijpelende nostalgie die de wielerfans in België de meeste pijn
doet. Omloop Het Volk heeft zich sinds zijn eerste editie in 1945 niet alleen
een unieke plek op de wedstrijdkalender verworven, ze staat alleen al door haar
naam ook dicht bij de Vlaamse wielerfans.
 ,,Mijn mening is dat dit afbreuk doet aan het karakter en de historie van de
wedstrijd,'' zegt een zekere Harry op één van de vele internetfora. ,,Het was
niet alleen de naam van de organiserende krant,  het geeft ook meer de link
tussen de gewone man en het wielrennen weer. (...)  Ik denk dat de directie van
de uitgeversgroep twee keer zou moeten nadenken. Ze zullen er heus niet meer
kranten door verkopen.''
 De ironie wil dat  met die laatste zin de geschiedenis op zijn kop wordt gezet.
De oplage-ontwikkeling van kranten is juist nauw verbonden met het ontstaan van
tal van wielerwedstrijden. Het gold ooit voor Omloop Het Volk, maar bijvoorbeeld
ook voor de Ronde van Vlaanderen, Milaan-Sanremo én de drie grote rondes: Giro,
Vuelta en natuurlijk de Tour.
 Al aan het einde van de negentiende eeuw begonnen vooral Franse kranten zich te
bemoeien met de organisatie van wielerwedstrijden. In 1891 schreef Le Petit
Journal een wedstrijd uit tussen Parijs, Brest en terug. Het parkoers ging over
1200 kilometer, af te leggen aan één stuk.
 Ook de Ronde van Frankrijk werd bedacht op een redactie. Rond de eeuwwisseling
vochten twee sportbladen in Frankrijk een felle concurrentiestrijd uit. Toen Le
Velo een rechtszaak won van rivaal l'Auto-Velo over de naam, sponnen ze bij dat
laatste blad op wraak. Op iets speciaals, een evenement dat de oplage van l'Auto
- de voorloper van l'Équipe - zou opkrikken. Zo werd in 1903 de Tour de France
geboren.

 De Franse ronde ontwikkelde zich zo spectaculair, dat er in 1909 een Italiaanse
variant bijkwam. De Giro d'Italia werd georganiseerd door de Gazzetta dello
Sport, dat twee jaar eerder ook Milaan-Sanremo leven in had geblazen. De
leiderstruien in de twee ronden verwijzen direct naar de kranten: l'Auto werd op
geel papier gedrukt, de Gazzetta verschijnt (nog steeds) in het roze.
 Die nauwe betrokkenheid van kranten en bladen bij de organisatie van
wielerkoersen deed de journalistieke principes geen goed. De uitgevers waren
gebaat bij strijd, heroïek en uitgesproken helden op twee wielen. En dus werd
het koersverloop zo nu en dan wat fraaier gemaakt dan het in werkelijkheid was.
Dat was toch voor vrijwel niemand te checken.
 In België leidde dat zelfs tot een verrijking van de taal. Karel van
Wijnendaele was in 1912 mede-oprichter van de krant Sportwereld. Naar Frans
voorbeeld organiseerde de uitgave een jaar later een wielerwedstrijd: de Ronde
van Vlaanderen.
 De koers over de oneffen Vlaamse wegen was, volgens Van Wijnendaele, een
wedstrijd voor strijders en krijgers. De besten kregen van hem een geuzennaam:
Flandriens. Het is nog altijd een eretitel voor een specifiek soort coureur, een
eendaagse renner die afrekent met factoren als koude, wind en tegenslag.
 De invloed van Van Wijnendaele op de emancipatie van de Vlaamse arbeidersklasse
was groot, als we schrijver en journalist Rik van Walleghem mogen geloven.
Vanwege de aandacht voor sport begonnen ook mannen uit de lagere klassen kranten
te lezen. ,,Het is niet overdreven te zeggen dat Van Wijnendaele zijn volk heeft
leren lezen,'' zei Van Walleghem ooit.
 Sportwereld ging in 1939 op in Het Nieuwsblad, de organisatie van de Ronde van
Vlaanderen verhuisde mee.
 Het is dezelfde krant die vanaf dat jaar zijn naam verbindt aan de aloude
Omloop Het Volk.
 Het leidt tot  een merkwaardige spagaat bij andere Belgische kranten. Die
voelen er weinig voor om mee te werken aan gratis reclame voor de concurrent.
Omloop Het Volk werd Omloop Het Nieuwsblad, maar heet bij onze zuiderburen
opeens ook De Omloop of Gent-Gent.

 Het heeft, vermoedt organisator Hans Van Herreweghe, allemaal een beetje tijd
nodig. ,,Toen Het Volk verdween, kwam de vraag op: Wat doen we nu?,'' zegt de
Belg.
 ,,Omloop Het Volk is natuurlijk een ingeburgerd begrip, dat verder losstaat van
de krant. Aan de andere kant: de krant verdwijnt, dan zou je doorgaan met een
dode titel. Dat was ook raar geweest. En Het Nieuwsblad wilde op deze manier
graag zijn positionering in het wielrennen blijven benadrukken.
 ,,Wij weten natuurlijk ook wel dat Omloop Het Nieuwsblad nog niet zo goed bekt.
Het is nieuw en dus eigenaardig, al vind ik dat het nu al vertrouwder klinkt.
Het Nieuwsblad heeft in Vlaanderen een krachtige naam, uiteindelijk raakt dit
heus wel ingeburgerd.''

LOAD-DATE: February 24, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              100 of 119 DOCUMENTS



                              AD/Algemeen Dagblad

                           21 februari 2009 zaterdag

AD RAPPORT Kabinet krijgt kritiek op financiële steunmaatregelen - Wel de
banken, niet de mensen

SECTION: BIBU02; Blz. 2

LENGTH: 878 woorden


JUDITH BOER
 HANS VAN SOEST
 DEN HAAG
 Afgelopen najaar leek het allemaal mee te vallen met de economische crisis.
Bos redde 'ons' ABN Amro van de ondergang. Het kabinet leek alles onder controle
te hebben. Niet dus, blijkt inmiddels.



 Dat zegt hoogleraar Kees Aarts van de Stichting Kiezersonderzoek van de
Universiteit Twente. Niet voor niets staan volgens hem de regeringspartijen in
de peilingen weer op fors verlies.  Dit najaar zaten de regeringspartijen en
vooral de PvdA van Bos nog in de lift. Maar het vertrouwen in de crisisaanpak
neemt af, zo blijkt.
 Ook socioloog Dick Pels snapt wel waarom het vertrouwen in het kabinet is
gedaald.  Een paar maanden geleden was de boodschap dat we een sterke economie
hebben en de crisis voor Nederland zou meevallen. Nu klinkt vrij plotseling een
ander verhaal. Dat schept weinig vertrouwen.
 Normaal gesproken schaart de bevolking zich in tijden van crisis juist achter
het kabinet. Maar dat is niet altijd zo, zegt Aarts.  Tijdens de wederopbouw of
in de aanpak van de crisis begin jaren '80 was er veel steun voor de zittende
premier. Het gevoel ontstond van: met zijn allen de schouders eronder. Dat
gevoel is er nu nog niet.
 Volgens de politicoloog is de kans groot dat dat gevoel er alsnog komt wanneer
straks meer mensen door de recessie worden getroffen.  Maar de laatste weken
krijgen mensen toch vooral het gevoel dat niet iedereen even hard wordt geraakt:
provincies strijken miljarden op door de verkoop van energiemaatschappijen,
bestuurders bij ABN Amro houden toch hun bonus. Zoiets ondermijnt de
solidariteit.
 Ook Pels denkt dat mensen het gevoel hebben dat de regering banken redt, maar
niet de gewone man.  De pijn wordt heel ongelijk verdeeld, lijkt het. Logisch
dat mensen dan klagen dat er niet naar hen geluisterd wordt.'' Zeker bij een
kabinet dat bij zijn aantreden honderd dagen durende promotietour door het land
hield met de boodschap dat ze dat juist wel zouden gaan doen.
 VVD-coryfee Hans Wiegel noemt het rapportcijfer voor het kabinet 'magertjes'.
Maar Nederlanders zijn nooit scheutig met goede cijfers. Dan valt een 5,3 me nog
mee. Zeker de laatste jaren heerst een soort algehele onvrede over Den Haag.
 De voormalig vicepremier hoopt dat het kabinet zich niet te veel door de
onvrede laat afleiden.  Natuurlijk wil de meerderheid geen loon inleveren. Maar
als kabinet moet je soms impopulaire maatregelen treffen. Wij moesten eind jaren
'70 ingrijpen in de ambtenarensalarissen. Dan stond het Malieveld weer vol.
 Als het kabinet in maart met maatregelen komt, kan het best nog goedkomen met
de waardering, denkt Wiegel.
  Het verleden leert dat wanneer een kabinet daadkracht toont, mensen begrijpen
dat lieverkoekjes hier niet worden gebakken.

 -----------------------------------------------------------------

 Positieve punten - Strenger eindexamen valt in de smaak

 Terugkijkend op de eerste twee jaar van deze kabinetsperiode, is de burger ook
tevreden over sommige veranderingen. Zo is bijna 60 procent van de mensen het
eens met de invoering van het elektronisch patiëntendossier. De meeste mensen
vinden het goed dat er zo iets wordt gedaan om medische missers tegen te gaan.
 Ook vindt bijna 70 procent van de ondervraagden het goed dat er alsnog een
onderzoek naar de Irak-oorlog komt. En de hogere eisen die het kabinet wil
stellen aan het eindexamen op school, wordt door bijna 84 procent positief
gewaardeerd. Daarentegen vindt de meerderheid het rookverbod in de horeca onzin
(60 procent). Zo'n 79 procent vindt dat het kabinet te weinig doet aan de files
en 66 procent vindt dat er te weinig gebeurt om hulpverleners te beschermen.


 -----------------------------------------------------------------

 Reacties - 'Voor veel mensen is de crisis nog een afstandelijk verhaal'

 Volgens fractieleider Arie Slob (ChristenUnie) is de crisis voor veel mensen nu
nog een ver-van-mijn- bed-show.
 Dat de helft van de Nederlanders nog absoluut niet bevreesd is zijn baan te
verliezen, verbaast hem helemaal niets. ,,Het is nog een afstandelijk verhaal
voor de meeste mensen. Ze zien nog niet dat ze er zelf ook door geraakt kunnen
worden. Als ze straks beseffen dat ze ook zelf hun baan kunnen kwijtraken en
niet alleen de buurman, dan zullen mensen best reëel zijn en zien dat ze ook hun
bijdrage moeten leveren. Dan komt de solidariteit vanzelf.''
 Mariëtte Hamer, fractievoorzitter van de PvdA benadrukt dat de CPB-cijfers
laten zien dat de werkloosheid toch echt flink oploopt.
 ,,Belangrijk is dat we met z'n allen de schouders eronder zetten,'' stelt
CDA-fractieleider Pieter van Geel. Uit het Regeringsrapport blijkt dat maar
liefst 72 procent er niets voor voelt om loon in te leveren om zijn baan te
kunnen houden.
 Socioloog Dick Pels vindt de wat 'zelfzuchtige' reactie niet vreemd. ,,Mensen
denken dat hen hen niet zal raken. Na ons de zondvloed. Mensen kunnen
egocentrisch zijn. Willen hun eigen behoeftes bevredigd zien.''
 Volgens Slob moet het kabinet half maart als de crisisaanpak bekend wordt,
nadrukkelijk proberen het totale verhaal te vertellen. ,,Ze moeten dus niet
alleen zeggen dat we langer moeten doorwerken of andere ingrepen noodzakelijk
zijn, maar erbij vertellen dat dit nodig is om de crisis te lijf te gaan en
erger te voorkomen.''

LOAD-DATE: February 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              101 of 119 DOCUMENTS



                              AD/Algemeen Dagblad

                           21 februari 2009 zaterdag

CARNAVALSHIT 'Verdonk zou wel wat Boer Koekoek-effect kunnen gebruiken' -
Schalkse kraker is nu platte ongein

SECTION: BIBU10; Blz. 10

LENGTH: 1380 woorden


MARC KRUYSWIJK
 BREDA
 Die politici van tegenwoordig, die snappen niet veel van carnaval. Pierre
Kartner, nóg bekender als alter ego Vader Abraham, krabt zich achter de oren.
Een gemiste kans, verzucht hij.

 ,,Alsof Trots op Nederland zo lekker loopt in de peilingen. Volgens mij kan
Rita Verdonk best wel wat Boer Koekoek-effect gebruiken. Maar ze wil er niet
aan. Jammer voor haar, het had haar een vrachtwagenlading zetels opgeleverd.''
 Kartner zag het helemaal voor zich: Vader Abraham en Rita Verdonk samen op een
podium, een enthousiaste menigte meedeinende carnavalsgasten ervoor. Lol,
samenzijn, eens een keertje helemaal anders dan anders.


 ,,Rita met een steek op, er lekker gezellig een feestje van maken. Dat is wat
de mensen willen zien van hun politici. Niet zo stijf en houterig. Carnaval is
dé tijd om te tonen dat je niet alleen politicus bent, maar ook nog mens.''
 Helaas voor Kartner. En misschien ook wel voor Verdonk. Het blijft bij
dagdromen, de carnavalshit die hem voor ogen stond, die komt er niet. Verdonk
liet 'via haar woordvoerder' weten dat ze deze kans aan zich voorbij laat gaan.

 Diezelfde woordvoerder, Rene Lancee: ,,We doen niet aan spelletjes en amusement
en daar scharen we dit ludieke idee onder. Dit is gewoon geen tijd voor vrolijke
liedjes, het moet om de inhoud gaan.''
 Verdonk, die zich dikwijls beklaagt over de media, moet het doen zonder de
publiciteit die een carnavalshit haar ongetwijfeld had opgeleverd. Kartner: ,,We
hadden gegarandeerd het Journaal gehaald. Gegarandeerd. Jammer hoor.'' En ook
een beetje jammer voor Vader Abraham zelf? ,,Tja, mijn schoorsteen moet
natuurlijk ook roken. Maar het zijn barre tijden voor schrijvers van
carnavalsliederen die ook nog een boodschap hebben.''
 In de jaren '70 was dat wel anders. Samen met Boer Koekoek maakte Vader Abraham
carnavalshit Den Uyl is in den olie, naar aanleiding van de oliecrisis. Een jaar
later kreeg de sociaaldemocratie onder uit de zak met Hoera retteketet (een
hoeraatje voor het Cabinet) dat de massawerkloosheid niet alleen bezong, maar
ook scherp becommentarieerde. Kartner: ,,Dat was gewoon nodig toen.''
 De worstjes op de borstjes van Ria Valk en het dronkemansgelal van Arie Ribbens
luidden begin jaren '80 een nieuw tijdperk in, schreef muziekkenner Vic van de
Reijt. Nieuwe ranzigheid. Het carnaval werd schamel, de liedteksten plichtmatig.
Echte carnavalshits, die werden meegezongen van Limburg tot Friesland, waren er
niet meer. Uitzondering was hooguit, aldus Van de Reijt, het Pizzalied ('Even
wachten... Nog even wachten...') van André van Duin. Actualiteitswaarde: nul.
 Het engagement is ver te zoeken in het hedendaagse carnavalsgelal. Carnaval,
het feest waarbij de verhoudingen voor enkele dagen eens zijn omgedraaid en de
gewone man het gezag uit volle borst mag beschimpen zonder bang te zijn voor
repercussies, is voor velen een vrijbrief geworden voor vunzigheden. Is de
mening van Theo Fransen. De Venlonaar schreef in 1984 het boek Alaaf! en werkt
op het moment aan een hernieuwde uitgave.
 De verplatting van het carnavalslied stoort hem mateloos. Volgens de
carnavalshistoricus ging het allemaal mis toen ook de Hollanders zich met hun
feestje gingen bemoeien. ,,Al die landelijke carnavalshits, daar moeten wij in
Limburg helemaal niets van hebben. Hoezo 'als het gras twee kontjes hoog is'?
Dat gáát toch nergens over?''
 Plaatselijk pakt men dat anders aan, weet Fransen uit zijn onderzoek. Want
komende dagen zullen in de dorpen en steden beneden de rivieren 'de heren
bestuurders' echt wel te horen krijgen wat er het afgelopen jaar allemaal is
misgegaan. Wat het rookverbod betekent voor dat ene café in Dommelen, hoe de
wethouder heeft gefaald bij de aanleg van dat fietspad dat nergens heen leidt in
Venlo. Fransen: ,,In het Zuiden is de actualiteit echt niet ver te zoeken. Bij
de concoursen van de afgelopen weken bleek dat wel.
 Maar die landelijke artiesten, die wél op de radio worden gedraaid en niet in
dialect zingen, die zingen over transseksuelen die in een bordeel werken:
vréselijk.''

 -----------------------------------------------------------------

 Vertolker - Recessie, recessie. En nu alle handjes in de lucht!

 Johan Vlemmix zingt niet in dialect en velen twijfelen aan zijn oprechtheid en
tekstvakmanschap. Maar actueel zijn zijn hitjes ieder jaar wel degelijk.
 Dezer weken rijdt hij van bierlokaal naar bierlokaal om te zingen over de
economische toestand in Nederland. Op de melodie van Lenny Kuhrs Visite schalt
hij 'recessie, recessie'. ,,De polonaise gebruik je om een onderwerp aan te
snijden waar iedereen het over heeft, maar ook om al die ellende tegelijkertijd
weg te hossen.''
 Twee jaar geleden bezong Vlemmix de vogelgriep, vorig jaar haakte hij in op de
invasie van Poolse klusjesmannen met Een bussie vol met Polen. Actualiteit is
belangrijk, zegt Vlemmix. ,,Het is de essentie van carnaval om zaken te
belichten die leven in de maatschappij. Niet zo serieus als je op het journaal
ziet, maar gewoon met een vette knipoog. Mensen mogen me een clown noemen, maar
ook clowns kunnen een boodschap hebben.''
 Een serieuze boodschap, eenvoudig verpakt, ontdaan van alle zwarigheid, dat is
waar het om draait, zegt Vlemmix. Het is het geheim van een carnavalshit die ech
een hit is. En mocht het allemaal nog erger worden met de economie, dan is er
voor Vlemmix geen man overboord. 'Recessie, recessie' is net zo makkelijk in te
wisselen voor 'Depressie, depressie'.


 -----------------------------------------------------------------

 KRAKERS 2009

 André van Duin   De balletjes van de koningin
 Partyblockers - Ik heb een hobbelpaard
 Rene Schuurmans - Handen in de Lucht
 Zware Jongens   Jodeljump
 Denans / Happy Crew - Goeie moggel
 De Gebroeders Ko   Roekoekoe
 Rob en Rolf - Wij dweilen mee
 DJ Otzi - Eine stern
 Gewoon Fredje   Stop je euro in mijn gleuf


 -----------------------------------------------------------------

 Tot nu toe

 In de jaren '50 waren carnavalshits vooral schalks, beschrijft muziekkenner Vic
van de Reijt. Teksten gingen met name over de dominee die zijn achterste zou
branden aan de kachelrand.
 Tussen 1961 en 1965 was het Eerste Ranzige Tijdperk. Sjakie Schram zong: 'Tante
Mien, mag ik je poesje zien'. Dat werk.
 Eind jaren '60 brak het carnavalslied commercieel door. Mensen als Toon Hermans
en Wim Kan bemoeiden zich ermee en dat sloeg aan.
 Vader Abraham maakt van carnavalsliederen weer hekelliederen. Hij zong over
werkloosheid en Joop den Uyl moest het regelmatig ontgelden.
 De tweede helft van de jaren '70 had André van Duin een abonnement op De
Carnavalskraker van het jaar. Voorbeelden: Sambaballensamba en Er staat een
paard in de gang.
 Van 1975 tot 1982 was het Tweede Ranzige Tijdperk. Ria Valk met Worstjes op
mijn borstjes.
 Vanaf de jaren '80 leidt het landelijke carnavalslied een dieptreurig bestaan.
Op lokaal niveau viert het plaatselijke lied echter hoogtij.


 -----------------------------------------------------------------

 Trend - Carnavalslied steeds meer stamper voor après-ski

 De landelijke bekende carnavalshits veranderen steeds meer in après-skimuziek,
zegt Theo Fransen, schrijver van het boek Alaaf!.
 Volgens de auteur worden de teksten en de melodie steeds onzinniger en verdient
de moderne carnavalsmuziek het niet die titel te dragen. ,,Al dat gedreun en
gestamp. Als er al wordt gezongen versta je het niet. Echte carnavalsmuziek is
per definitie in plaatselijk dialect. Wat ze landelijk doen, moeten zij weten,
maar wij doen er niet aan mee.''  Vader Abraham noemt de teloorgang van mooie
carnavalsliedjes ook betreurenswaardig. Hij zegt dat de tijd van de mooie
liedjes definitief voorbij lijkt en dat veel mensen tijdens carnaval een
voorschot op wintersport nemen.  Volgens hem hoeft het echt niet altijd over
maatschappelijke issues te gaan, maar moet het onderwerp wel worden uitgediept.
,,Een bloemetjesgordijn bijvoorbeeld. Het klinkt raar, maar het is een prachtige
tekst die veel mensen aanspreekt. Prima lied.''
 En dan is er nog de stelregel van Vader Abraham: een verbod op het woord
'bier'. ,,Er wordt hoe dan ook bier gedronken tijdens het carnaval, maar het
woord noemen in je liedteksten is een zwaktebod. De meest succesvolle liedjes
gaan dus wel over bier, maar noemen het woord zelf niet.''

LOAD-DATE: February 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              102 of 119 DOCUMENTS



                              AD/Algemeen Dagblad

                           21 februari 2009 zaterdag

De Japanmanie sluit naadloos aan bij de trend om gezonder te eten. Tekst: Ellen
Scholtens Foto's: Dreamstime - Yuzu op het menu

SECTION: ETEN01; Blz. 24

LENGTH: 929 woorden

SAMENVATTING

Zeeuwse oesters met schuim van wasabi, Nederlandse koks die gaan proeven in
Tokio: de Japanse keuken stoomt op in Nederland.

VOLLEDIGE TEKST:

Een van de gerechten is een nage van kombu en gedroogde bonito met een crème van
yuzu en gegrilde tarbot. Vrij vertaald: een bouillon van zeewier en gedroogde
tonijnkuit met een crème van een Japanse citrusvrucht die lijkt op citroen, maar
minder scherp smaakt dan een Europese, en gegrilde tarbot. Erbij: de zogeheten
Gozenshu Junmai Ginjo 'Jun-konishite-jun,' een saké van een vrouwelijke
meesterbrouwer, een unicum in Japan.
 Voor zijn Japanse avond op 6 maart trekt Jannis Brevet van het Zeeuwse
sterrenrestaurant Inter Scaldes alles uit de kast. Koud terug uit het land van
de rijzende zon heeft hij een hoofd vol ideeën. Zoals voor een bereiding van
eend - 'op de manier waarop borsjt wordt gemaakt' - met groene matcha-thee.
 Met zeven collega's, onder wie Erik van Loo van het Rotterdamse Parkheuvel en
Hans van Wolde van Beluga in Maastricht, was Brevet een week in Japan. ,,We
hebben 's ochtends om vijf uur een tonijnmarkt bezocht waar 12.000 mensen
werken, niet te geloven wat we daar aan kwaliteitssoorten hebben gezien. In de
horecagroothandels hebben restaurants van niveau eigen aquaria, want de vis
wordt zo vers mogelijk, in dit geval levend, verkocht.''
 De eigenaar/kok van het restaurant in Kruiningen is, zoals zoveel Nederlandse
chefs, in de ban van Japan. Niet dat hij van Inter Scaldes 'een Japanse toko wil
maken', daar blijft hij een Zeeuw voor, maar ook Brevet laat zich inspireren
door nieuwe smaken. ,,Ik werkte al met verschillende soorten zeewier en soja.
Niet de soja die je hier in de supermarkt koopt, maar met de smaak van gedroogde
tonijn of van citrusvruchten. Een paar druppels in een saus is al een wereld van
verschil.''
 Japanse producten zijn niet meer weg te denken uit de keukens van Nederlandse
sterrenzaken, maar ook die in de middenklasse. Het duurt niet lang meer of een
Japanse citrusvrucht als yuzu gaat dezelfde weg als het schuim (espuma) dat is
doorgedrongen tot de kaart van menig eetcafé.
 Het verschijnen van de eerste Michelingids voor Japan, eind 2007, was het
startsein om de blik naar het Oosten te richten. Tweesterrenkok Jacob Jan Boerma
van De Leest in Vaassen nam vorig jaar als een van de eersten poolshoogte. Op
zijn menu vindt de gast deze invloeden misschien niet heel duidelijk terug:
,,Toch werk ik veel met bepaalde zuren, zoals ponzu, en met verschillende
soorten zeewier. Niet heel nadrukkelijk, want niet iedereen is gewend aan de
smaak, maar bijvoorbeeld verwerkt in een amuse.''
 De belangstelling voor Japan - niet iets typisch Nederlands, want in het
noorden van Scandinavië openen de eerste zeewierkwekerijen - sluit volgens
Boerma naadloos aan bij de trend om gezond(er) te eten. ,,De Japanse keuken gaat
uit van de beste kwaliteit producten, iets waar wij sterrenkoks voortdurend mee
bezig zijn, want alleen zo kun je je nog onderscheiden in de horeca. Maar het
duurt niet lang meer of de thuiskok heeft een goede Japanse azijn in huis.''
 Nieuw is de Japanmanie niet. Het was driesterrenkok Sergio Herman van Oud Sluis
die voor de huidige generatie jonge chefs de deuren opende. De smaaktovenaar uit
Sluis, zoals hij nog steeds wordt genoemd, werkt al jaren met Japanse producten.
Vintage-soja, tien jaar oude mirin, wasabistelen en dashi-azijn behoren dezer
dagen tot de vaste ingrediënten waarmee de Zeeuw werkt. ,,De Japanse keuken
staat voor puur, topkwaliteit producten en heel veel dicipline,'' zegt Herman
die voortdurend op zoek is naar naar lichte bereidingen. Zo staat hij bekend om
zijn drie bereidingen van citroen als dessert, 'zodat je met een fris gevoel van
tafel gaat'. Ook Marco Westmaas streeft dat na in restaurant Elzenduin in Ter
Heijde aan Zee: ,,Ik ben altijd op zoek naar licht verteerbare ingrediënten.
Niets vervelender dan met een zwaar gevoel van tafel gaan. Het gebruik van zuren
in een gerecht is daarom heel belangrijk.''
 Maar de grootste Japan-aanhanger, iemand bij wie zelfs de opmaak van gerechten
en de inrichting van het restaurant oosters aandoet, is de Amsterdamse kok Jean
Beddington. In de jaren '80, in haar eerste eigen restaurant, was ze al Japans
geörienteerd. ,,Toen werd dat nog afgedaan als fusion, nu wordt het allemaal
heel gewoon gevonden. Net als het hebben van een  sakékaart naast een gewone
wijnkaart.''
 De invloed van de Japanse keuken op de Nederlandse gastronomie neemt ze met een
flinke korrel zout. Yuzu-zout om precies te zijn, want dat heeft ze pas ontdekt
in een Londense supermarkt.Treiterig: ,,Daarover heb ik hier nog niemand
gehoord.''
 Ze gebruikt ook umeboshi, een soort ingelegde abrikoos: ,,Erg lekker door een
dressing. Of een likje door een saus.''  En tomboli, bergkaviaar: ,,Dat is een
vegetarische kaviaar, zeg maar de bolletjes die in jong varenblad zitten.''
 De goedlachse Engelse bleef na een wereldreis een paar jaar hangen in Japan
waar zij onderwijs kreeg in de zogeheten Shizen Shoku-leer, een boedhistische
manier van koken, gebaseerd op de seizoenen, de structuur van producten en
snijtechnieken: ,,Ik bezie het allemaal met een zekere reserve. De nieuwe
Michelingids komt uit en alle mannen stormen naar Japan. Maar wat ze proeven is
niet 'de' Japanse keuken. Ik heb er een paar jaar gewoond en gewerkt en weet wat
de gewone man en vrouw eet. Heel simpel, zonder gedoe eromheen.''
 Met een schuin oog over haar bril: ,,Ik maak ook mijn eigen tofu, dat zie ik
Nederlandse koks niet gauw doen.'' n

 Voor het 'menu Japan' zie : www.interscaldes.nl

LOAD-DATE: February 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              103 of 119 DOCUMENTS



                              AD/Algemeen Dagblad

                           21 februari 2009 zaterdag

'Notting Hill'

SECTION: REIS06; Blz. 6

LENGTH: 139 woorden


n Wie nog nooit in deze hippe wijk in west-Londen is geweest, kan alvast een
goede indruk opdoen door de toepasselijk getitelde kaskraker Notting Hill (1999)
te bekijken. Hugh Grant speelt daarin de eigenaar van een reisboekenwinkel die
op een goede dag superster Julia Roberts tegen het lijf loopt - die op
onverklaarbare wijze dol is op 'de gewone man'.


 Regisseur Richard Curtis kent de wijk als zijn broekzak: ,,Het is een
multiculturele, levendige wijk en dus de perfecte setting voor een film.'' Een
groot deel van de film speelt zich af in en tussen de Victoriaanse herenhuizen
van Portobello Road.
 Notting Hill is ook bekend van Portobello Road Market - een van de grootste
openluchtmarkten van de stad en natuurlijk het Notting Hill Carnaval in
augustus, dat de laatste jaren ruim 1,5 miljoen bezoekers trok.
 www.thehill.co.uk

LOAD-DATE: February 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              104 of 119 DOCUMENTS



                              AD/Algemeen Dagblad

                            20 februari 2009 vrijdag

Het enige spontane is Bauer

SECTION: BIBU10; Blz. 10

LENGTH: 1708 woorden


BANANASPLIT Grootste lachsucces van dit moment is op strenge 'basisprincipes'
gebaseerd

 ERIC VAN DER VELDEN
 HILVERSUM

 'Het slachtoffer dient in een reële probleemsituatie te worden gebracht waar
hij/zij zich op een voor de kijker 'leuke' manier uit moet redden of op kan
reageren.''

 Aldus regel 1 van de Bananasplit-bijbel, ofwel de 'basisprincipes' die ten
grondslag liggen aan het best bekeken televisieprogramma van dit moment. Lachen
is een ernstige zaak voor de TROS.


 Vanaf het besluit om dit jaren '80-programma van Ralph Inbar nieuw leven in te
blazen is er zo weinig mogelijk aan het toeval overgelaten. Een nieuwe redactie,
een lid van het oude Bananasplit-team als adviseur en een statuut-achtige
omschrijving waaraan een item dient te voldoen. Elke grap wordt eerst tot in de
details uitgeschreven in een script en gerepeteerd met acteurs.
 Spontaan was wel de keus voor de presentator. ,,Een aantal TROS-mensen zat op
een terrasje,'' vertelt eindredacteur Jan Kappelle. ,,Het gesprek kwam op
Bananasplit en de vraag wie het zou moeten presenteren. Iemand liet de naam
Frans Bauer vallen. Een totaal niet voor de hand liggende keus, maar iedereen
zag er eigenlijk wel wat in. Waarom ook niet.''
 Hoewel van beroep zanger stond meteen al vast dat Bauer geen enkele media- of
presentatietraining mocht krijgen. ,,Frans moest Frans blijven. Het is bekend
dat Frans niet altijd even goed uit zijn woorden kan komen. Maar hij doet het in
de studio fantastisch. De sfeer is precies zoals we voor ogen hadden.''
 Niet ingecalculeerd, maar wel mooi meegenomen is Bauers aanstekelijke hoge
lachje. ,,Er zijn mensen die het irriteert, maar volgens mij draagt het bij aan
het succes. Zo'n lachje kan niet gespeeld zijn, het publiek voelt dat de
presentator zijn eigen programma zelf leuk vindt.''
 Terug naar de Bananasplit-bijbel. Achter regel 1 staat tussen haakjes:
,,Slachtoffers die volkomen over hun toeren, in paniek, dan wel in extreme angst
raken kom je wel tegen in andere verborgen cameraprogramma's, maar vrijwel nooit
in Bananasplit.'' Jan Kappelle: ,,Het moest een echt TROS-programma worden.
Rustig, sympathiek, ontspannend, voor het hele gezin. In verborgen cameragrappen
zit altijd een element van leedvermaak. Maar we willen beslist niet dat de
slachtoffers er een rotgevoel aan overhouden.''
 De vrees leeft wel onder bekend Nederland, merkt Kappelle. ,,Je kunt geen grap
met een bekende Nederlander uithalen als je niet zijn manager of zijn partner in
het complot betrekt. Die omgeving houdt nu nog redelijk vaak de boot af, omdat
men zich maar al te goed Gotcha! en Boobytrap herinnert. Daar werden de
slachtoffers de stuipen op het lijf gejaagd.''
 De acteur en presentator Chris Zegers was not amused, die weigerde toestemming
voor een grap bij zijn kapper. ,,Chris had geen problemen met de grap. Voor hem
was het een principekwestie. Hij wil privé en werk strikt gescheiden houden. Dat
respecteren we uiteraard.'' Waarom dan zijn weigering in de publiciteit
gebracht? Nu stond hij pas echt te kijk. Kappelle: ,,Laat ik het zo zeggen:
iemand heeft zijn mond voorbij gepraat. Niet wetend dat het zo zou worden
opgeklopt, Er hebben nog twee bekende Nederlanders geen toestemming gegeven. Die
namen zul je van ons niet horen.''
 Tip van de eindredacteur: kijk vooral op zondag 22 maart. De grap met Lee
Towers is volgens hem een klassieker. Over tien jaar nog te bekijken op YouTube.
We zien de zanger op de Bahama's. Hij verkeert in de veronderstelling dat hij
een eervolle rol mag spelen bij de viering van de eeuwenoude vriendschapsbanden
tussen Nederland en deze tropische eilandengroep. Langzaam maar zeker geven de
ingehuurde acteurs Lee steeds meer het gevoel dat hij in een waanzinnige
operette is beland. ,,Het idee is simpel, maar de reactie van Lee is dat niet.
Van zijn gezicht valt van alles af te lezen: een onderdrukt lachen, maar ook
verbijstering, gene en ongeloof. De beste komiek doet hem dat niet na.''
 Je zou verwachten dat bekende Nederlanders een antenne hebben ontwikkeld voor
de verborgen camera. ,,Daarom maken we enorm veel werk van de geloofwaardigheid.
Het item met Lee hebben we gedraaid tijdens een cruise naar de Bahama's voor
TROS-leden. Lee en Frans gingen mee als optredende artiesten. Op de Bahama's
hebben we Lee laten ophalen door een imposante auto met een echte
politie-escorte. Het paleis van de 'gouverneur-generaal' was een prachtig
koloniaal gebouw waar hij eerst een serieuze rondleiding kreeg. Je moet de tijd
nemen. Dat hebben we met de grap met Ali B ook gedaan. We hebben eerst een uur
heel geloofwaardig gesproken over een campagne voor de halal bitterbal voordat
we het gekker en gekker maakten.
 Bijna ieder slachtoffer roept wel eens een keer: 'waar staat de verborgen
camera?'. In het begin raakten we daarvan in paniek, nu weten we dat mensen dat
nu eenmaal roepen als er iets ongewoons gebeurt. Ze houden rekening met de
mogelijkheid maar verwerpen die ook weer als je stevig in je rol blijft.''

 -----------------------------------------------------------------

 Tot nu toe

 De Amerikaan Allen Funt introduceert in 1947 Candid Radio. Een jaar later
beleeft Candid Camera zijn televisiepremière.
 De KRO is in 1963 de eerste met een Nederlandse variant. Kiekeboe wordt
gepresenteerd door de zangeres Teddy Scholten.
 Eind jaren '60 volgt Poets bij de AVRO. De kunstenaars Armando en Cherry Duyns
bedenken de absurdistische situaties.
 Bananasplit is voor het eerst op tv in 1980. In het begin maakt het programma
gebruik van Amerikaanse filmpjes, die Ralph Inbar vanuit New York aan elkaar
praat.
 Vanaf 1983 bevat het programma voor het eerst filmpjes van Nederlandse bodem.
Zowel bekende als onbekende Nederlanders moeten eraan geloven. Inbar presenteert
en bedenkt de grappen. De eerste seizoenen wordt hij bijgestaan door Patty
Brard. In 2002 verdwijnt het van de buis.
 Na Bananasplit volgen Gotcha! en Boobytrap. Bekende Nederlanders worden stevig
aangepakt.
 Begin deze maand, precies vijf jaar na het overlijden van Ralph Inbar, begint
de TROS met een nieuwe reeks Bananasplit. Presentator is Frans Bauer. De eerste
aflevering trekt 3,1 miljoen kijkers, de tweede bijna 3 miljoen.


 -----------------------------------------------------------------

 Poets - Verschil tussen vroegen en nu

 Voordat Fred Oster bekend werd met AVRO's Wie-kent-kwis, was hij het gezicht
van een ander uitermate populair programma. Eind jaren '60 presenteerde hij een
aantal seizoenen Poets, de voorloper van Ralph Inbars Bananasplit.
 Frans Bauer en zijn team hebben het heel wat makkelijker, vindt Oster. ,,Ons
probleem was dat we 90 procent van het geschoten materiaal niet konden
uitzenden. Of omdat we het zelf niet leuk genoeg vonden, of omdat wij geen
toestemming kregen.
 Vooral dat laatste maakte het werken bijzonder lastig. In tegenstelling tot nu
wilden mensen helemaal niet graag met hun gezicht op de buis, en zeker niet in
een programma waarin ze te kijk werden gezet.
 Het was heel slim van Ralph Inbar dat hij in de jaren '80 niet zoals wij gewone
Nederlanders, maar bekende Nederlanders in het ootje ging nemen. Bekende
Nederlanders willen altijd wel, daar zijn ze ijdel genoeg voor. Daarbij is het
in hun belang om zo vaak mogelijk op het scherm te komen: je marktwaarde wordt
er groter door.
 De techniek was nog niet zo ver, dat maakte het ook lastig. Bij ons zat de
cameraman in een bestelauto van een stomerij. De achterdeur stond open en
verborgen achter de kleren moest hij zijn opnames zien te maken. Ik herinner me
van die periode vooral het blauwbekken. Om een of andere reden waren de opnames
altijd in de winter.
 De bekendheid die Poets kreeg was op het laatst niet leuk meer. Een man viel
letterlijk van zijn brommer toen hij mij zag lopen. Hij was er niet best aan
toe. Gelukkig kwam er een politieauto aan. Ik mijn hand opsteken voor hulp. De
auto stopte, de agent deed zijn raampje open, zag mij en zei: 'Ha Poets!' En weg
was hij.''


 -----------------------------------------------------------------

 Inzicht - Alle omroepen zoeken naar een lachkanon

 MARK LANGESLAG

 Toen Frans Bauer vorige week vernam dat de eerste aflevering van Bananasplit
meer dan drie miljoen kijkers had getrokken, viel hij even stil. De zanger met
de aanstekelijkste lach van Nederland kon er met zijn pet niet bij. ,,Echt
waar?'' vroeg hij stamelend. ,,Ik ga meteen Mariska bellen.''
 Toch komt het daverende succes van Bananasplit, dat zelfs Boer Zoekt Vrouw naar
de kroon steekt, niet uit de lucht vallen. Het programma wordt exact op het
juiste ogenblik gereanimeerd, want de opmars van tv-programma's, die mikken op
de lach, is onmiskenbaar. De jaren van harde tv, zoals realityprogramma's waarin
deelnemers het tegen elkaar opnemen, zijn voorbij.
 De kijker, moe van terroristische dreigingen en de economische crisis, wil op
een positieve manier worden vermaakt. Zelfs de talentenjacht X-Factor, vorige
editie nog een fraai staaltje van afzeik-tv, richt zich nu op het positieve.
 Lachen is de overtreffende trap van positieve tv. Wat is er leuker dan het met
familieleden gieren voor de buis? Nederland kijkt massaal en zelfs stokoude
herhalingen van Laat ze maar lachen gaan er in als koek. Op zaterdagavond zien
rond de miljoen mensen deze door Ron Brandsteder gepresenteerde show met
bloopers op RTL4.
 Op diezelfde zender gooien de sketches van Tineke Schouten de laatste weken ook
hoge ogen. SBS6 heeft Wie ben ik en deed recent goede zaken met Lachend het jaar
in, waarin Victor Brand 'de leukstecabaret- en tv-momenten' aan elkaar praatte.
Opvallend is verder dat er ook weer met succes comedy's van Nederlandse makelij
opduiken. 't Vrije Schaep trekt wekelijks twee miljoen kijkers. RTL4 komt in
maart met nieuwe afleveringen van Zeg 'ns Aaa.
 Omroepen volgen het publiek en zullen de komende tijd daarom alleen maar meer
programma's om te lachen voorschotelen. Carlo Boszhard en Irene Moors komen
binnenkort met De TV-kantine, waarin zij typetjes spelen. De TROS verwacht eind
deze maand met André van Duins Dik Voor Mekaar Show na Bananasplit een nieuw
lachkanon in handen te hebben. Inmiddels is er ook belangstelling vanuit België
voor Bananasplit. Twee commerciële Vlaamse zenders, VTM en VT4, strijden volgens
de TROS om de uitzendrechten.

LOAD-DATE: February 20, 2009

LANGUAGE: DUTCH; NEDERLANDS

GRAPHIC: Frans Bauer zet in Bananasplit onder anderen Ali B (b), Leontien van
Moorsel (m) en Corry Konings (o) op een vrolijke manier te kijk. FOTO'S
TROS/STUDIO NICO KROON

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              105 of 119 DOCUMENTS



                              AD/Algemeen Dagblad

                           18 februari 2009 woensdag

'Ik moet en ik zal snel weer aan de slag komen'

SECTION: BIBU02; Blz. 2

LENGTH: 1245 woorden


GEZIN De crisis, die treft vooral anderen, dacht de familie Van der Ende tot
eind vorig jaar

 LUUK KORTEKAAS
 SCHIEDAM
 André van der Ende (46) uit Schiedam kreeg de auto van de buurvrouw niet aan de
praat, terwijl hij juist snel naar een sollicitatiegesprek wilde. Weer een
alledaags probleem, met een niet-alledaagse oorzaak, dacht hij. ,,Dan realiseer
je je ineens weer dat je de auto van de zaak kwijt bent. Het was maar al te
gewoon die te hebben.''

 De crisis, die treft vooral anderen, dacht het gezin Van der Ende tot eind
vorig jaar. Maar nu is al het zwarts dat gisteren Balkenendes mond verliet
ineens rechtstreeks op hen van toepassing. Alles was vanzelfsprekend - zo
vanzelfsprekend dat André niet eens het type van de auto meer weet. ,,Een
Peugeot 307 Cabrio,'' helpt zijn vrouw Anja (42) hem.


 Met de kinderen Maaike (16) en Niels (10) vertellen ze hoe hun leven in een
zucht veranderde. Voor de kerstdagen moest de interieurarchitect, die zich
vooral bezig hield met het inrichten van kantoorgebouwen, komen praten. ,,Bij
het bedrijf waar ik werkte, vertelden ze dat er geen nieuwe orders meer waren.
Ook waren de lasten hoog: een aantal afgevloeide directeuren had bijvoorbeeld
behoorlijk wat geld meegekregen. Maar, zo zeiden ze toen: er waren nog wel
lichtpuntjes, misschien zou het meevallen.''
 Niet dus.
 ,,Ergens begin dit jaar kregen we een aangetekende brief, en toen moesten we
onze pasjes inleveren, onze mobiele telefoon, onze autosleutels. Oké, dat was
dat, denk je dan. Het was 22 januari, zoiets vergeet je niet snel. Binnen drie
weken was het allemaal gebeurd.''
 Uiteraard waren er toen al wat praatsessies geweest in de echtelijke sponde.
Anja: ,,Ineens komt het heel dichtbij. En dan ga je praten. Wat gaan we doen?
Wat kunnen we doen? Je gaat alle opties afwegen.''
 Bijvoorbeeld: zelf werkt ze twee dagen per week in een verpleegtehuis, maar
meer gaat niet: ,,Ik gooi er mijn ziel en zaligheid in - het is even zwaar, als
dankbaar werk. En thuis is er ook nog een baan.''
 Dat gaat dus niet, en daarom worden nu plannen voorlopig uitgesteld, in
afwachting van wat er gaat gebeuren. Vestiging elders in Schiedam is er even
niet bij. ,,Daar is geld voor nodig, en bovendien weten we niet of we dit huis
snel kunnen verkopen. Een nieuwe auto durf ik ook niet aan te schaffen, omdat ik
niet weet wanneer ik weer aan de slag kan. De vakantie naar Spanje hadden we al
geboekt. Als we dat op dit moment hadden moeten doen, zouden we het niet doen.''

 Dochter Maaike moet nu zelf fietsen naar atletiek, en als Niels met zijn vader
meegaat naar Feyenoord kan dat ook niet meer met de auto. ,,Eigenlijk is het ook
wel spannend,'' zegt Maaike. ,,Ik vind het wel leuk dat hij vaker thuis is. En
hij komt wel weer aan de slag, hoor.''
 André: ,,Ja, daar ga ik nog steeds van uit. Het is zo raar. Op verjaarsfeestjes
van de familie ben ik ineens de enige werkloze - al hoor je in de gesprekken
daar dat half Nederland zich zorgen aan het maken is. Je denkt nooit dat het jou
overkomt. En als het dan gebeurt, is het enige wat je kan doen actie
ondernemen.''
 Dat doet hij volop, in het besef dat zijn positie redelijk is en dat veel
mensen er veel minder goed aan toe zijn. ,,Ik was nog niet ontslagen, of ik had
al mijn oude opdrachtgevers al een mail gestuurd, bedankt voor de samenwerking
en verteld wat er aan de hand was. Ik heb contact gezocht met oude werkrelaties
en zelfs al wat gesprekken gehad. Ik heb een werkcoach. Er zijn wel wat
mogelijkheden, zij het dat het bijna allemaal op los-vastbasis is. Bedrijven
nemen niet snel mensen meer voor lange tijd aan. Ik wil in deze branche blijven,
maar als het niet kan, zoek ik het daarbuiten. Je moet wat gaan doen. Aan bij de
pakken gaan neerzitten heb je helemaal niets.''
 Is er dan nooit paniek geweest? André kijkt even naar Anja. ,,Ik ben een
binnenvetter. Als ik het al moeilijk heb, laat ik dat niet merken, en ga ik het
hier niet zeggen. We moeten verder, en we gaan ook verder.''
 Hij is trouwens toch weggeweest met de auto: dan maar even van de overburen
geleend. ,,Want ik moet en ik zal snel weer aan de slag komen.''

 -----------------------------------------------------------------

 Tips van AD-columniste Marieke Henselmans - Claim waar je recht op hebt en laat
je vooral niet bang maken

 Laat je niet bang maken.
 We zijn twee keer zo rijk als 25 jaar geleden en toen waren we misschien wel
gelukkiger. Geldzaken onder de loep nemen kan nooit kwaad.

 Houd overzicht.
 Wie elke maand een lijstje maakt met inkomsten en uitgaven, komt nooit voor
verrassingen te staan.  Geld maakt niet gelukkig, maar het hebben van greep op
je geld wél.

 Zet prioriteiten op een rijtje.
 Maak een lijstje met prioriteiten. Wie bespaart op de dingen onderaan de lijst,
houdt meer over voor de dingen hoog op de lijst.
 Kleine besparingen helpen.
 Er zijn wel duizend kleine besparingen, die samen tot een flink bedrag kunnen
oplopen, omdat ze dagelijks terugkomen. Als je dit volhoudt, bespaar je meer dan
met welke grote besparing ook.
 Durf te vragen.
 Iets nodig? Ga niet meteen kopen. Laat weten dat je het zoekt en neem even de
tijd. Uiteindelijk kom je iemand tegen die het over heeft.

 Kook zo veel mogelijk zelf.
 Kant-en-klaar-eten is duur, niet vers, te zout, te vet en te veel of te weinig.
Het is vier tot veertig keer duurder dan zelfgemaakt.

 Goedkoop is niet altijd duurkoop.
 Ga er niet blind vanuit dat duurdere producten beter of lekkerder zijn.
Goedkope producten komen soms als beste uit de test.

 Maak geen ruzie over geld.
 Regel geldzaken eerlijk in een relatie. Doe het beheer samen of om de beurt.
Omgekeerd: investeer in de liefde. Scheiden is duur.

 Claim waar je recht op hebt.
 Maak gebruik van regelingen die bestaan. Als je op de site www.rechtopgeld.nl
enkele vragen beantwoordt, rolt er een rijtje regelingen uit waar je mogelijk
recht op hebt.

 Stap in zaken die je begrijpt.
 Hypotheken, verzekeringen, beleggingsverzekeringen, fiscaal gunstige gouden
polissen: zet nooit ergens je handtekening onder voor je door en door snapt wat
de gevolgen ervan zijn.


 -----------------------------------------------------------------

 Lezersreacties - 'De gewone man krijgt ontslag'

 Niet alleen premier Balkenende en het Centraal Planbureau, maar ook koningin
Beatrix, de ministeries van Defensie en Ontwikkelingssamenwerking en de
bankwereld zijn de gebeten hond in de reacties op onze site naar aanleiding van
de economische voorspellingen voor 2010.
 'Eén op de elf werkloos, maar dat zijn wel de gewone man en vrouw die ontslagen
worden,' schrijft Hov uit Koog aan de Zaan. 'Van wie moesten er ook al weer 25
procent (in 2010) van de ambtenaren uit (geen wachtgeldregelingen, geen
vervroegd uittreden)? En dan raar opkijken dat er volgend jaar zoveel werklozen
zijn!' reageert een lezer die zich rijksambtenaartje noemt.
 Tussen de reacties opvallend veel berichten van mensen die weinig geloof
hechten aan de voorspellingen. Zoals die van Hans uit Hellevoetsluis: 'Het CPB
is een hopeloos nutteloos instituut. Nog nooit heeft het een voorspelling gedaan
die uitkwam.' Of van Henkq uit Eindhoven: 'Gelukkig dat dit door dezelfde mensen
is voorspeld die een half jaartje geleden zeiden dat er in Nederland niets aan
de hand was.' Jan uit Spijkenisse herinnert zich de kersttoespraak van de
koningin. 'En ik hoor Beatrix nog zeggen: Dankzij de inspanningen van de
afgelopen jaren staat de Nederlandse economie er relatief goed voor. De
werkloosheid is laag.'

LOAD-DATE: February 17, 2009

LANGUAGE: DUTCH; NEDERLANDS

GRAPHIC: De familie Van der Ende uit Schiedam ondervindt de crisis aan den
lijve, maar blijft optimistisch gestemd. FOTO JACQUELINE DE HAAS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              106 of 119 DOCUMENTS



                              AD/Algemeen Dagblad

                           14 februari 2009 zaterdag

Il carnevale d'Acireale Acireale (Ita), 7-24 februari

SECTION: REIS08; Blz. 8

LENGTH: 80 woorden


De straten van het stadje Acireale zijn het decor van het 'oudste, grootste en
meest kleurrijke carnaval van Sicilië'. In vroeger tijden was het gebruikelijk
dat leden van de lokale aristocratie de viering gebruikten om vanuit hun
rijtuigen snoep en andere lekkernijen naar het gewone volk te smijten. Die
traditie is verdwenen. Wat vandaag de dag rest, zijn kleurige verkleedpartijen,
prachtige praalwagens en  live concerten in het hartje van de stad.
 www.carnevaleacireale.com/en/

LOAD-DATE: February 14, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              107 of 119 DOCUMENTS



                              AD/Algemeen Dagblad

                           14 februari 2009 zaterdag

Tekst: Ivo van Woerden Illustratie: Nanne Meulendijks - Eigen rechter spelen op
internet

SECTION: WEEK11; Blz. 14

LENGTH: 1170 woorden

SAMENVATTING

Eigenrichting is tegenwoordig heel gemakkelijk. Een klik met de muis is
voldoende om iemand op internet te geven wat hij of zij, volgens jou, verdient.


VOLLEDIGE TEKST:

e_SSLqBijgesloten foto geeft een duidelijk beeld van deze smerige pedofiel',
staat te lezen op de website Stopkindersex.com (SKS). Het beeld toont een man
met rode konen die als een soort kampleider in het bos de kleermakerszit
aanneemt. Zijn naam staat in het begeleidende stukje tekst én het volgende: 'Het
is bijna weer de tijd voor de krokusvakantie, de laatste kans op sneeuw/skipret.
Des te alerter moet je zijn, vooral als je in een bosrijke omgeving verblijft,
er zou daar wel eens een pedofiel met hiv kunnen rondlopen.'
 SKS is slechts een voorbeeld van een internetsite waar de 'gewone burger' het
heft in eigen handen heeft genomen, in dit geval tegen volgens hen 'gevaarlijke
pedofielen'. Hans Boutellier, hoogleraar Veiligheid en Burger en directeur van
het Verwey-Jonker Instituut dat onderzoek doet naar maatschappelijke
ontwikkelingen noemt dit fenomeen 'digitale eigenrichting'. Er is nog geen
wetenschappelijk onderzoek naar gedaan, maar Boutellier heeft het gevoel dat
digitale eigenrichting steeds vaker voorkomt. ,,De buurvrouw die met een
spionnetje op straat zat te gluren is er niet meer," zegt Boutellier. ,,Maar er
is een nieuwe sociale betrokkenheid van burgers die vinden: als zij het niet
doen, doen wíj wel. De sociale controle is verplaatst naar het internet."
 Voorbeelden te over: ben je het niet eens met die politieagent die je een bon
gaf? Dan kun je terecht op meer dan tien hyvespagina's die namen hebben als
'Fuck the Police', en 'Haat aan de Popo'. Snapte je een winkeldief en ben je het
oneens met de straf die hij kreeg? Plaats zijn foto niet alleen op de
winkelruit, maar ook op internet.
 Onlangs berichtte gratis dagblad Spits nog over de sites
http://anti-jeugdzorg2008.hyves.nl en http://bom-op-jeugdzorg.hyves.nl, waar
teksten en filmpjes over medewerkers van Bureau Jeugdzorg te vinden zijn. Boze
ouders of jongeren spuien hier hun gal over bepaalde jeugdbeschermers die soms
met naam en foto's worden weergegeven.
 Kritiek wordt niet geduld. Zo merkte ene David op bij een verhaal van een
moeder wier kinderen volgens haar ten onrechte uit huis zijn geplaatst dat ze
dat verhaal op Hyves zette om goodwill te kweken en zo haar kinderen terug te
krijgen. De reactie van de beheerders van de anti-jeugdzorghyves, Boj en
Vincenzio op de opmerking van David was: 'Waarschuwing! Dit soort uitspraken
zijn wij niet van gediend! Moge dit duidelijk zijn!' Achter Vincenzio's
hyvesnaam staan daarbij twee smileypoppetjes die elkaar voortdurend met een
honkbalknuppel bewerken.
 Het gevolg voor de mensen die met naam en toenaam 'terecht worden gesteld' gaat
soms ver. Staat eenmaal op het web dat je niet te vertrouwen bent, dat je je
werk niet goed doet of dat je opgewonden wordt van kinderen, dan gaat dat er
moeilijk weer af.
 De Rotterdamse Yvonne van Hertum, woordvoerder van Stopkindersex.com, werd zelf
veroordeeld. Een man deed aangifte toen ze zijn gegevens en een foto op de
website plaatste met de opmerking dat hij liefhebber van kleine meisjes was. Dat
wist ze omdat een van haar medewerkers zich op een chatbox voor een meisje van
13 had uitgegeven en met de man in gesprek raakte. Van Hertum: ,,Hij liet zijn
piemel zien, met piercing en al." Toch had ze volgens de rechter de man niet op
de website mogen zetten. Ze moest rectificeren.
 ,,Zolang we binnen de grens blijven, is er niets aan de hand," zegt de
SKS-woordvoerder nu. ,,Daarmee bedoel ik dat we vrij over het onderwerp
pedofilie mogen schrijven." (Bedoeld wordt: pedoseksualiteit, red.) Toch blijft
zo'n grens op internet vaag. Hoogleraar Boutellier: ,,Je moet vooral kijken naar
in hoeverre iemand verdacht wordt gemaakt. Wat sowieso niet kan is het oproepen
tot geweld."

 Boutellier constateert dat de menselijke fantasie in al zijn positieve en
negatieve vormen makkelijk tot uiting komt op het internet. ,,Vroeger dachten
mensen bepaalde gemene dingen alleen maar, tegenwoordig ligt het op straat,"
zegt Boutellier. ,,Op internet kan permanent vuil worden gespuid. Dat creëert
een nieuwe morele omgeving waar iedereen mee moet leren omgaan."
 De hoogleraar signaleert daarnaast dat grofheid acceptabel is geworden.
,,Mensen generen zich minder en ze nemen geen blad meer voor de mond. De media
spelen daarin een rol. Kijk bijvoorbeeld naar Paul de Leeuw. Die zegt alles wat
hij denkt, omdat dat kan. In Nederland is het inmiddels bijna zover dat je móet
zeggen wat je denkt, anders tel je niet mee. Dat zorgt voor een geïrriteerde
samenleving. Daardoor treedt verharding op."
 Sinds Van Hertum strijdt tegen het onrecht dat kinderen wordt aangedaan door
pedoseksuelen, staat ze zelf ook onder vuur, per post en op internet. ,,Je wilt
niet weten hoeveel bedreigingen ik al heb gekregen," zegt Van Hertum. Je hoeft
haar naam maar te googelen om te lezen dat men haar een 'paranoïde loeder' en
''s werelds grootste hoer en leugenaarster' vindt. Van Hertum: ,,Mijn vijanden
zijn de mannen die we aanpakken op Stopkindersex.com en hun familieleden en
vrienden die daar boos over zijn. Ik geef geen ene moer om wat ze op internet
zetten. Maar op sommige sites halen ze mijn man en zoon erbij. En ik ben van
Joodse komaf en ook daar smijten ze mee. Dan doe ik wel aangifte. De rechter
heeft al een site uit de lucht gehaald en binnen nu en veertien dagen volgt er
weer een kort geding. Hoe meer tegenstand ik krijg, hoe giftiger ik word."
 Van Hertum vindt het volkomen gerechtvaardigd dat SKS Nederland waarschuwt voor
mannen die volgens hen pedoseksueel zijn. ,,Als het nou om winkeldieven zou
gaan, dan denk ik: Ach je bent bestolen, maar daar ben je voor verzekerd. Maar
pedoseksuelen verkrachten een leven. Het is toch schandalig dat zo iemand daar
maar zestig uur taakstraf voor krijgt? Bizar!"
 Schiet het Nederlands strafrecht dan tekort? Boutellier: ,,Dat kan niet anders.
Het is per definitie dweilen met de kraan open en dat zal ook altijd zo blijven.
Het strafrecht kan nu eenmaal niet de problemen van onveiligheid oplossen. Het
lijkt op een specialist in de gezondheidszorg verwijten dat er kanker is. Toch
verwachten burgers veel van het recht. Dat geeft immers aan wat we met zijn
allen toelaatbaar vinden. En dus zie je dat men zelf een rechtvaardiging zoekt
als men het er niet mee eens is."
 Daarom stopt SKS volgens Van Hertum pas als de overheid in navolging van
Groot-Brittannië en de Verenigde Staten een website in het leven roept waarop
foto's en adresgegevens van veroordeelde pedoseksuelen staan. Omdat het
voorlopig nog niet zover is, is SKS zelf alvast met zo'n site gestart. Van
Hertum: ,,Ik ben tegen eigen rechtertje spelen. Ik ben ook tegen de doodstraf.
Maar je mag die pedofielen voor mijn part op een roeibootje naar de Gazastrook
zetten. En er zijn genoeg mensen die mij steunen." n
 e_SFlbInmiddels heeft internetprovider Twilight INC de site stopkindersex.com
uit de lucht gehaald.

LOAD-DATE: February 14, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              108 of 119 DOCUMENTS



                              AD/Algemeen Dagblad

                            10 februari 2009 dinsdag

MIJN MENING - Babs & Beer ... Paul Kusters - Brieven

SECTION: LEZER1; Blz. 23

LENGTH: 708 woorden


Aangifte
 Ernstige zaken maanden in la door tekort aan rechercheurs (AD 7-2).
Capaciteitsproblemen bij de politie waar een slachtoffer van een verkrachting
drie maanden moest wachten om aangifte te doen. In de maand december was het te
druk. De politie had andere prioriteiten: vuurwerkboefjes vangen en doorsturen
naar Buro Halt. Logische keuze toch? Voor een normaal denkende burger met
opgroeiende kinderen niet te bevatten.


 S.L.P. Smoor, Rotterdam.
 Aangifte (2)
 In een land waar het rechtssyteem lijkt vastgeroest in een cultuur van boetes
uitschrijven en innen, moet een vrouw die verkracht is maar liefst drie maanden
wachten om aangifte te kunnen doen. En dat na het ondergaan van een ultieme
vernedering die een verkrachting toch is. Dit is toch te gek voor woorden.
 Willem Vizee, Tiel.
 Aangifte (3)
 Politie zet 35 rechercheurs op onderzoek criminele afrekening (AD 6-2) en
Verkracht? Aangifte kan pas over drie maanden (AD 7-2). Misschien zouden politie
en OM bij hun prioriteitstelling eens uit de ivoren toren kunnen komen en doen
waar de bevolking prioriteit legt. Dat is niet bij onderlinge afrekeningen in
het criminele circuit. Die interesseren ons namelijk in het geheel niet!
 Jan van Egmond, Rotterdam.
 Schiphol
 Het was te voorspellen dat het minder goed zou gaan met Schiphol (AD 7-2). Voor
een simpel reisje naar bijvoorbeeld Turkije betaal je voor twee personen 180
euro luchthavenbelasting en 22,50 euro vliegtaks. Er is eindelijk een minister
die wat aan de vliegtaks wil gaan doen, maar dan zegt Milieudefensie: 'er is
geen enkele reden om vliegen nu goedkoper te maken'. Wie regeert er nu: Den Haag
of die geitenwollensokkenfiguren van Milieudefensie?
 A.van den Bosch, Alphen aan den Rijn.
 AOW-leeftijd (3)
 De kranten staan er bol van: de AOW-leeftijd moet worden verhoogd naar 67 jaar.
Tenzij je veertig jaar hebt gewerkt. Tellen de jaren voor de zorg van je
kinderen en voor de carrière van je man ook mee? Hoeveel vrouwen zullen er
aantoonbaar veertig jaar hebben gewerkt? Er is weer ongelijkheid tussen man en
vrouw. Dus moeten wij, zelfstandige en alleengaande vrouwen onze ruggen extra
krommen tot ons 67ste! Bedankt maar weer.
 M. van der Linden, Zoetermeer.
 Ingrepen
 Voor een gewone burger brengen de crisismaatregelen (AD 7-2) een
anti-kabinetsgevoel teweeg. Geld pompen in banken en pensioenfondsen, de
AOW-leeftijd verhogen. Hoe krijg je het verzonnen. Kijk eens naar de praktijk.
De bouw heeft het ontzettend moeilijk, samen met daaraan verwante bedrijven. Dié
moet weer op gang worden geholpen. Verlaag bijvoorbeeld de btw van 19 naar 6
procent. Dat zou een enorme impuls geven. Voor particulieren wordt het
uitbesteden van werk beter betaalbaar en het zwartwerken wordt daarmee
tegengegaan.
 M. Seton, Puttershoek.
 Huisarts
 Huisartsenpost op springen (AD 6-2). Zelf was ik werkzaam als doktersassistente
(van 1977 tot 1995). Van 08.00 uur tot 17.00 uur was de praktijk open. Ook in de
lunchpauze. En altijd razend druk!
 Tegenwoordig is dat wel anders: dagelijks gesloten tussen 10.30-11.00 uur
(overleg met de assistente). Gesloten in verband met lunchpauze van 12.00-13.00
uur. Van 13.00-14.30 uitsluitend voor levensbedreigende spoed bereikbaar in
verband met eigen spreekuur van de assistente. Woensdagmiddag vanaf 12.00 uur
gesloten. Ik begrijp dat het lastig is om zonder regels een praktijk goed te
laten lopen, maar soms heb ik het gevoel dat men daar wel in doorschiet. Met als
gevolg dat de patiënt uitwijkt naar de avond- en/of weekenddienst?
 Margriet van der Werf, Groningen.
 Enquête (4)
 'Openbaarheid levert niet automatisch meer op', zegt Hans Blom (AD 7-2). Ik ben
het niet hem eens. Mensen die in de openbaarheid moeten antwoorden staan onder
druk en kunnen ter plekke hun antwoorden niet wijzigen. Jokken wordt ook
aanzienlijk lastiger. Met jokken bedoel ik vooral delen van de waarheid
verzwijgen. Waar het echter om draait is het stellen van de juiste vragen.
Vooral deze: 'Bent u er direct of indirect van op de hoogte (gebracht) dat er
met de VS of een derde land een mondelinge of schriftelijke understanding over
de inval in Irak is afgesproken'. Een 'understanding' is een vorm van een
sideletter, een geheime afspraak naast alle andere afspraken.
 Jan Tolsma, Leiden.

LOAD-DATE: February 9, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              109 of 119 DOCUMENTS



                              AD/Algemeen Dagblad

                            10 februari 2009 dinsdag

Uitgelicht - Gewone burgers over verkiezingen in Israël

SECTION: RATV02; Blz. 31

LENGTH: 185 woorden


Drie omroepen staan paraat om live verslag te doen van de verkiezingen in
Israël. De centrale vraag: brengt de uitslag de vrede tussen de Israëli's en de
Palestijnen een stapje dichterbij, of zit het conflict zo diep dat geen enkele
regering meer een uitweg kan vinden?


 De presentatoren Andries Knevel (EO), Hadassah de Boer (Joodse Omroep) en
Abdellah Dami (Nederlandse Moslim Omroep) praten met gewone burgers uit Israël
en Palestijnse gebieden. Alle gasten spreken Nederlands of hebben een directe
link met Nederland.
 De vanuit de Oude Stad van Jeruzalem uitgezonden talkshow wordt afgewisseld met
politieke analyses, reportages en een optreden van Idan Raichel Project. De
Arabische zangeres Mira Awad van deze popgroep treedt samen op met de Joodse
zangeres Noa. Het duo zal, als teken van hoop op vrede, Israël vertegenwoordigen
op het Eurovisie Songfestival.
 De EO, de JO en de NMO willen een evenwichtig beeld neerzetten van de
Israëlische verkiezingen. De verschillende visies van deze omroepen moeten
daarbij helpen.

 Live vanuit Jeruzalem,
 Ned. 2, 21.15-22.00 uur en 22:50-23:30 (voor en na NOVA)

LOAD-DATE: February 9, 2009

LANGUAGE: DUTCH; NEDERLANDS

GRAPHIC: Hadassah de Boer, Andries Knevel en Abdellah Dami.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              110 of 119 DOCUMENTS



                              AD/Algemeen Dagblad

                            31 januari 2009 zaterdag

Brieven

SECTION: LEZER1; Blz. 27

LENGTH: 537 woorden


Beveiliging
 Justitie zegt toe Spong te beveiligen na bedreiging (AD 30-1). Enige tijd
geleden heeft iemand in mijn naaste omgeving ook diverse malen te maken gehad
met bedreigingen waaronder een brief met een kogel. Verschillende malen aangifte
gedaan bij de politie maar er kon niets aan of mee worden gedaan. De enige
concrete hulp was een telefoontje van het Bureau Slachtofferhulp. Beveiliging
voor politici valt nog onder het algemeen belang, maar lijfwachten voor een
advocaat is niet te verkopen aan de gewone Nederlander.


 F.A. Zwaan, Den Haag.
 Tbs-kliniek
 Kinderporno ontdekt in tbs-kliniek (AD 30-1). Geen idee waarom tbs'ers
überhaupt op hun kamers dvd-spelers, televisies en computers hebben. Geen idee
waarom de Van Mesdag-kliniek moet worden verbouwd, omdat deze er dan minder als
een gevangenis uitziet. Geen idee waarom straf in Nederland er steeds minder als
straf uitziet. Als ik een documentaire zie over een buitenlandse gevangenis,
denk ik: ja, dat is straf.
 A. Haaring, Maassluis.
 Strafhof
 Eerste zaak Internationaal Strafhof tegen Congolese rebellenleider (AD 26-1).
Hoe komen de advocaten van Thomas Lubanga erbij om hem 'de Nelson Mandela van
Congo' te noemen? Zijn ze echt zo dom of kennen ze de geschiedenis niet. Het
doet me pijn om zo'n misdadiger in een adem genoemd te horen worden met zo'n
groot man als Nelson Mandela.
 Loes Janssen, Den Haag.
 Atheïstenbus (3)
 Gelovigen kunnen best nadenken. Behalve op één vlak: het geloof. Veel gelovigen
zijn in hun jeugd dusdanig gehersenspoeld en geïndoctrineerd dat een objectieve
waarneming van geloof onmogelijk is. Mensen die voor de kerk trouwen, moeten
beloven hun nageslacht in diezelfde gedachte op te voeden. Daarmee ontneem je
kinderen hun eigen keuze. Zo is de kreet die op de bus wordt geplakt bedoeld.
Diep triest dat men zo angstig is voor moslims dat Allah buiten beschouwing
wordt gelaten.
 J.W. Wensel, Utrecht.
 Atheïstenbus (4)
 In Nederland strijden de nieuwe helden niet tegen windmolens, maar tegen een
waarschijnlijk niet bestaande god. Als de missie in Nederland is gelukt, reis
dan af naar India, Pakistan of Thailand, daar hebben ze pas veel goden om strijd
tegen te voeren: op elke bus een andere god. En beste Floris van den Berg van de
humanistische denktank CFI, een christen durft héél goed zelf te denken en te
genieten van het leven.
 M. v/d Heuvel, Den Haag.
 Ex-topman (2)
 Boete Van der Hoeven voelt als vrijspraak. 'Geen direct financieel voordeel' is
een rekbaar begrip. Status is een afgeleide daarvan. Jacht op korte termijn
winst, met groei en aandeelhouderswinst, was onder andere basis van die status.
'Manager van het jaar' is status, met de financiële beloning daarvan. Koste wat
kost, blijkbaar. Dat Van der Hoeven in die hype is meegegaan, is hem niet
aangerekend. Maar hij wist zeker beter, zoals zo velen.
 Dik Brix, Rotterdam.
 Sesamstraat
 Hierbij een tip aan alle ouders die hun schema in de war geschopt zien door het
verplaatsen van Sesamstraat naar een vroeger tijdstip (AD 30-1). Neem het
programma op op dvd- c.q. videorecorder! Als je je kind dan (als je wel thuis
bent) eerder naar bed wilt doen, laat je (vroeger dan 5 uur) een oude aflevering
zien.
 Pauline Bijleveld, Mijnsheerenland.

LOAD-DATE: January 31, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              111 of 119 DOCUMENTS



                              AD/Algemeen Dagblad

                            31 januari 2009 zaterdag

Grisham knipoogt naar eerdere boeken van zichzelf

SECTION: BOEK01; Blz. 24

LENGTH: 404 woorden

SAMENVATTING

Bestsellerauteur John Grisham keert in zijn nieuwe thriller 'De getuige' terug
naar de pure spanning.

VOLLEDIGE TEKST:

In zijn voorlaatste twee boeken, De gevangene en De aanklacht, liet de Amerikaan
John Grisham zijn licht schijnen over maatschappelijke problemen in de VS. In De
gevangene, een boek dat Grisham beschouwt als een van de drie beste die hij in
zijn carrière schreef, vertelt hij het ontluisterend trieste verhaal van de
onrechtmatig ter dood veroordeelde Ron Williamson.
 De aanklacht verhaalt over grote concerns in de VS, die op slinkse wijze zetels
'opkopen' in hooggerechtshoven. Hun enige doel is door schade getroffen burgers
bij voorbaat vleugellam maken in een eventueel proces tegen diezelfde grote
concerns.
 Met zijn nieuwste boek, De getuige, wil Grisham weer de nadruk leggen op de
pure suspense zoals we die kennen van Advocaat van de duivel en De cliënt, aldus
de auteur in een interview vorige week in deze krant. Dat is deels gelukt.
 Het verhaal van de jonge rechtenstudent Kyle McAvoy heeft qua plot veel weg van
Advocaat van de duivel. John Grisham knipoogt ook op andere manieren naar het
boek dat hem wereldfaam bracht. Kyle, die in navolging van zijn vader geen
bakken met geld wil verdienen maar aan de slag wil als advocaat voor de 'gewone
man', ziet zijn plannen gedwarsboomd door een stel nietsontziende criminelen.
Via een zwarte bladzijde in zijn verleden wordt Kyle gedwongen tóch aan de slag
te gaan bij een van de grote kantoren. Hij moet gevoelige informatie stelen en
doorspelen naar de duistere lieden die hem chanteren.
 Hoewel Grisham deze opzet vakkundig uitwerkt en De getuige beslist het lezen
waard is, haalt de spanning het niet bij die in Advocaat van de duivel, De
cliënt of Achter gesloten deuren. Het verhaal is trager en waaiert uit. Ondanks
dat Grisham de maatschappelijke problemen even op het tweede plan wilde zetten,
plaatst hij in De getuige via de nodige anekdotes zijn vraagtekens bij de
werkdruk onder advocaten en hun extreme gedrag bij het in rekening brengen van
werkuren.
 Het einde van het boek, en het feit dat het met afstand sterkste personage een
alcoholist is die het licht ziet en nuchter wordt - Kyle's voormalige
studiegenoot Baxter Tate -, maken van De getuige eerder een spannend boek met
een forse sociale component dan een regelrechte pageturner.
   -Elvin Post

 HHHII
 De getuige (thriller) - John Grisham.  A.W. Bruna,  19,95.

LOAD-DATE: January 31, 2009

LANGUAGE: DUTCH; NEDERLANDS

GRAPHIC: John Grisham.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              112 of 119 DOCUMENTS



                              AD/Algemeen Dagblad

                            24 januari 2009 zaterdag

'Bos is in Nederland de beste Obama-spreker'

SECTION: BIBU10; Blz. 10

LENGTH: 1578 woorden


SPEECH Politici beseffen steeds meer dat technieken helpen om overtuigender te
zijn

 PETER DE KNEGT
 DEN HAAG
 Ze zijn zo ongeveer allemaal langs geweest bij het trainingsbureau Debatrix in
Rotterdam. Zo'n vijftig speechschrijvers van de Haagse ministeries en de
communicatieadviseurs volgden daar op uitnodiging een verkorte cursus 'Spreken
als Obama'.



 ,,Het was een succes,'' weet Victor Vlam, debattrainer en Amerikadeskundige van
het bureau dat de Obama-cursus sinds enkele maanden ook aan managers uit het
bedrijfsleven geeft. ,,De leider van vandaag kan zijn wil niet meer gewoon
opleggen, maar moet motiveren en inspireren. Dat is precies wat Obama doet en
wat wij onze cursisten leren. Barack Obama kon acht jaar geleden nog niet goed
spreken. Hij werd gezien als saai. Eén speech van hem op de Democratische
Conventie in 2004 heeft zijn carrière gemaakt.''
 Suzanne Levy, speechschrijver voor het ministerie van Onderwijs, is net bezig
aan een speech voor de staatssecretaris. ,,Volgens mij zijn politici enorm
geïnspireerd door Obama. Of er ook sprake is van beïnvloeding weet ik niet,
daarvoor is het nog te vroeg. Bijzonder aan Obama is dat hij een
maatschappijvisie neerlegt en de problemen benoemt. Daar kun je mensen mee
raken. De virtuoze techniek staat ten dienste van de inhoud. Hij gebruikt veel
elegant stafrijm en veel impliciete verwijzingen naar grote geesten en
voorgangers uit het verleden als Rooseveld, Jefferson, en Paine.''
 Renée Broekmeulen is sinds enkele jaren zelfstandig gevestigd speechschrijver.
Ze is de vaste schrijver voor Wouter Bos, schrijft zo nu en dan voor een paar
andere bewindslieden en bedient ook een aantal mensen 'uit de top 20 van de
invloedrijkste mensen uit Nederland'. ,,Niet alleen Wouter Bos, maar ook anderen
reageren op Obama. Ze volgen hem en zijn erin geïnteresseerd,'' weet
Broekmeulen. Volgens haar zijn de meningen over de toepasbaarheid van Obama's
technieken verdeeld. ,,Kwaadwillenden zien hem als populistisch, goedwillenden
als meeslepend. Daarnaast heeft hij nogal veel God en vaderland in zijn speeches
en dat zijn dingen waar je in Nederland niet mee aan hoeft te komen. Zelfs onze
CDA'ers doen dat niet.''
 Volgens haar heeft Obama wel bereikt dat retoriek geen vies woord meer is.
,,Retoriek werkt en al heel lang. Vroeger dachten we in Nederland dat je met
retoriek de kluit wilde belazeren, maar retoriek werkt juist enthousiasmerend.''

 Haar vaste opdrachtgever Bos noemt Broekmeulen een 'begenadigd spreker'. ,,Bos
is in Nederland de man die het meeste op Obama lijkt. Bos spreekt net als Obama
in crescendo's, en gebruikt ook graag en met succes allerlei stijlfiguren zoals
in zijn speech over de kredietcrisis: 'We moeten vooruit kijken, vooruit denken,
vooruit regeren'.''
 Volgens Vlam zijn het in Nederland vooral de 'erg' rechtse en 'erg' linkse
partijen die door Obama zijn aangeraakt en ook de kiezer weten te raken.
,,Wilders, die ook de speechschrijver van Bolkestein was, gebruikt in zijn
speeches klassieke vergelijkingen, Rita Verdonk gebruikte bij de presentatie van
haar beweging TON de teleprompter (tekstmonitor, red.) waarvan Obama ook zijn
speech afleest. En van Kay van der Linden heeft ze natuurlijk het 'niet links,
niet rechts, maar recht door zee'.''
 Debatrix heeft Tweede Kamerleden getraind. ,,Ze krijgen er steeds meer aandacht
voor dat je technieken moet gebruiken om overtuigender te zijn.'' Naast politici
traint het bureau ook managers en advocaten. ,,Het klimaat verandert. Maar bij
grote partijen als CDA en PvdA gaan ze maar beperkt mee.''
 Ook Broekmeulen ziet nog een lange weg voor zich. ,,We hebben weinig goede
sprekers in Nederland. De meesten willen er ook niet voor oefenen. Ik werkte
ooit voor een minister die na de State of the Union van Bill Clinton mij opbelde
en zei: 'Renée, dat wil ik ook'. Toen zei ik: 'Dan moet je wel bereid zijn te
oefenen'. Want goed speechen is te leren.'' Tot op zekere hoogte dan.
Broekmeulen: ,,Die Obama-speechtraining voor raadsleden is echt onzin. Die
bureaus beloven massaal dat ze na een workshop van een dag spreken als Obama.
Dat is volksverlakkerij.''

 -----------------------------------------------------------------

 Nederland - 'Logisch dat bewindslieden hun tekstschrijvers inhuren'

 Het beroep van speechschrijver was tot voor kort een onbekend fenomeen in
Nederland.
 Dat bewindslieden en bestuurders hun tekstschrijvers inhuren vindt
speechschrijver Renée Broekmeulen logisch. ,,Als ze het al zelf kunnen, zoals
Wouter Bos, hebben ze er domweg de tijd niet voor. Obama zegt zelf een veel
betere speechschrijver te zijn dan zijn tekstschrijver Jon Favreau, maar er zit
nu eenmaal geen 48 uur in een dag. Dat geldt ook voor een aantal van mijn
opdrachtgevers: ik ben een tijdbesparend iets.'' Belangrijk is dat het klikt
tussen opdrachtgever en schrijver. ,,Het gaat meestal erg goed. Bijvoorbeeld bij
Bos: ik probeer te schrijven zoals hij spreekt. Uiteindelijk zijn het natuurlijk
altijd de woorden van de opdrachtgever, ze zijn nooit van mij.'' Bescheidenheid
siert de schrijver. ,,Je moet ertegen kunnen, je bent niet de naam onder het
stuk, maar je bent er om te helpen, voor de strategieën en trucs. We zijn als
beroepsgroep veel belangrijker geworden. De leergang speechschrijven die ik acht
jaar geleden opzette, zit nu bij het aanbod van de Academie voor
Overheidscommunicatie. Een toespraak heeft eindelijk de naam een belangrijk
communicatiemiddel te zijn. Het zou fijn zijn als een toespraak weer een
happening wordt, zoals vroeger. Iets waar je je op kunt verheugen en waarvan de
verwachting ook wordt waargemaakt. Daar zou de hype rond Obama voor kunnen
zorgen.''


 -----------------------------------------------------------------

 Jon Favreau - Man achter speeches Obama is een virtuoos met woorden

 De tekstschrijver van Barack Obama is Jon Favreau, pas 27 jaar. Favreau geldt
als wonderkind.
 Hij ontmoette Obama ruim vier jaar geleden op de Democratische Conventie. De
bijeenkomst die - toen nog - senator Obama in één klap in de schijnwerpers zou
zetten door zijn overdonderende speech. Door Obama zelf geschreven overigens.
 Toen hij die speech aan het voorbereiden was, stapte de toen 23-jarige Favreau
op hem af met een kleine suggestie ter verbetering. 'Who is this kid?' was
Obama's verbaasde reactie.
 Die jongen werd later de speechschrijver van Democratisch presidentskandidaat
John Kerry. Kerry verloor echter van Bush en Favreau bleef werkloos achter, tot
hij aan de slag kon bij Obama.
 Favreau schreef het afgelopen verkiezingsjaar tientallen speeches voor Obama,
meestal 's nachts, onderweg op campagne, met de autobiografie van zijn baas,
Dreams from my Father, naast zich.
 Favreau werkte ruim twee maanden aan de inauguratiespeech van Obama. De meeste
tekst schreef hij in een van de Washingtonse vestigingen van Starbucks. De basis
van de rede werd gelegd in een urenlang gesprek tussen beiden. In dat soort
gesprekken probeert Favreau de woorden, ideeën en cadans van Obama zich zo eigen
te maken dat hij op precies dezelfde golflengte komt te zitten als Obama.
 Zijn kreukloze imago liep een deuk op toen Favreau op een feestje zijn hand om
de bordkartonnen borst van - toen nog - tegenkandidate Hillary Clinton legde. Er
verscheen een foto van deze 'grap' op internet en zijn baas Obama reageerde 'not
amused'. Dat relletje liep gelukkig voor hem met een sisser af: inmiddels zit
deze goudsmid met woorden als baas van een tien man sterke ploeg ergens in het
Witte Huis.


 -----------------------------------------------------------------

 Trucs - Enkele tips voor de redenaar

 Het trainingsbureau Debatrix en speechschrijvers hebben diverse spreektips voor
de 'Obama-leerling'.

 Spreek over concrete gevallen. Obama praat over de man Joe die zijn baan is
kwijtgeraakt, zich schaamt en geen cadeautje voor zijn zoontje kan kopen. Veel
mensen zijn als Joe en Obama geeft zijn toehoorders het gevoel van urgentie er
iets tegen te doen.
 Tegelijkertijd laat hij zien dat het ook kan door erop te wijzen dat het volk
ook crises uit het verleden heeft overwonnen.
 Gebruik stijlfiguren.
 De drieslag: zoals 'de terroristen moeten worden vervolgd, de terroristen
moeten worden vernietigd en wij zullen overwinnen'.
 Het contrast: 'niet alleen goed onderwijs voor de rijken, goed onderwijs voor
iedereen'.
 Let op zogenoemde 'claptraps': als je grote groepen toespreekt is het
belangrijk dat het applaus in je speech goed is geregisseerd. Als je moet
wachten op applaus of het blijft uit is dat pijnlijk.
 Contrast en drieslag die leidt naar een claptrap: 'Wij zijn geen conservatieve
Staten, wij zijn geen liberale Staten, wij zijn de Verenigde Staten'. Blijf in
inhoud dicht bij de ziel van de spreker, dus niet alleen technisch. De inhoud
moet kloppen bij de geloofwaardigheid van de persoon.
 Let op alliteratie en retoriek. Gebruik anaforen: opeenvolgende zinnen die met
dezelfde woorden beginnen.
 Een goede speech kent een gelaagdheid: zowel het 'gewone' volk, de massa, als
de 'elite' moet worden bediend.
 Gebruik de antimetabool: 'Vraag niet wat je land voor jou kan doen, vraag wat
jij kan doen voor je land'.
 Zet jezelf als underdog neer.
 Inspireer en biedt hoop aan werknemers of collega's en speel in op de emoties
die er onder je gehoor leven.
 Gebruik de teleprompter: twee schermpjes links en rechts van de spreker waarop
elk woord uit de speech letterlijk langskomt. Eén risico: ook Obama raakte eens
sprakeloos toen dat apparaat uitviel.

LOAD-DATE: January 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              113 of 119 DOCUMENTS



                              AD/Algemeen Dagblad

                           22 januari 2009 donderdag

Vervolging Wilders is die moeite niet waard - HOOFDREDACTIE

SECTION: LEZER1; Blz. 22

LENGTH: 220 woorden


Geert Wilders verpersoonlijkt de botsing tussen de vrijheid van meningsuiting en
het verbod op haat zaaien en discriminatie. De politicus weet dat heel goed, en
gebruikt een juridisch trucje om grenzen niet te overschrijden: hij valt geen
personen of organisaties aan, maar alleen gedachtegoed. Dit onderscheid speelt
voor de gewone burger nauwelijks een rol, en het hof heeft dat kennelijk laten
meewegen in zijn opdracht aan het Openbaar Ministerie om toch te vervolgen. Dat
OM had daar eerder van afgezien, mede op basis van een voor Wilders gunstige
uitspraak van de Rotterdamse rechtbank in april van vorig jaar. Eén ding is
zeker, het betreft een politiek en juridisch mijnenveld. We kunnen nog vele
jaren verhitte, polariserende discussies verwachten met veel maatschappelijke
onrust. Vervolging van een parlementariër is hoogst zeldzaam, en verheldert ook
in die zeldzame gevallen nauwelijks iets. Het is de vraag of de gang tot aan de
Hoge Raad, en vermoedelijk verder, die prijs waard is. Dit klemt temeer daar de
uitspraak van het hof al zo inhoudelijk is dat die op een veroordeling lijkt, en
het valt te betwijfelen of hier nog sprake is van een eerlijk proces.


 Dick van der Meer
 plv. hoofdredacteur
d.vandermeer@ad.nl
 Wat vindt u? De kans op een eerlijk proces voor Wilders is verkeken. Reageer
via www.ad.nl

LOAD-DATE: January 22, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              114 of 119 DOCUMENTS



                              AD/Algemeen Dagblad

                            21 januari 2009 woensdag

'Ome Gerrit heeft ons allemaal de weg gewezen'

SECTION: BIBU10; Blz. 10

LENGTH: 882 woorden


ICOON Horecaman Van der Valk was bron van inspiratie voor ondernemers

 CASPAR NABER
 ROTTERDAM

 In zijn woning aan de Spaanse Costa del Sol is gistermiddag Gerrit van der Valk
overleden. De 80-jarige ondernemer, een van de twee grondleggers van het
gelijknamige horecaconcern met de Toekan als beeldmerk, was al geruime tijd
ziek.



 Zowel de familie als buitenstaanders omschrijven zijn dood als het heengaan van
een groot ondernemer. Gerrit van der Valk overleed omstreeks 13.00 uur aan een
hersenbloeding in zijn woning bij de Zuid-Spaanse badplaats Marbella.
 ,,In no time waren alle zeven kinderen, tientallen neven en nichten en
aangetrouwden op de hoogte van het overlijden van ome Gerrit,'' zegt neef Rob
van der Valk. ,,Een van de naaste familieleden zette een telefonische
kettingactie in werking.'' Daaruit bleek eens te meer de kracht van het door
familie en aangetrouwden gerunde horecaconcern, dat tachtig vestigingen telt in
binnen- en buitenland.
 'Ome Gerrit' verbleef volgens neef Rob vooral in Spanje vanwege zijn
gezondheidsproblemen. Sinds 2007 reisde hij niet meer. ,,Hij leed aan een
erfelijke aandoening. IJzer stapelde zich op in zijn bloed en zette zich af in
zijn longen. Daardoor had hij ademhalingsproblemen en een verstoord bloedbeeld.
Hij kreeg dan ook vaak nieuw bloed toegediend.''
 Ondanks zijn ziekte woonde Gerrit nog thuis. Hij werd er 'lieflijk' verzorgd
door 'tante Toos', een lijfarts en verplegend personeel. ,,Iedereen wist dat hij
niet meer beter zou worden. De laatste tijd ging het slechter, maar het moment
van zijn dood kwam onverwacht.''
 Van der Valk herinnert zich 'ome Gerrit' als een 'warme man' met veel gevoel.
,,Het was een bijzonder aimabel mens, maar bovenal ook een groot zakenman en
ondernemer. Een visionair die na de Tweede Wereldoorlog goed had gezien waar en
hoe hij het door zijn vader Martien gestarte familiebedrijf kon ontwikkelen. In
de VS pikte hij daarna het idee op van de motel-formule.
 ,,Wij zien zijn overlijden als een groot verlies. Temeer omdat ome Gerrit ons
allemaal de weg heeft gewezen, iets waarvoor wij hem heel dankbaar zijn.''
 Koninklijke Horeca Nederland omschrijft Gerrit van der Valk als een 'icoon'
voor de vaderlandse horeca. Door zijn toedoen is de hotel- en restaurantsector
toegankelijk voor elke Nederlander geworden. Directeur Lodewijk van der Grinten:
,,En dat allemaal tegen een uitstekende prijs-kwaliteit verhouding. Veel
horecaondernemers hebben zich door hem laten inspireren hoe gasten te verleiden
om de horeca te bezoeken.
 Waar de bekende toekan op het dak verscheen, ontstond een enorme bedrijvigheid.
Met stip is het Van der Valk-concern het grootste horecabedrijf van Nederland.
De Nederlandse horeca heeft een markante ondernemer verloren.''
 ,,Hij was inderdaad een echte ondernemer, maar wel eentje met uitgesproken
opvattingen,'' vindt Hendrik Jan Korterink. Hij schreef in 1996 het boek
Dynastie Van der Valk, de ups en downs van een ondernemende familie. ,,Na de
toestanden met de belasting, medio jaren '90, trok hij zich terug. Onder leiding
van de jongere generatie veranderde het concern. In plaats van hotels voor de
gewone man worden nu luxe paleizen gebouwd. Van het credo 'veel waar voor weinig
geld' is weinig overgebleven. Op de kers op de appelmoes na dan.''

 -----------------------------------------------------------------

 Loopbaan - Van autohandelaar tot horeca-tycoon

 13 juni 1928 Gerrit van der Valk wordt geboren in Voorschoten.
 1946 Neemt de autohandel van zijn vader over en maakt er een garage van.
 1952 Wordt door zijn vader op het zesde Van der Valk Hotel gezet: De Witte.
Daarna bouwt hij in Nuland eerste van een reeks motels.
 1982 Gerrits vrouw Toos wordt ontvoerd en na betaling van 12 miljoen gulden
vrijgelaten.
 1994 FIOD verdenkt Van der Valk van fraude. Met broer Arie treft hij een
schikking met de Belastingdienst. Jongere generatie zet beiden op zijspoor.
 2009 Het Van der Valkconcern viert zijn 75-jarig bestaan.


 -----------------------------------------------------------------

 Motel Nuland - Personeel treurt om dood van 'schat van een baas'

 Even wordt het sales manager Corry van Esch (49) van het motel in Nuland
teveel. De dood van Gerrit van der Valk brengt een tweede tragische
familiegebeurtenis heel dichtbij. Ruim vijf jaar geleden verongelukte Martien
van der Valk, zoon van Gerrit en directeur van het Brabantse motel.
 In het bijzijn van de aangeschoven collega's Monique van Woerkum (45) en Thea
van Orsouw (59) klaart Corry snel op. De twee gastvrouwen werken sinds 1981 bij
het familieconcern, Corry negen jaar. De drie zagen Gerrit van der Valk
gemiddeld vier keer per maand binnenwandelen toen hij nog niet ziek was.
 Zijn favoriete gerecht: zeetong en kalfslever, uiteraard met een kers op een
bakje appelmoes. Monique: ,,Het dessert mochten we nooit in een sjiek schaaltje
serveren. Meneer Van der Valk wilde per se hetzelfde kommetje als zijn gasten.''

 Thea: ,,Hij maakte altijd praatjes met de gasten. Een schat van een baasje.''

 Corry: ,,Meneer Van der Valk was een prettig persoon, heel duidelijk in alles.
Een markant man.''
 De Toekanvlaggen gingen gistermiddag direct na de onheilstijding halfstok.
Vandaag kunnen gasten en andere belangstellenden een condoleanceregister
tekenen.

 BART EBISCH

LOAD-DATE: January 20, 2009

LANGUAGE: DUTCH; NEDERLANDS

GRAPHIC: Gerrit van der Valk, geroemd om zijn zakelijk inzicht, overleed
gisteren op 80-jarige leeftijd. FOTO COR DE KOCK

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              115 of 119 DOCUMENTS



                              AD/Algemeen Dagblad

                            20 januari 2009 dinsdag

Dikke muts op voor hét moment

SECTION: BIBU02; Blz. 2

LENGTH: 1172 woorden


INAUGURATIE Amerikanen trotseren de bittere kou om een glimp van Barack Obama op
te vangen - Een nieuw hoofdstuk is aangebroken en ik wil er niets van missen.
Dorothea Sandler uit Georgia.

 JACQUELIEN NIENHUIS
 WASHINGTON
 Shary Malloy en Marisa Dirks laten niets aan het toeval over. Ze hebben
teenwarmers, oorwarmers, dikke mutsen en een driedubbele laag kleding zodat de
kou hen niet kan beletten om met eigen ogen te zien hoe geschiedenis wordt
geschreven.



 ,,We doen vandaag alvast een proef om te zien of we genoeg kleding aan hebben,
want we willen er bij zijn als Amerika wakker wordt. Maar we hebben zoveel
warmte in ons hart. Ik maak me geen zorgen,'' lacht Malloy.
 De vriendinnen uit Colorado staan zich voor het Witte Huis alvast voor te
bereiden op de inauguratie. Ze dragen bordjes met de namen van Ghandi, Rosa
Parks en Martin Luther King met zich mee om Obama's verhuizing symbolisch te
begeleiden.
 ,,Obama heeft op hun schouders mogen staan om dit te bereiken. Zonder hen was
deze dag nooit gekomen,'' leggen ze uit.
 De twee Obama-fans zijn net als vele honderdduizenden andere belangstellenden
op maandag al naar het centrum van Washington gekomen om alvast de route te
verkennen en een strategie te bepalen voor een dag in de bittere vrieskou tussen
twee miljoen mensen.
 De hoofdstad is een dag voor de inauguratie veranderd in een grote vesting.
Overal wandelen groepjes militairen, snuffelhonden doorzoeken de metro en
helikopters houden het centrum in de gaten. Op de daken maken cameraploegen en
scherpschutters zich klaar voor de feestelijkheden.
 Op Pennsylvania Avenue verdringen schoolklassen en gezinnen zich om een glimp
op te vangen van de barricades en veiligheidshekken, als waren het bijzondere
toeristische attracties. ,,Dit is een nieuwe dag, een nieuw begin,'' zingt
Dorothea Sandler uit Georgia, terwijl ze de ene na de andere foto maakt van de
rijen lege tribunes voor het Witte Huis. ,,Een nieuw hoofdstuk is aangebroken en
ik wil er niks van missen.''  Earl Worthy kijkt uit naar de voltooiing van zijn
pelgrimstocht naar de hoofdstad. Hij heeft zijn hele familie meegenomen op een
reis vanuit Mississippi naar Memphis, de stad waar de zwarte burgerrechtenleider
Martin Luther King werd vermoord, naar Washington DC.
    ,,Ik wil dat mijn kinderen dit met eigen ogen meemaken. Dit is een glorieus
moment in onze geschiedenis. Wat er ook gebeurt morgen - en ik hoop dat Obama
niks ergs overkomt - dit nemen ze ons nooit meer af,'' zegt de zwarte
marineveteraan.
 Hij schudt zijn hoofd. ,,Ik kan alleen maar denken aan mijn vader. Hij mocht
het moment dat Martin Luther Kings droom werkelijkheid wordt niet meemaken. Maar
ik weet zeker dat hij lachend op ons neerkijkt als Obama de eed aflegt.''
 Aan de andere kant van de Mall, bij het Capitool, drommen bezoekers en bewoners
samen om een glimp op te vangen van de plek waar Obama wordt ingezworen.
 Anita Alexander en Julius Lyons wonen al hun hele leven in Washington DC, maar
nog nooit namen ze de moeite om naar het centrum te gaan om de inwijding van een
nieuwe president te vieren. Nu kunnen ze niet ophouden met foto's te maken.
 ,,Dit is zo'n overweldigende gebeurtenis. Ik kan gewoon niet wachten tot het
morgen is.''
 INAUGURATIE
AD.NL

 -----------------------------------------------------------------

 Programma

 De programma-onderdelen van de inauguratie van Obama :
 Obama begint de dag met een kerkdienst.
 Aansluitend ontmoet hij vertrekkend president George Bush in het Witte Huis.
Obama en Bush vertrekken gezamenlijk naar het Capitool.
 17.00 uur (Nederlandse tijd): eerste feestelijkheden, met o.a. optreden van
Aretha Franklin bij het Capitool.
 17.30 uur: Joe Biden wordt ingezworen als vice-president.
 18.00 uur: inauguratie van Obama.
 18.30 uur: afscheidsceremonie voor George Bush.
 18.30 uur: Obama spreekt inaugurele rede uit.
 19.30 uur: parade over Pennsylvania Avenue.
 23.00 uur: einde parade. Begin van diverse feesten in Washington.
 De NOS zendt de inauguratie van Obama rechtstreeks uit op Nederland 1 van 17.30
tot 18.45 uur en  op Radio 1 van 17.30 tot 18.45 uur.


 -----------------------------------------------------------------

 Hebbedingetjes - Mokken, muismatten, T-shirts en latex maskers

 Obama op koffiemokken. Obama op T-shirts. Op buttons, op muismatten, op
herinneringsborden; steeds hetzelfde, grijnzende gezicht van de eerste zwarte
president van de Verenigde Staten.
 Het bedrijf Badge Direct uit Woerden zegt in Nederland en België goed te
verdienen aan de verkoop van zulke hebbedingetjes.
 ,,We verwachten dat we eind deze week 2500 producten hebben verkocht. Onze
klanten? Vooral Nederlandse Amerikanen en gewone Nederlanders met veel politiek
besef,'' zegt een woordvoerder.
 Wie met het oog de komende carnavalstijd graag de president wil uithangen, kan
een 'luxe latex masker' van Obama op zijn neus zetten. Ze zijn op internet
verkrijgbaar op feestartikelen.nl.
 De prijs voor zo'n masker:   49,95.


 -----------------------------------------------------------------

 Nederlanders - 'Kalverliefde' voor 'zwarte, warme, waardige man'

 WESSEL PENNING

 ,,Ooohhh.'' Een zwarte man wordt vanavond president van de VS en thuis in
IJmuiden kreunt Conny Braam (60) nu al van geluk.
 Ze was in 1971 oprichtster van de Anti-Apartheids Beweging Nederland. Beleefde
in 1990 van nabij de vrijlating van Nelson Mandela uit de gevangenis in
Zuid-Afrika.
 De inauguratie van Barack Obama is een nieuw 'Mandela-moment'. ,,Miljoenen
mensen in de hele wereld juichen vandaag. Vandaag wordt het racisme een enorme
klap toegebracht door die prachtige, waardige, zwarte man.''
 Het is precies hoe Gerda Havertong er over denkt. De actrice, die in Washington
de festiviteiten meebeleeft, vindt Obama de ideale, onkreukbare zwarte
president. Zondag - tijdens het popconcert voor Obama - stond ze pal voor het
podium. ,,Ik kon hem ruiken,'' juicht ze. ,,En dan de warmte die hij
uitstraalt!''
 De liefde voor Obama kent onder Nederlanders geen grenzen. Het is dus zoeken
naar mensen als Hans van Baalen, Kamerlid van de VVD. Hij vindt ons land
'kalverliefd'. En kalverliefde is vluchtig, waarschuwt hij. Het beleid van de
nieuwe president zal volgens hem niet wezenlijk afwijken van de werken van Bush.
Hij wil nog weleens zien hoe ons land reageert wanneer dezelfde meneer om extra
troepen vraagt voor Afghanistan. ,,Obama komt goed over. Maar het verschil dat
hij kan maken is beperkt. Ik vraag me af of hij meer gaat brengen dan nieuw
elan.''
 Braam: ,,Mandela en Obama zijn allebei als puinruimer aangesteld. Mandela moest
in Zuid-Afrika de rotzooi van de blanke man opruimen. Obama moet met de puinbak
van acht jaar Bush aan de slag.'' Cynisch: ,,Dat is volgens mij een van de
redenen dat dit tweetal door de machtige blanke heren de macht is gegund.'' Dan
weer opgewekt: ,,Maar zijn benoeming brengt ook hoop mee. De zwarten kunnen nu
voortaan naar Obama wijzen. Zo kansloos zijn wij zwarten dus niet!''
 OBAMA IN NEDERLAND
www.obamafanclub.nl; www.felixmeritis.nl; www.democratsabroad.nl

LOAD-DATE: January 19, 2009

LANGUAGE: DUTCH; NEDERLANDS

GRAPHIC: Terwijl de wereld zich opmaakt voor zijn inauguratie, klust Obama nog
een dagje als vrijwilliger in een opvanghuis. FOTO REUTERS/JIM YOUNG

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              116 of 119 DOCUMENTS



                              AD/Algemeen Dagblad

                            19 januari 2009 maandag

Obama spiegelt zich aan 'Abe' Lincoln

SECTION: BIBU10; Blz. 10

LENGTH: 1366 woorden


INAUGURATIE Eed afleggen op de bijbel die is gebruikt door de man die slavernij
afschafte - Wat we nodig hebben, is het doorzettingsvermogen en idealisme van de
eerste patriotten.

 JACQUELIEN NIENHUIS
 WASHINGTON
 Obama heeft er nooit een geheim van gemaakt wie zijn grote idool is van de 43
Amerikaanse presidenten. Hij kondigde zijn kandidatuur voor het Witte Huis aan
op de plek waar Abraham Lincoln zijn politieke carrière begon.



 Bij zijn kabinetsbenoeming zorgde hij net als de Republikein Abraham Lincoln
voor een team van voormalige rivalen. En als hij morgen wordt ingezworen, ligt
zijn linkerhand op dezelfde bijbel als Lincoln gebruikte in 1861.
 Voor de wereldpers was de symboliek van de eerste president van Afrikaanse
afkomst en de man die de slavernij afschafte, te mooi om te negeren. Obama baadt
zich dan ook al sinds het begin van zijn campagne in vergelijkingen met de
zestiende president, die net als hij van bescheiden afkomst is, rechten
studeerde, begon in de Senaat van Illinois en beroemd werd door zijn
spreektalent.
 Ook de organisatoren van de inauguratie doen er alles aan om de mantel van
Amerika's 'greatest president' om Obama's schouders te leggen. De
feestelijkheden begonnen zaterdag met een treintocht van Philadelphia naar
Washington; dezelfde route die Lincoln 147 jaar geleden nam op zijn reis naar
het Witte Huis. En tijdens zijn eerste lunch als president eet Obama het
lievelingskostje van 'Abe', geserveerd op een kopie van het servies dat diens
vrouw uitkoos voor het Witte Huis.
 Behalve Lincoln reizen de geesten van ten minste twee andere presidenten mee op
Obama's trip naar het Witte Huis. Sinds zijn indrukwekkende toespraak op de
Democratische Conventie in 2004 wordt Obama al geregeld 'de zwarte JFK' genoemd.
Zijn jongensachtige, charmante voorkomen, twee kleine kinderen en modebewuste
echtgenote roepen alleen maar meer vergelijkingen op. Obama, slechts een paar
jaar ouder dan John F. Kennedy toen deze zijn presidentschap begon, treedt
bovendien onder soortgelijke omstandigheden aan als zijn illustere voorganger.
Ook JFK kreeg in 1960 te maken met grote economische problemen en Amerika's
status in de wereld stond onder druk omdat de Russen de Koude Oorlog leken te
winnen.
 De Amerikanen worden deze dagen eveneens herinnerd aan de tijd van Franklin D.
Roosevelt. Net als FDR moet Obama vechten tegen een diepe economische recessie
of mogelijk zelfs een depressie.
 De trein reed Obama dit weekend onder meer door Pennsylvania en Maryland,
staten die worstelen om fabrieken open te houden, en DC waar de werkloosheid de
afgelopen maanden opliep tot ruim acht procent. Dus ging de reis van de nieuwe
president gepaard met analyses over Obama's miljardeninvestering in de
Amerikaanse infrastructuur en de New Deal. Diverse top-medewerkers verklapten
dit weekend dat Obama bij zijn inzwering evenals FDR de nadruk zal leggen op het
belang van 'verantwoordelijkheid' bij de overheid en financiële instituten. Ze
voorspelden dat hij een beroep zal doen op de Amerikanen om een einde te maken
aan de cultuur van 'alles kan'.
 Obama herhaalde dit weekend tijdens zijn treinreis de boodschap van hoop en
verandering, die hem zijn miljoenenaanhang bezorgde. ,,Laten we ons ervan
verzekeren dat dit niet het laatste is wat we doen om Amerika te veranderen,
maar het begin. Laten we streven naar een betere wereld,'' verklaarde de
toekomstige president in Philadelphia. ,,Slechts een paar keer in onze
geschiedenis zijn we geconfronteerd met zulke grote uitdagingen,'' zei hij met
een verwijzing naar de economische crisis en de twee oorlogen waarin de VS is
verwikkeld. ,,Wat we nodig hebben, is hetzelfde doorzettingsvermogen en
idealisme dat de eerste patriotten tentoonspreidden.''
 Obama liet tijdens de eerste festiviteiten merken dat hij bovenal een president
van alle Amerikanen wil zijn. In de trein reisden diverse 'gewone' burgers mee,
waaronder enkele Irak-veteranen en een moeder die onlangs werkloos raakte. De
toekomstige opperbevelhebber hield gisteren een groot feest bij - hoe kan het
anders - het Lincoln Memorial. Daar nam onder anderen een openlijk homoseksuele
priester het woord. Obama zorgde er ook voor dat er naast alle extravagante
inauguratiefeesten een buurtbal werd georganiseerd, met betaalbare kaartjes voor
de doorsnee Amerikaan.

 -----------------------------------------------------------------

 Belangstelling - Miljoenen komen in Washington feesten met de nieuwe president


 Treinkaartjes en vliegtickets zijn al maanden uitverkocht en in een straal van
honderd kilometer is geen hotelkamer meer te krijgen. De saaie ambtenarenstad
Washington is de komende dagen het toneel van het feest van de eeuw.
 Ruim twee miljoen mensen komen naar de stad, die zo'n zeshonderdduizend
inwoners telt. Sinds de beëdiging van John F. Kennedy en Lyndon B. Johnson, waar
1,2 miljoen mensen op afkwamen, was er niet zo'n grote belangstelling voor de
inauguratie van een president. Een stroom aan sterren parkeert de privéjets in
DC, van zangeres Beyoncé tot acteurs als Will Smith, George Clooney en
talkshowkoningin Oprah Winfrey. Overigens zal maar een deel van de
miljoenenmassa een glimp opvangen van het officiële moment dat Barack Obama zijn
rechterhand omhooghoudt om als eerste Amerikaan van Afrikaanse afkomst het
presidentschap te aanvaarden. Naast de honderden persoonlijke gasten van de
nieuwe First Family en vice-president Joe Biden zijn voor de ceremonie 'slechts'
240.000 kaarten te vergeven. Maar na de officiële plechtigheid is er nog genoeg
te feesten. Overal in de stad zijn bals om de nieuwe president te verwelkomen.
Naar verluidt zal Obama er zelf tien bijwonen.


 -----------------------------------------------------------------

 Open huis - Loten om felbegeerde toegangskaartjes voor het Witte huis

 Barack Obama houdt woensdag, zijn eerste volle werkdag als president van de
Verenigde Staten, open huis in het Witte Huis. Toegangskaartjes worden verloot.

 De deuren van 'huis' nummer 1600 aan Pennsylvania Avenue in Washington gaan
vroeg open voor het publiek. Het voornemen is om de regering van Obama 'de meest
benaderbare en toegankelijke' uit de geschiedenis te maken, aldus medewerkers
van de toekomstig president.
 Obama is overigens niet de eerste die het Witte Huis openstelt voor het volk.
Bill Clinton ging hem in 1993 voor. Er werden toen tweeduizend kaartjes verloot
onder belangstellenden. Hoeveel mensen ditmaal worden uitgenodigd was nog niet
precies bekend.


 -----------------------------------------------------------------

 Veiligheid - Een klein leger waakt over Obama

 Een legertje veiligheidsmensen bewaakt morgen de orde in Washington. Maar
liefst 20.000 manschappen - van verkeersagenten tot specialisten in gevaarlijke
stoffen en nucleaire wapens - moeten ervoor zorgen dat de historische
gebeurtenis vlekkeloos verloopt.
 Langs de route van het Capitool naar het Witte Huis staan bijna twee keer
zoveel militairen als tijdens de inauguratie van George W. Bush in 2004. De FBI
gebruikt diverse nieuwe technologieën. Honderd veiligheidsteams worden uitgerust
met vernuftige gps-systemen. Het centrum is tevoren digitaal in kaart gebracht,
zodat agenten snel en met grote precisie naar een brandhaard kunnen worden
gedirigeerd. Plekken waar scherpschutters hun vizier op de stoet kunnen richten
zijn afgesloten.
 Hoewel de CIA geen aanwijzingen heeft voor een aanslag, neemt de organisatie
geen enkel risico. Een netwerk van camera's houdt de massa in de gaten. De
inlichtingendiensten hebben een apart telefoonnet aangelegd om te voorkomen dat
- zoals op 11 september gebeurde - communicatie onmogelijk wordt omdat het
netwerk overbezet is.
 ,,Een van de redenen dat we zoveel manschappen en materieel inzetten is niet de
dreiging van een terroristische aanslag, maar het grote aantal mensen,'' zegt
het hoofd van de beveiliging Christopher Combs.
 Om onregelmatigheden te voorkomen worden bezoekers met behulp van luidsprekers
op de hoogte gehouden van de laatste informatie. Op strategische plekken staan
videoschermen waarop de ceremonie wordt uitgezonden. In noodgevallen kan de
organisatie sms-boodschappen verzenden naar iedereen in het centrum van
Washington.

LOAD-DATE: January 19, 2009

LANGUAGE: DUTCH; NEDERLANDS

GRAPHIC: Obama tijdens zijn historische treinreis naar Washington. FOTO
AP;Veiligheidsmensen zijn uitgerust met vernuftige gps-systemen.

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              117 of 119 DOCUMENTS



                              AD/Algemeen Dagblad

                            16 januari 2009 vrijdag

'Onzinnige vonnissen worden nooit getoetst'

SECTION: BIBU06; Blz. 6

LENGTH: 817 woorden


INTERVIEW Rechtspsycholoog Peter van Koppen opent in boek frontaal de aanval op
rechtspraak

 NIELS DEKKER
 AMSTERDAM
 Wie nog maar een greintje vertrouwen heeft in de Nederlandse rechtsstaat, doet
er goed aan het boek De Slapende Rechter over te slaan. Rechtspsycholoog Peter
van Koppen opent met collega's Willem Albert Wagenaar en Han Israëls frontaal de
aanval op de rechtspraak. Rechters worden afgeschilderd als knechtjes van het
Openbaar Ministerie, die bij grote rechtszaken grove, onherstelbare fouten
maken. De rechter faalt.


 Natuurlijk kan het altijd erger, zegt Van Koppen plots halverwege het gesprek.
Hij lacht voor de eerste en laatste maal. ,,Onlangs had ik een groep Chinezen
over de vloer. Zij vertelden me dat bekentenissen in hun land worden verkregen
door verdachten te martelen. Ik bedoel maar. Maar we hebben in Nederland wel een
erg groot probleem.''
 Dat probleem beschrijft Van Koppen met zijn collega's in het boek met de
veelzeggende titel De Slapende Rechter. Een figuurlijke uitspraak. ,,De meeste
rechtszaken verlopen probleemloos, dat geef ik gelijk toe. Maar als jij
toevallig bent verwikkeld in een ingewikkelde rechtszaak, dan heb je kans dat de
rechters bij rechtbanken en gerechtshoven er een zooitje van maken,'' vertelt
Van Koppen.
 ,,De Hoge Raad toetst bij herzieningsverzoeken eventuele onzinnige redeneringen
van rechters helemaal niet. De raad kijkt alleen maar of er een nieuw feit is,
een novum, waardoor een rechtszaak moet worden terugverwezen naar het
gerechtshof. Hierdoor kunnen lagere rechters eigenlijk helemaal hun gang gaan.
Hun oordeel is onaantastbaar, tenzij je nieuw bewijs vindt. Onschuldig
veroordeelden moeten, zoals in de Schiedammer parkmoord, dan maar hopen dat de
echte dader ooit opstaat.''
 In hun boek behandelen de auteurs acht grote strafrechtzaken, waaronder de
Schiedammer parkmoord, Puttense moordzaak, Eper incestzaak en de zaak Ina Post.
De conclusies zijn niet mals. Ze concluderen dat magistraten bij sommige
processen zitten te slapen; terwijl het bewijs voor de onschuld van verdachten
er duimendik bovenop ligt, zien ze het over het hoofd.
 ,,Rechters zijn knechtjes van het Openbaar Ministerie,'' herhaalt Van Koppen de
stellingname in het boek. ,,Magistraten hebben niet alleen de plicht alles te
toetsen wat het OM en justitie hen voorhoudt, maar ook om tijdens de zitting
zelf onderzoek te doen. Vaak laten ze dat na. Het kost rechters heel veel extra
werk als er getuigen moeten worden gehoord of er extra onderzoek moet worden
gedaan. Dat terwijl rechtbanken hun productie moeten halen; ze moeten zo veel
mogelijk rechtszaken afhandelen. Hierdoor kijken ze in de praktijk alleen maar
naar wat er in het strafdossier zit. Het dossier dat is samengesteld door het OM
om de schuld van de verdachte aan te tonen.''
 Uiteindelijk pleit Van Koppen in het boek weer voor de oprichting van een
Nationale Revisieraad. Deze onafhankelijke club van juristen en grotendeels
gewone burgers zou verzoeken tot herziening moeten beoordelen. Bij voldoende
twijfel zou de rechtszaak moeten worden terugverwezen. Zo kan worden voorkomen
dat rechters het werk van rechters beoordelen, zoals nu gebeurt.
 Het trio Van Koppen, Wagenaar en Israëls verwijst bij het plan nadrukkelijk
naar de soortgelijke Engelse Criminal Cases Review Commission, die in 1997 werd
opgericht. ,,We denken dat het in Nederland jaarlijks zou gaan om driehonderd
zaken. Een grove schatting is dat uiteindelijk tien zaken worden
terugverwezen.''
 Minister Hirsch Ballin (Justitie) liet eerder weten niets te zien in een
revisieraad, net als de Tweede Kamer, het OM en de rechtspraak. Voor die
partijen is de discussie dus ook gesloten. In plaats daarvan komt Hirsch Ballin
volgende maand met een ander wetsvoorstel. Daarin staat waarschijnlijk
verruiming van de herzieningsmogelijkheden. Bij nieuw technisch of
deskundigenbewijs wordt een verzoek behandeld door de Hoge Raad.
 ,,Een absurd en zwak voorstel. Er wordt nog steeds niet gekeken of de rechter
misschien gewoon een fout heeft gemaakt, wat in het verleden bij rechtszaken dus
wel is gebeurd,'' zegt Van Koppen.
 Volgens de rechtspsycholoog is het de hoogste tijd dat er een minister komt
zonder juridische achtergrond. ,,De minister is van huis uit altijd een jurist.
Het type mens dat niet veel affiniteit heeft met wetenschap en ook niet snel
rigoureuze veranderingen zal doorvoeren. Hij wil niet worden gezien als
spelbreker.''

 -----------------------------------------------------------------

 Paspoort

 Geboren: Op 13 juli  1953 in Haarlem.
 Carrière: Studeert psychologie in Groningen. Promoveert in 1984 in de
rechtsgeleerdheid aan de Eras- mus Universiteit Rotterdam. Is van 1992 tot
november 2008 werkzaam bij het Nederlands Studiecentrum Criminaliteit en
Rechtshandhaving. Momenteel is Van Koppen als hoogleraar verbonden aan de
Universiteit van Maastricht en de Vrije Universiteit Amsterdam.

LOAD-DATE: January 15, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              118 of 119 DOCUMENTS



                              AD/Algemeen Dagblad

                            13 januari 2009 dinsdag

'Amerikanen weten veel over reizigers'

SECTION: BIBU06; Blz. 7

LENGTH: 377 woorden


Reizigers naar de Verenigde Staten moeten zich sinds gisteren 72 uur voor hun
vlucht aanmelden op een speciale website van de ambassade. Doen ze dat niet, dan
mogen ze niet eens inchecken. Vijf vragen aan Toon Vogels, directeur van de
commerciële Visumdienst in Breda.



 1 Tot nu toe moesten Nederlanders een formulier invullen in het vliegtuig. Zijn
reizigers geschrokken van de nieuwe maatregel?
 ,,Ik krijg al de hele dag telefoontjes. Een vrouw vertrekt woensdag, maar had
zich niet aangemeld. Gauw aanmelden. Misschien heb je geluk, heb ik gezegd.
Reizigers hadden dit wel moeten weten. Deze nieuwe regel was al sinds juli vorig
jaar bekend en alle reisbureaus weten het. Bovendien vind ik dat mensen zich
gedegen moeten voorbereiden op een reis.''
 2 Sinds 11 september zijn de Amerikaanse autoriteiten steeds strenger geworden.
Hoe merkt u dat?
 ,,De Amerikanen willen steeds meer gegevens van passagiers. Na een conflict met
de Europese Unie over privacy is de wens om meer informatie van passagiers te
krijgen wat afgezwakt. Daar is eigenlijk deze regel voor in de plaats gekomen.
Maar ik weet zeker dat de Amerikanen veel meer over de reizigers weten dan wij
nu denken. Gewone burgers zullen daar niets van gaan merken, maar criminelen
wel.''
 3 De VS werken al met zwarte lijsten van mensen die het land niet binnen mogen.
Wie staan daarop?
 ,,Dat weet ik ook niet. Maar ik zeg altijd dat mensen, die niet meer dan
overtredingen op hun conto hebben, zich geen zorgen hoeven te maken. Met een
lichte gevangenisstraf kom je dat land ook nog wel in. Maar ik werd op een dag
gebeld door iemand die zei dat hij een moord had gepleegd. Ga jij maar niet, heb
ik gezegd. Mensen, die ooit veroordeeld zijn voor een drugsdelict, geef ik
persoonlijk ook niet veel kans.''
 4 Wat is het strengste land ter wereld?
 ,,Noord-Korea. Al moet ik zeggen dat het visum uiteindelijk meestal wel wordt
afgegeven. Het visum kan overigens alleen in Peking worden opgehaald. Andere
landen? Turkmenistan en Angola doen ook vaak moeilijk.''
 5 Wat is het gekste dat u heeft meegemaakt?
 ,,Een man wilde een visum voor Noord-Korea, maar wilde het niet in Peking gaan
ophalen. Toen ben ik,  op zijn kosten,  zelf een weekje naar Peking gegaan om
dat te regelen.''
 WESSEL PENNING

LOAD-DATE: January 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved

                              119 of 119 DOCUMENTS



                              AD/Algemeen Dagblad

                             2 januari 2009 vrijdag

Brieven

SECTION: LEZER1; Blz. 19

LENGTH: 645 woorden


Agressie
 Toenemende agressie en geweld zorgen voor angst bij hulpverleners. Toenemende
welvaart leidt tot toenemende vernietingsdrang. Rond de jaarwisseling lijkt dit
probleem een hoogtepunt te bereiken. Hulpverleners hebben liever een oliebol dan
een steen (AD 30-12). Tijd om kritisch naar onze beschaving te kijken, de
oorzaken op te sporen en aan te pakken. Niet-beleefde gevoelens van onmacht
zoeken een uitweg en grenzen worden opgezocht. Spanning, sensatie gaan hand in
hand met zinloos geweld. Hoe komen we uit in een wereld waarin hulpverleners
weer een oliebol krijgen in plaats van een steen?


 Carina van den Dongen, Lelystad.
 Israël (2)
 Ik dacht altijd dat Israëliërs zo slim waren maar dat blijkt nu toch wel een
heel klein beetje tegen te vallen. Want als je slim bent ga je praten en niet
als een dolle van je af slaan. Schande! Wat Hamas doet is niet goed te praten
maar wat Israël nu flikt, helemaal niet.
 N. van de Weerd, Ede.
 Israël (3)
 Zonder iemand te beschuldigen maar hoe zou de wereld eruitzien als Israël
gewoon in Scandinavië zou liggen?
 John Kruis, Schelluinen.
 Elektrisch
 Autofabrikant tempert euforie elektrische auto (AD 29-12). Natuurlijk rijden we
in 2015 nog niet elektrisch als het aan de ultraconservatieve fossiele auto- en
olielobby ligt, waar Bernd Bohr deel van uitmaakt. Maar hoe kan hij nu al
voorspellen dat er geen technologische vernieuwing komt, anders dan doordat hij
dat zelf boycot? Zoals al in de jaren '80 een perfecte elektrische auto werd
weggemoffeld toen een oliebaron de licenties opkocht. In elk geval krijgt Bohr
gelijk als Den Haag en Brussel zich blijven laten 'omlobbyen' door dit soort
onzinverkopers.
 G. Jansen, Amersfoort.
 17-jarigen
 Minister Eurlings wil 17-jarigen, onder begeleiding, in een auto laten rijden
(AD 27-12). De jeugd scheurt nu al zodra zij haar rijbewijs heeft. Wie
controleert of er een begeleider bij zit? De politie heeft nu al haar handen vol
en nu weer een nieuwe taak. Ik hoop dat minister Eurlings tot bezinning komt.
 J.L. de Waard,
 Krimpen aan den IJssel.
 Geweld op bus
 Geweld op de bus neemt snel toe (AD 24-12). Het wordt tijd dat we dit geweld
snel de kop indrukken, we moeten veilig kunnen reizen. De gewelddadige jongeren
vragen aandacht voor hun problemen, help ze. Voortaan twee politieagenten of
maatschappelijk werkers per bus mee om het geweld tegen te gaan en met de
jongeren te praten. Dit werkt beter dan straffen. Er komen steeds meer mensen op
straat, agressief worden is geen optie meer, maar elkaar helpen wel. Mensen
moeten geactiveerd worden om speciaal onderwijs te volgen om anderen geweldloos
de juiste weg te wijzen.
 Suzan Bijl-Rijkhoff, Assendelft.
 Kou in de VS (3)
 Het klimaat is inderdaad het resultaat van gemiddelden, van 30 tot 100 jaar. De
aarde heeft in duizenden tot miljoenen jaren met tropische perioden en ijstijden
te maken gehad. Dan stelt een periode van enkele tientallen jaren dus maar
weinig voor. De mens wil echter alles in eigen hand hebben. Misschien moeten wij
de natuur maar haar gang laten gaan. De natuurlijke ontwikkelingen hoeven wij
niet te bevorderen maar tegenwerken is onbegonnen werk. Mogelijk komt er ook wel
weer een ijstijd. De aardbewoners die dat meemaken zullen zich dan misschien net
zo druk maken over de uitgestorven ijsbeer als wij nu doen over de dinosaurus.
 Eric Flaton, Pijnacker.
 Vertrekpremie
 Topman ABN Amro krijgt 8 miljoen mee (AD 31-12). Ik snap niet dat topman
Schmittmann zich zonder schaamrood op de kaken op straat durft te begeven.
Meneer helpt de bank, met behulp van aandeelhouders met dollartekens in de ogen,
naar de afgrond en vraagt blijmoedig 8 miljoen euro als vertrekpremie. De
recessie is te danken aan dit soort mensen. Nooit genoeg, altijd maar meer. Maar
de gewone man is wel de dupe. Met 8 miljoen in de knip kun je de recessie wel
aan.
 Joop Boelaars, Spijkenisse.

LOAD-DATE: January 1, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2009 AD NieuwsMedia BV
                              All Rights Reserved
