
                               1 of 106 DOCUMENTS

                                 de Volkskrant

                               December 29, 2000

De drachme gaat roemloos ter ziele

BYLINE: VAN ONZE BUITENLANDREDACTEUR ERIC OUTSHOORN

SECTION: Economie; Pg. 2

LENGTH: 477 words

DATELINE: AMSTERDAM


De Griekse toetreding tot de Europese Monetaire Unie betekent niet alleen het
sluitstuk van een jarenlange herstructurering van de economie, maar ook het
einde van de drachme die, net zoals de nationale munten van de andere
EMU-deelnemers, zal worden vervangen door de euro.

'Die EMU leeft hier niet', verzekert een waarnemer in Athene. Verdriet heerst
eigenlijk alleen bij Griekse vereniging van muntverzamelaars. Daar wordt
verzucht dat in een handomdraai 2500 jaar geschiedenis wordt weggeworpen. Want
dat is de leeftijd van de drachme, vinden ze, ofschoon dat wat overdreven is. De
nationale munt bestaat pas sinds 1830, toen de eerste stukjes Griekenland zich
konden losmaken van het Ottomaanse rijk. Toen poogde het kersverse vorstenhuis
iets van een nationaal gevoel aan te kweken en greep terug op de roemruchte munt
uit de oudheid.

Die antieke drachme werd voor het eerst rond 650 voor Christus gemunt in
verscheidene Griekse stadstaten en kan met enige fantasie het eerste
internationale betaalmiddel worden genoemd.

Maar 2500 jaar later maakt vrijwel niemand zich meer druk om de drachme, euro of
EMU. Wel is er enige trots dat Griekenland erin is geslaagd om te voldoen aan de
eisen van de EMU en dat geeft de veelgeplaagde premier Simitis een steuntje in
de rug. Want het is goeddeels zijn verdienste dat zijn socialistische
Pasok-partij akkoord is gegaan met een streng bezuinigingsbeleid van jaren.

Pas de laatste weken verschijnen her en der in de Griekse pers verhalen over
euro en de EMU. 'Ik kom net terug van de supermarkt hier in het zuiden van
Athene', zegt een andere waarnemer. 'Marinopoulos Carrefour, een van oorsprong
Franse keten, heeft de artikelen pas de afgelopen dagen dubbel geprijsd: in
drachmes en in euro's.'

De gewone man is van dat beleid alleen maar beter geworden, vindt hij. Het
consumentenvertrouwen is gegroeid, de rente is spectaculair gezakt. Zo daalde de
hypotheekrente van boven de 20 naar ruim 9 procent', zegt hij. 'Helaas geldt dat
ook voor de spaarrente, die is gezakt van zo'n 9 tot 3,75 procent.'

Voor felle discussies is de euro geen aanjager. Beide grote partijen, de Pasok
van Simitis en de oppositionele Nieuwe Democratie (ND) van Karamanlis, staan in
grote lijnen achter het beleid dat de laatste jaren is gevoerd. De
communistische KKE, de derde partij in het land, heeft wel bedenkingen, maar
vormt geen politieke factor.

Simitis en Karamanlis hebben andere zorgen aan hun hoofd: de populaire
burgemeester van Athene, Avramopoulos, heeft aangekondigd een partij te willen
oprichten omdat ND en Pasok aan het eind van hun levenscyclus zijn. Zij weten
dat het woord Avramopoulos meer electorale ellende teweeg kan brengen dan het
woord drachme.

Wisselkoersen ; Internationale organisaties ; Politiek en Staat ; Recht ;
Volkenrecht ; Economie ; Internationale Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               2 of 106 DOCUMENTS

                                 de Volkskrant

                               December 21, 2000

De tragiek van de bekende Nederlanders

BYLINE: SANDER VAN WALSUM

SECTION: Binnenland; Pg. 3

LENGTH: 705 words


Kerstmis als alibi voor goedkoop engagement. Kerstmis als kapstok voor mooie
gedachten. Kerstmis als legitimatie van twee dagen naastenliefde. Dominee Anne
van der Meiden, in een vorig leven hooggeleerd communicatiedeskundige, gruwt
ervan. Niet omdat de hedendaagse opsmuk dikwijls zo profaan van karakter is,
maar omdat de geboorte van Christus zichzelf wel legitimeert. Goedbedoelende
predikanten kunnen verwijzingen naar de actualiteit van dit bijbels gegeven
gevoeglijk achterwege laten. Het verhaal is zo al mooi genoeg.

In Hervormd Nederland doet Van der Meiden zijn ambtgenoten die er elk jaar in
een uitverkocht godshuis weer iets van moeten zien te bakken, op minzame toon
enkele suggesties aan de hand. 'Om te beginnen: ik vind dat het altijd over
Jezus van Nazareth moet gaan. Je moet zijn verjaardag niet bederven door over
profeten-koekjes en apostel-kalfjes of verschrikkelijke oorlogen in verre landen
te praten.' Hoofdredacteur Willem van der Meiden gaat in op het harmonieus
samengaan van heidense en christelijke elementen in de kerstviering, en de
rekkelijkheid die kerkleiders in dezen wijselijk hebben betracht. 'De grootste
kracht van Kerst is de timing', concludeert hij. 'Het is een feest op het moment
dat mensen aan een feest toe zijn.'

Dat Jezus midden in de winter is geboren is - alleen al vanwege de nabijheid van
'herders op de velden' - hoogst onwaarschijnlijk. Maar wat doet het ertoe,
vraagt hij zich retorisch af. Als het kerstfeest een historisch en leerstellig
correct karakter had gehad, zou het een even fletse aangelegenheid zijn geworden
als, bijvoorbeeld, Pinksteren. En daar zou niemand mee zijn gediend.

Vrij Nederland en HP/De Tijd hebben hun eindejaarspostuur aangenomen, en nemen
de gelegenheid te baat om uitputtend in de nationale navel te staren. Vrij
Nederland legde aan Geert Mak, Marita Mathijsen en de historicus Hermann von der
Dunk de vraag voor of ons calvinistisch erfgoed - waarmee allen zich enigermate
vereenzelvigen - wel bestand is tegen de weelde van wat tegenwoordig onze tweede
Gouden Eeuw wordt genoemd. Om te beginnen kan die kwalificatie op geen genade
rekenen. 'Het is karakteristiek voor onze huidige cultuur dat we aan een Gouden
Eeuw denken omdat het ons materieel zo goed gaat', zegt Von der Dunk. In
politiek en cultureel opzicht spelen we geen rol van betekenis meer.

Integendeel. Wij hebben onszelf gereduceerd tot loyale lidstaat van de Europese
Unie, en trouw adept van de Amerikaanse mores. 'Het is toch om te huilen dat ons
cultureel erfgoed nu ook al geld moet opleveren', zegt Geert Mak. 'Alles in dit
land moet rendabel zijn.' En Marita Mathijsen vraagt zich vertwijfeld af wie in
dit land nog zijn sokken stopt. Het eendrachtig geweeklaag over de teloorgang
van charmante nationale deugden, culmineert helaas niet in de conclusie dat de
Nederlandse cultuur gedoemd is te verdwijnen. 'Het land lost op als smeltkaas',
stelt Mak, 'maar het blijft wel Nederland.'

Elders in Vrij Nederland doen scholieren, in strijd met de vorige stelling, uit
de doeken hoe hard zij moeten bijklussen om hun hoge levensstandaard te kunnen
bekostigen. En Louis van Gaal blijkt toch moeilijk over andere onderwerpen dan
voetbal te kunnen praten.

De tragiek van het bekende Nederlanderschap krijgt treffend gestalte in HP/De
Tijd. Henk Westbroek erkent vroeger moeite met die rol te hebben gehad, maar kan
de indruk niet wegnemen dat hij nu wel met zijn roem overweg kan. 'Ik kom
overal. Ik ga gewoon met de trein, ik zeg vriendelijk gedag tegen iedereen, en
ik vraag vriendelijk om net zo behandeld te worden als iedereen.' Hoed u voor de
gewone Nederlander, denk je dan.

En hoe is het nu met Ruud, de meest aaibare Big Brother-creatuur? Niet goed, zo
blijkt uit alles. Maar ja: is er nog wel een alternatief voor de rol die hem
door Veronica was toebedacht - namelijk die van publiekslieveling? Vriendin
Wiltrude wil haar oude Ruud terug. 'Thuis knuffelt hij nooit. Ruud is geen
knuffelbeest. Dat 'effe knuffele' zegt ie nooit. En 'laat je niet gek maken' ook
niet.'

Elsevier en De Groene Amsterdammer hebben hun lezers vorige week al voldoende
leesvoer voor de verplichte vrije dagen verschaft.

Tijdschriften ; Media ; Pers

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               3 of 106 DOCUMENTS

                                 de Volkskrant

                               December 19, 2000

TV.NL (2)

BYLINE: CORNALD MAAS

SECTION: Media; Pg. 18

LENGTH: 417 words


Eind deze week hou ik ermee op. Dus keek ik gisteravond nog maar eens met meer
dan gemiddelde interesse naar de nieuwsprogramma's en actualiteitenrubrieken. De
televisie van nu volgt nauwgezet de waan van de dag. Dus schrijven over tv is
voor een belangrijk deel schrijven over de reflectie op het nieuws.

Nooit durfde ik 's avonds de deur uit in de veilige wetenschap dat de
videorecorder snorde. Zul je net zien, zei ik steevast tegen vrienden, dat in
het 8 Uur-Journaal de dood van Juliana wordt bekendgemaakt, en dat ik niet kan
beschrijven wat de eerste reacties waren. En de reacties op die reacties. En de
analyses daarvan. En de commentaren daar weer op - in al die
actualiteitenmagazines en praatprogramma's op al die zenders.

Gisteren vanzelfsprekend veel berichtgeving over de nasleep van de rellen in Den
Bosch. Op alle zenders boze Bossche buurtbewoners. De gewone man geldt steeds
vaker als opiniemaker, zijn klein-menselijke verhaal scoort - ook bij de chique
publieke collega's van Hart van Nederland. B & W en NOVA gingen verder en
probeerden te analyseren hoe het mis kon gaan in Den Bosch. Betrokkenen spraken
in B & W hun ergernis uit over het feit dat er in overhaaste openbare
mededelingen onnodig gestigmatiseerd is. Conclusie van het debat: de
autoriteiten spraken voor hun beurt, de media pikten het gretig op en het kwaad
was geschied.

Haast is geboden. De angst om er niet bij te zijn - en vooral: om er niet als
eerste bij te zijn - is groot. Elke getuige krijgt de kans om zijn verhaal zo'n
keer of tien te vertellen. Steeds een andere microfoon met een ander zender-logo
onder je snufferd. Elk programma wil zijn eigen statement.

Cameraploegen lopen elkaar steeds weer voor de voeten. Voor duiding is
nauwelijks tijd. Genoeg voorbeelden, afgelopen jaar, van gebeurtenissen die
dankzij media-exposure de trekken kregen van hypes. Verslaggevers reisden mee
met boze vrachtwagenchauffeurs die blokkades wilden opwerpen. Ze ontpopten zich
in Enschede als ramptoeristen. Ze maakten wereldnieuws van de voorbereidingen
van Euro 2000, van de ruzie tussen Van Aartsen en Kok, van de commerciele flirt
van de VARA. Ze kondigen nu vast nieuwe rellen in Den Bosch aan. En nieuwe
Molukse acties.

2 Vandaag ging langs bij Maluku Warchild-woordvoerder Reawaruw. Die deed
onheilspellende mededelingen. Is het niet een mooi succes dat de aandacht van de
media vast binnen is, vroeg de verslaggever. Reawaruw: 'Ik heb geen succes - dit
is een en al verlies, man!'

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               4 of 106 DOCUMENTS

                                 de Volkskrant

                                December 2, 2000

Vrouw is uit vrije wil nogal 'mutsig'

BYLINE: VAN ONZE VERSLAGGEEFSTER MIRJAM SCHOTTELNDREIER

SECTION: Binnenland; Pg. 3

LENGTH: 413 words

DATELINE: AMSTERDAM


Het liefst kijkt ze naar Robert ten Brink op tv, met de poes op de bank en de
Libelle binnen handbereik. Als ze niet thuis zit, vindt ze het het
allergezelligst om met een vriendin uit eten te gaan. Dat is nog leuker dan met
haar eigen Jan of de kinderen iets doen. Haar vriendin is geen briljant loeder,
maar betrouwbaar en eerlijk.

Wie is deze brave, wat mutsige vrouw? De vrouw die tegelijk zegt dat ze vooral
haarleven in volle vrijheid wil inrichten, zonder commentaar van derden?

Jawel, het is de Nederlandse vrouw. Zij is traditioneel, maar uit vrije wil. Dat
zeggen anderen niet, zo rijst ze op uit een landelijk onderzoek op inititief van
onderzoeksbureau Trendbox, Miss Etam en communicatiebureau BSUR.

De Nederlandse vrouw, tussen 18 en 65 jaar, doet geen gekke dingen en vraagt van
niemand gekke dingen. Ze droomt van meer vakanties en verre reizen. Ruim de
helft zou ook wel iets willen laten veranderen aan borsten en billen.

En toch is praktisch elke vrouw best tevreden over zichzelf. De vrouwelijke
dwarsdoorsnee lijkt niet op de superstrakke zakenvrouw of ultrahippe jonge meid
die de covers van de vrouwenmagazines sieren. De media hebben het mis. De gewone
vrouw vindt menstruatie vervelender dan ongelijke beloning. Werken doet ze
graag, vanzelf, maar als ze moet kiezen, gaat haar gezin voor.

Gaap.

Gelukkig kraakte het hilarische zangtrio Mrs Einstein, een kritische noot over
de keuzevraag, tussen gezin en carriere. 'Als er brand is, wat haal je eerst, je
paspoort of je cavia?', snerpte de leadzangeres.'Logisch, eerst ga je de cavia
redden.'

Maar panellid en psycholoog Vincent Duindam gooide roet in het eten. Bij gelijke
vraagstelling kiezen mannen voor hun werk. 'Dan staan er kriebels in de
kantlijn, dat de vraag fout is, een oneerlijke dilemma.'

Arrogant en egoistisch, dat is het laatste wat de Nederlandse vrouw wil zijn, en
sterk en onafhankelijk noemen maar weinigen zichzelf.

Publiciste Mourali werd het te gortig en greep het evidente belang van
vriendinnen aan. Vrouwen gaan elkaar zien als 'inspirerende' contacten, ze
beginnen met elkaar te netwerken. Een belangrijk economisch kunstje om vooruit
te komen.

Schrijver Joost Zwagerman zag even sterretjes, hij kon zich niet voorstellen dat
mannen elkaar zo bekijken. Lingerieontwerpster Marlies Dekker: 'Jij loopt
automatisch naar een nuttige man, dat heb je niet eens meer door.'

Vrouwen ; Trends ; Maatschappij ; Sociaal Cultureel ; Bevolking

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               5 of 106 DOCUMENTS

                                 de Volkskrant

                                December 2, 2000

Zwartkopke is een koolmeeske

BYLINE: RENE DIDDE

SECTION: Wetenschap; Pg. 7

LENGTH: 694 words


Alleen al voor de koolmees kennen Brabanders ruim honderd benamingen. Goed om te
weten voor taalonderzoekers in Peru.

HET BRABANTS dialect kent een enorme variatie aan vogelnamen. Twintig alledaagse
vogels worden in het Brabantse taalgebied aangeduid met bijna tweeduizend
verschillende namen. Wanneer Belgisch-Brabant wordt meegerekend, zijn het er
zelfs bijna vijfduizend. De volksnaamgeving van bijvoorbeeld de koolmees
varieert van 'stijfselkopke' in Raamsdonksveer tot 'enkelde biemeester' in Oss,
en van 'biemeeuwke' te Hoogerheide tot 'koolpijpke' en 'zwartkopke' in Deurne.
De koolmees kent 104 synoniemen, en inclusief verbasteringen van achtervoegsels
als

-meeske en -mezeke loopt de teller op tot meer dan vierhonderd verschillende
Brabantse namen.

Deze wetenschap danken we aan het turfwerk van taalkundige dr. Jos Swanenberg,
die deze week promoveerde aan de Katholieke Universiteit Nijmegen. De vogelnamen
prijken in niets minder dan het Woordenboek van Brabantse Dialecten.

De grondslag voor dat thematisch geordende lexicon ligt in de jaren zestig
wanneer Nijmeegse taalkundigen de omvangrijke vaktaal van de Brabantse boer
fileren. Daarna volgde de taal van de bakker en de slager. 'Nu zijn vogels,
planten en dieren aan de beurt en straks de Brabantse woorden voor het menselijk
lichaam, religie en onderwijs', zegt Swanenberg.

Het wetenschappelijke werk komt op het eerste gezicht over als gepassioneerd
hobbyisme van mensen met een groot hart voor Brabant, en Swanenberg zal de
laatste zijn die dat ontkent. Toch opereert hij in zijn proefschrift op een
intrigerend grensgebied tussen de biologie en de taalkunde. In het begin werkt
dat nog eenvoudig. 'Veel mensen noemen een koolmees gewoon een mees', zegt
Swanenberg. Zulke primaire naamgeving stamt uit de kindertijd met kleine
woordjes als 'mus' en 'mees'. Wie enige affiniteit heeft met vogels, leert later
een secundaire naam als 'koolmees'. De toevoeging 'kool' dankt het vogeltje aan
zijn zwarte kopje, en dat verklaart variaties in de Brabantse streektaal als
'zwartkopke' of 'koolder'. Daar beginnen taalkunde en biologie uit de pas te
lopen, want er bestaat ook een andere vogel die zwartkop heet.

'Soms kon de gewone man de koolmees niet thuisbrengen. Op basis van afwijkende
kenmerken verzon hij daarom eigen metaforen voor de vogel', zegt Swanenberg. Dat
verklaart namen als 'biemeeuke', 'biemeester' en 'biediefke'. 'Want behalve
zaden en bessen eten mezen graag insecten, zoals bijen.'

Fraai klinken de metaforen die betrekking hebben op de vorm van het nest. Zo
heet de koolmees in Schijndel 'toetimmerke'. 'Dat komt doordat hij zijn nest
boven afdicht en de ingang opzij maakt.' In Geldrop en Gemert heet de staartmees
om dezelfde reden 'ovenmetseltje'.

Met de verhaspeling van staartmees en koolmees toont de 'biologie van de gewone
man' haar grilligheid. De taal blijkt eigenwijzer dan de biologie. Ook een
winterkoninkje maakt namelijk dichtgemetselde nesten. 'Vandaar de Tilburgse
benaming 'ovenbakkertje' voor het winterkoninkje.'

Ook ritme en nabootsing van de klank van het vogeltje vormen een rijke
inspiratiebron voor Brabantse vogelnamen. De koolmees doet van 'tie-ti-ta'. 'Dat
verklaart het Roosendaalse woord 'ziedietwee', terwijl men in Overloon, Budel en
Boxmeer spreekt van 'schiet in het vuur'.'

Met de methodiek verkrijgen taalkundigen volgens hem meer dan louter inzicht in
het Brabants. 'Niet alleen leren we meer over woordvorming in aanpalende
taalgebieden als Limburg en Vlaanderen, we kunnen het ook gebruiken voor het
Fries en Nieuw-Guinees. En het zou me evenmin verbazen als ook de grondslag voor
het vormen van vogelnamen bij een nog onontdekte indianenstam in Peru dezelfde
is als die in Brabant.

Swanenberg speurt daarom dapper door naar woorden in het Brabantse dialect. 'Ik
moet er wel steeds meer voor naar bejaardentehuizen', zegt hij. 'Het dialect
sterft namelijk uit, het Nederlands wint terrein. Zonde, want straks weet
niemand meer dat daar een 'schon zwartkopke' gaat, als een mooi koolmeesje
opvliegt.'

Dialecten ; Non fictie ; Kunst en Cultuur ; Kunst ; Taal- en Letterkunde ;
Taalkunde

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               6 of 106 DOCUMENTS

                                 de Volkskrant

                                December 2, 2000

Een beetje patient houdt zijn mond dicht

BYLINE: JET BRUINSMA

SECTION: Wetenschap; Pg. 7

LENGTH: 1324 words


De patient wordt mondiger. Doktoren krijgen op het spreekuur internet-uitdraaien
onder hun neus, belangen-verenigingen eisen het beste van het beste. Overheden
betrekken de moderne patient intussen vooral uit voorzorg gretig bij de lastige
keuzes in de gezondheidszorg.

GEEN DOKTER zal nog hardop durven zeggen dat alleen hij weet wat goed is voor
zijn patienten. De patient van vandaag is mondig, en eist met de uitdraai van
internet in de hand een behandeling, verwijzing of recept. Hij stapt naar de
rechter om thuiszorg af te dwingen. Patientenorganisaties zetten verzekeraars en
overheid onder druk om dure medicijnen vergoed te krijgen. Overal ter wereld
betrekken regeringen de burgers bij openbare debatten over het stellen van
prioriteiten in de gezondheidszorg.

De tijd waarin patienten gewoon patienten moesten zijn en de dokter alles het
beste wist, lijkt definitief voorbij. Maar dat betekent nog niet dat de burgers
staan te dringen om hun zegje te doen over het maken van keuzen in de zorg, zo
bleek vorige week in Amsterdam tijdens een internationaal congres over keuzen in
de zorg. De angst dat sterke patientenorganisaties altijd meer en duurdere zorg
willen, is evenmin terecht. De ervaringen met de invloed van patienten en gewone
burgers op het beleid leveren een genuanceerd en complex beeld op.

Is een lekenpubliek wel in staat om mee te denken over het stellen van
prioriteiten in de gezondheidszorg? De Britse ethicus Stephen Wilmot van de
Universiteit van Derby vroeg groepen middleclass-burgers welke patienten in
aanmerking zouden moeten komen voor een schaarse donorlever. Moet leeftijd een
rol spelen? De kans op succes? En dient voor alcoholisten met een kapotte lever
niet de regel op te gaan: eigen schuld, dikke bult?

De onderzoeksresultaten waren verwarrend. De ondervraagden veranderden
voortdurend van opvatting. Het debat bleek alleen te kunnen worden gestopt
doordat de deelnemers moe werden. Toch is Wilmot niet cynisch over zijn
bevindingen. 'Nee, de mensen gingen steeds breder denken, ze leerden van de
discussie. De moeilijkheid was alleen dat we niet wisten wanneer dat leerproces
was voltooid. Maar zelfs als mensen van mening veranderen, dan nog is het
legitiem om ze bij de besluitvorming te betrekken. Daar hebben ze recht op.'

Wilmots onderzoek is, zegt hij, bedoeld als aanvulling op het werk van economen
die de waarde-oordelen van het publiek willen meten. 'Daarbij gaat het om
kwantiteit. Economen zijn vooral geinteresseerd in de uitkomst. Wij hadden
belangstelling voor de manier waarop het publiek tot een oordeel komt. Het
blijkt dat de gewone burger vooral kijkt naar gelijke rechten en een eerlijke
verdeling, en veel minder naar de gezondheidswinst.'

Het bekendste voorbeeld van publieksparticipatie bij keuzen in de zorg komt uit
de Amerikaanse staat Oregon. Meer mensen met lage inkomens zouden toegang
krijgen tot Medicaid, het ziekenfonds. Om dat mogelijk te maken, zou het
verzekeringspakket worden verkleind. Aan het brede maatschappelijke debat over
de vraag wat voortaan wel en wat niet meer vergoed zou worden, deden echter
vooral hulpverleners en studenten mee en vrijwel geen verzekerden. Hun opvatting
kwam vooral indirect naar voren, via consumentenorganisaties die als
belangenbehartigers optraden.

Wil het volk eigenlijk wel meebeslissen over keuzen in de zorg? Dat is nog
nauwelijks onderzocht. Zijn gewone mensen wel in staat om daarover uitspraken te
doen? En zullen de financiele sluizen niet wijd open gaan als patienten (of
erger nog, een lekenpubliek) hun rol van zwijgende toeschouwers opgeven en gaan
meebeslissen over prioriteiten?

Leken willen wel degelijk worden betrokken bij beslissingen over het
gezondheidszorgsysteem en de onderdelen daarvan, ontdekten Britse onderzoekers
van de Universiteit van Liverpool. Maar die gewone burgers weigeren
verantwoordelijkheid te nemen voor de besluiten. Op het niveau van de
patientenzorg wilden de ondervraagden wel meehelpen criteria te ontwikkelen,
maar uitsluitend om de dokters beter in staat te stellen te kiezen welke
patienten voor behandeling in aanmerking komen.

Hoe het grote publiek betrokken kan worden bij het maken van keuzen in de zorg
is echter de grote vraag. Regeringen raken er steeds meer van doordrongen dat
een publiek debat noodzakelijk is om - altijd discutabele - keuzen in de zorg
geaccepteerd te krijgen. Maar of er vervolgens ook iets gebeurt met de uitslag,
is een ander verhaal.

Prof. dr. Tom van der Grinten, hoogleraar beleid en organisatie in de
gezondheidszorg in Rotterdam, wijst erop dat de Nederlandse regering het
resultaat van de uitgebreide publieksdebatten over het rapport-Dunning begin
jaren negentig (wat is noodzakelijke, dus te vergoeden zorg, en wat niet?)
volstrekt negeerde. 'Dat was blijkbaar politiek niet echt riskant', zegt hij.

De regering van Nieuw-Zeeland, die in diezelfde periode het ziekenfondspakket
wilde inkrimpen omdat de kosten te snel stegen, maakte juist dankbaar gebruik
van het publiek om strakkere regels te stellen aan allerlei behandelingen, onder
meer van hoge bloeddruk. Wendy Edgar, beleidsadviseur van de minister van
Volksgezondheid in Wellington, was nauw bij dat proces betrokken.

'We legden het bloeddruk-panel, waarin alle partijen waren vertegenwoordigd, een
ontwerp-richtlijn ten behoeve van behandeling voor waarin gezond leven bovenaan
stond. Daarna kwam de behandeling met goedkope plaspillen, en pas als dat niet
hielp, zouden de veel duurdere betablokkers en de ACE-remmers mogen worden
voorgeschreven.

'Het publiek had daar alle begrip voor, maar de artsen en de farmaceutische
industrie waren tegen. Omdat ze hun standpunt niet hard konden maken, gingen ze
uiteindelijk toch akkoord. Maar we hadden wel de invloed van de consumenten
nodig om tot deze richtlijn te komen.'

Door consumenten te betrekken bij impopulaire maatregelen als inkrimping van het
pakket, kan een regering protesten indammen, is Edgars ervaring. 'Dat geldt
zeker in een land als Nieuw-Zeeland, waar het publiek slecht is geinformeerd en
de media sensatiebelust zijn.'

Organisaties van patienten met een bepaald ziektebeeld zijn daarentegen
uitstekend op de hoogte van de medische mogelijkheden voor hun ziekte.
Veelbelovende medicijnen - zoals HIV-remmers - worden soms onder druk van
krachtige belangengroepen vergoed nog voor ze goed en wel uit de experiment-fase
zijn.

Maar het komt ook voor dat patienten zich verzetten tegen een nieuwe therapie,
zo bleek uit het verrassende betoog van prof. dr. Stuart Blume, hoogleraar
wetenschapsdynamica aan de Universiteit van Amsterdam.

Grote groepen doven en ouders van dove kinderen verzetten zich halverwege de
jaren tachtig fel tegen de introductie van cochleaire implantaten: peperdure,
kunstmatige binnenoren voor doven die geen baat hebben bij een gewoon
hoortoestel. Was dat dan geen zegenrijke uitvinding?

'Nee', zegt Blume, zelf vader van twee dove kinderen. 'Het apparaat, dat een
eind zou maken aan doofheid, kwam op de markt in de tijd dat de doven zich
begonnen te emanciperen en eisten dat gebarentaal als zelfstandige taal werd
erkend.

'Toen het kort daarop mogelijk werd om bij heel jonge kinderen het apparaat te
implanteren, werd het een symbool voor twee visies op doofheid. Het cochleair
implantaat werd beschouwd als een instrument om doven te beroven van hun eigen
cultuur om ze deel te laten uitmaken van de wereld van de horenden, waar
gebarentaal taboe is.

'Ouders van dove kinderen kregen te horen: uw kind leert beter spreken dank zij
het implantaat. Maar de ontwikkeling van een kind is veel breder dan leren
praten. Audiologisch werkt het cochleair implantaat; daar hebben de artsen
gelijk in. Maar de doven die zeggen: wij zijn meer dan een paar slechte oren,
hebben evengoed gelijk.'

FOTO HARRY COCK

Gezondheidszorg ; Sociale partners ; Consumentenzaken ; Economie ; Sociale
Economie ; Gezondheid

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               7 of 106 DOCUMENTS

                                 de Volkskrant

                               November 28, 2000

OESO

BYLINE: NIJMEGEN PETER BAUDOIN WERKLOZENCENTRUM UNITAS

SECTION: forum; Pg. 9

LENGTH: 310 words


De economie van Nederland haalt die van de VS in (de Volkskrant, 21 november).
Het grootste gevaar voor de Nederlandse economie is de krappe arbeidsmarkt, zo
stelt de Organisatie van Economische Samenwerking en Ontwikkeling (OESO).
Blijkbaar zijn we aan een race begonnen waarbij de economie koste wat kost moet
blijven groeien. Daarom moeten zowel het niveau als de toelatingseisen van
uitkeringen aangepakt worden, aldus de OESO. En natuurlijk zijn
uitkeringsgerechtigden weer de dupe.

Wat is dit voor schijnheiligheid? Toen het minder ging met de economie werden
werklozen en WAO'ers met alle macht gedwongen om aan de slag te gaan en werd er
bovendien flink geknaagd aan het meegroeien van de hoogte van de uitkeringen.
Resultaat daarvan was dat uitkeringsgerechtigden er de laatste 20 jaar zo'n 15
procent in inkomen er op achtergebleven zijn. Nu gaat het blijkbaar goed met de
economie - waarbij je je kunt afvragen voor wie - en nu moet de broekriem nog
strakker aangetrokken worden. Wordt het niet eens tijd dat werklozen nu ook baat
krijgen bij deze groeiende welvaart in plaats van dat over hun rug de economie
maar steeds verder opgepompt moet worden. Is het niet des te schrijnender dat
onlangs uitgevoerd onderzoek heeft aangetoond dat zo'n 900 duizend mensen op de
armoedegrens leven, en dat in een welvarend land als Nederland. Des te
schrijnender is het ook dat zelfs de Volkskrant meegaat in de mythe van de
noodzakelijkheid om de economie maar ongebreideld op te pompen. Want in plaats
dat de krant een kritisch geluid laat horen, geeft de journalist in zijn
commentaar alleen maar aan dat er andere wegen zijn om WAO'ers en andere
uitkeringsgerechtigden naar de arbeidsmarkt te pushen. Ook voor de Volkskrant
geldt blijkbaar: werk, werk, werk en alleen maar werk! En dat natuurlijk weer
ten koste van de gewone vrouw of man.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               8 of 106 DOCUMENTS

                                 de Volkskrant

                               November 25, 2000

Oranjes gepokt en gemazeld in pr

BYLINE: VAN ONZE VERSLAGGEVERS BAS MESTERS EN BERT WAGENDORP

SECTION: Binnenland; Pg. 3

LENGTH: 824 words

DATELINE: AMSTERDAM


Toen Bernhard von Lippe-Biesterfeld als aanstaande echtgenoot van de Nederlandse
kroonprinses verscheen bij officiele gelegenheden, diende te zijner ere
eigenlijk het Deutschlandlied te worden gespeeld. Maar dat lag toen al niet
lekker en het zou bovendien de Duitse komaf van de aanstaande prins-gemaal maar
extra benadrukken. Daarom besloot het hof - onder protest van de Duitse consul -
dat het beter was Bernhards aanwezigheid te larderen met de meedeiner
Lippe-Detmold, eine wunderschone Stadt.

Historicus en Oranjepublicist J.G. Kikkert wil met het voorbeeld maar zeggen dat
de Oranjes een lange ervaring hebben in het bespelen van de publieke opinie, en
dat ze die ongetwijfeld zullen aanwenden bij de introductie van Maxima
Zorreguieta als aanstaande echtgenote van kroonprins Willem-Alexander. 'Het
staatshoofd is niet op haar achterhoofd gevallen. Beatrix is ongetwijfeld zeer
doortrapt in dit soort zaken.' Historica en Oranje-kenner R. van Ditzhuyzen: 'Op
het moment dat het koningshuis Maxima heeft aanvaard, moet de gunst van het volk
worden veroverd. Dat is de Oranjes wel toevertrouwd.'

De eerste pr-bewuste Oranje was een jonge Duitse prinses, Emma, die in 1879
trouwde met de oude koning Willem III. 'Toen dat huwelijk bekend werd gemaakt
reageerde het volk zeer lauw', zegt historicus A. van Cruyningen, van wie in
januari het boek Verloving en huwelijk in het Huis van Oranje verschijnt.
'Willem III's populariteit was niet groot. Maar de publieke opinie sloeg om toen
het paar na de huwelijksvoltrekking in Arolsen in Nederland terugkeerde. Dat
kwam vooral door de wijze waarop Emma zich presenteerde. Bescheiden, waardig.'

Toen zij na het overlijden van haar man regentes werd, zette Emma een volgende
stap in de toenadering tot het volk. Ze reisde met de jonge prinses Wilhelmina
stad en land af. Kikkert: 'Ze had veel benul van pr, iets wat tot dat moment bij
de Oranjes amper een rol had gespeeld.'

Emma maakte dat de Oranjes zich ervan bewust werden dat het volk een
doorslaggevende factor was in het voortbestaan van de monarchie. Van Ditzhuyzen:
'Het Koninklijk Huis steunt op drie pijlers. De eerste is de eigen bereidheid
van de Oranjes de monarchie voort te zetten. De tweede is de politiek. Maar de
belangrijkste pijler is sinds lange tijd het volk. Als de Oranjes populair
blijven bij het volk, kunnen ze blijven rekenen op de politici. Die accepteren
een ondemocratisch instituut als de monarchie zo lang de kiezer het leuk vindt.'

Vanuit die gedachte won een juiste presentatie van huwelijkspartners aan belang.
Juliana en Bernhard maakten voor hun huwelijk (1937) een tournee door het land,
waarbij de Duitse prins over een geweldig pr-talent bleek te beschikken. Van
Cruyningen: 'Die charme, die gemakkelijke omgang met het gewone volk, dat was
niet eerder vertoond. Dat viel heel goed bij een volk dat gewend was aan de
stijve en afstandelijke Wilhelmina.'

Toen die in 1901 trouwde met Hendrik van Mecklenburg-Schwerin, werd dat voor het
eerst op grootse wijze door het volk gevierd. En ook in dit geval werd de
werkelijkheid aangepast ten bate van het imago van de nieuwe prins.

Stond in een kweekschool-leerboek uit 1888 nog dat Meck lenburg-Schwerin een
verpauperde landstreek was, in de herdruk van 1902 was daar geen sprake meer
van: een geliefde vorst gaf leiding aan een gelukkige en welvarende regio.

Toen Beatrix in 1966 met haar huwelijkspartner op de proppen kwam, was de
weerstand aanvankelijk groot. Van Cruyningen: 'Maar dat veranderde snel, vooral
omdat het Koninklijk Huis begreep dat de mensen overtuigd moesten worden.' Het
jonge paar verscheen op tv, maakte een verliefde indruk en Claus sprak een paar
woorden Nederlands.

De taal is in het acceptatieproces van cruciaal belang, zegt Van Ditzhuyzen.
'Die zal Maxima zo snel mogelijk goed moeten beheersen.' Kikkert: 'Het is
natuurlijk geen toeval dat er uit hofkringen al is gelekt dat het met haar
Nederlands heel goed gaat.'

Volgens Van Cruyningen nemen de Oranjes met Maxima een geweldig risico. 'Ze moet
van gewone Argentijnse een Nederlandse prinses worden, en vooral geen nieuwe
Diana. Want wij houden niet van glamour en jetset. Gaat het mis, dan heeft de
monarchie een probleem. Beatrix beseft dat terdege.'

Kikkert: 'Ze zullen ook nu proberen de publieke opinie te bespelen. Het zal mij
niet verbazen als er een Argentijn komt verklaren dat de heer Zorreguieta in de
regering Videla nou juist de enige was zonder bloed aan z'n handen.'

FOTO ANP 1 januari 1901. Emma, Hendrik en Wilhelmina.

FOTO ANP 28 juni 1965. De aankondiging van de verloving van prinses Beatrix met
Claus von Amsberg op paleis Soestdijk.

FOTO ANP 9 september 1936. De verloving van prinses Juliana en prins Bernhard
wordt bekendgemaakt in Den Haag.

Koningshuizen ; Geschiedenis ; Public relations ; Economie ; Bedrijfsleven ;
Kunst en Cultuur ; Politiek en Staat ; Recht ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                               9 of 106 DOCUMENTS

                                 de Volkskrant

                               November 18, 2000

Valse toekomstprofeten

BYLINE: DOOR PETER GIESEN

SECTION: Reflex; Pg. 1

LENGTH: 2406 words


Elke nieuwe technische uitvinding gaat gepaard met revolutionaire
toekomstverwachtingen. Al die voorspellingen blijken niet accurater dan het
vrouwtje met de glazen bol. In zijn boek 'De Voorspellers' rekent hoogleraar
filosofie Rein de Wilde af met de toekomstindustrie.

DANKZIJ de radio, die fantastische nieuwe uitvinding, zal de democratie weer tot
Atheense hoogten worden opgestuwd, schreef het Amerikaanse intellectuele
tijdschrift The New Republic in 1924. Omdat de burger langs talloze stations zou
kunnen surfen, zou hij alle kandidaten moeiteloos met elkaar kunnen vergelijken.
Dubieuze volksmenners zouden geen kans meer krijgen. Demagogische praatjes doen
het misschien goed in een zaal vol mensen, maar thuis bij de kachel worden ze
feilloos doorgeprikt, schreef een andere journalist. Kort daarop zou Adolf
Hitler in Duitsland een ongekend totalitaire dictatuur vestigen, mede dankzij
handig gebruik van de radio.

Ondanks deze geschiedenis wordt nu weer even vrolijk verteld dat internet tot
een democratische renaissance zal leiden. Burgers kunnen overheidsstukken
opvragen en per e-mail hun mening geven, of straks per e-referendum over
controversiele voorstellen stemmen. De eerste ervaringen zijn echter
teleurstellend.

Onder Newt Gingrich, de Republikeinse voorzitter van het Huis van
Afgevaardigden, kregen Congresleden een eigen e-mailadres. 'Maar de gewone
burger bleek helemaal niet zo geinteresseerd in mailen met hun Congreslid. De
lobby-organisaties orkestreerden echter grootscheepse e-mailcampagnes, waarbij
het net leek alsof die mailtjes van gewone burgers afkomstig waren. De invloed
van lobbyisten is nog nooit zo groot geweest als in de periode-Gingrich', zegt
Rein de Wilde, hoogleraar wijsbegeerte aan de universiteit in Maastricht.

Bij elke nieuwe technologie worden weer dezelfde naieve verhalen over een
stralende toekomst verteld. De propagandisten kunnen dat ook gemakkelijk doen,
omdat de futurologische missers van vorige generaties uit ons collectieve
geheugen zijn gewist, zegt De Wilde. We herdenken de Tweede Wereldoorlog en
koesteren de schilders uit de Gouden Eeuw. Maar van onze technologische
geschiedenis weten we niets. We zijn vergeten dat in de jaren zestig voorspeld
werd dat er in 2000 een vaccin tegen alle virus- en bacterieziekten zou zijn,
dat we het klimaat zodanig zouden kunnen beheersen dat het op zee niet meer zou
stormen, dat we dankzij kernfusie over een schier onbeperkte hoeveelheid energie
zouden kunnen beschikken.

Deze voorspellingen werden niet gedaan door hippie-achtige luchtfietsers, maar
door serieuze analisten van de prestigieuze Rand Corporation, na een rondgang
langs toonaangevende specialisten op hun vakgebied. Een voorspelling zou
misschien nog kunnen uitkomen, als we opschieten. Ergens tussen 1997 en 2028,
schreven de analisten met de schijn-exactheid die moderne voorspellers eigen is,
zullen we onze hersenen direct op de computer kunnen aansluiten: 'Die kan daarin
naar wens een afgeronde hoeveelheid Sanskriet, theoretische fysica of Franse
kookkunst pompen.'

Kennis van de technologische geschiedenis zou ons wellicht wat minder
ontvankelijk maken voor de toekomstvoorspellingen die ons ook in de nieuwe eeuw
weer aan alle kanten om de oren vliegen. In zijn nieuwe boek De Voorspellers
fileert De Wilde de 'toekomstindustrie', de trendwatchers, cybergoeroes,
futurologen en wetenschappers die ons een stralende toekomst beloven, dankzij
informatie- en biotechnologie. De toekomst brengt ons niet alleen handige
apparaten, maar ook sociaal welzijn, voorspelt de Amerikaanse goeroe Nicholas
Negroponte.

Als de koelkast de proviandvoorraad monitort en zelfstandig Albert Heijn belt,
hebben wij weer meer tijd voor onze dierbaren. Dezelfde Negroponte voorspelde
dat de generatie die met internet opgroeit geen nationalisme meer zal kennen.
Informatie- en biotechnologie zullen ons bevrijden van hinderlijke grenzen. We
zullen leven en lichaam kunnen programmeren. Zin in een vakantie op Bali? Trek
je virtual-reality-pak aan! Onaangename ziekten worden uitgebannen en, volgens
de meest drieste vertegenwoordigers van de toekomstindustrie, uiteindelijk zal
zelfs de dood worden afgeschaft. 'Vanaf de vroegste tijden hebben mensen er
vurig naar verlangd goden te worden', zegt Stefano Marzano, hoofd van Philips
Design. Dankzij nieuwe technologie kunnen de obstakels op weg naar de
goddelijkheid worden opgeruimd, aldus Marzano.

Andere voorspellers voorzien juist een inktzwarte toekomst. Computers nemen de
macht van ons over of we zullen worden verslagen door een leger van gemuteerde
soldaten. Techno-optimisten en -pessimisten delen echter hetzelfde uitgangspunt:
de techniek zal ons leven met revolutionaire kracht overhoop gooien.

Rein de Wilde relativeert deze ideeen, maar zijn boek is meer dan een
futurologische moppentrommel. Aan de hand van de geschiedenis van de toekomst
analyseert hij waarom de voorspellers er steeds naast zaten en waarom wij er
niettemin elke keer weer in trappen.

Veel voorspellers geloven in een totale revolutie. 'Zij zien techniek als iets
dat van buiten onze cultuur komt, als manna dat uit de hemel valt, of ze zien
het juist als een bedreiging', zegt De Wilde. Uit de geschiedenis blijkt echter
dat technologie de samenleving niet overvalt, maar zich een plek moet bevechten
in de bestaande orde. Een e-mailadres maakt burgers niet automatisch enthousiast
voor politiek, een internetaansluiting leidt niet vanzelf tot elektronisch
winkelen. In het onderwijs staan nog steeds computers te verstoffen omdat
leerkrachten niet goed weten wat ze ermee aanmoeten.

Een tweede basisfout, betoogt De Wilde, is juist de onderschatting van de
maatschappelijke dynamiek. Voorspellers zien nieuwe technologie als een
oplossing voor een bestaand probleem, maar vergeten dat de omstandigheden
veranderen, waardoor nieuwe problemen opdoemen. In de jaren vijftig werd geloofd
dat huisvrouwen zeeen van tijd zouden overhouden als zij eenmaal achter het
aanrecht van de keuken van de toekomst zouden staan. Schalks wezen (mannelijke)
journalisten op het gevaar dat moeder straks zou vergeten te koken, omdat ze het
te druk had met het uitwisselen van breipatronen met haar vriendinnen. Maar mede
door de automatisering van het huishouden verdween de huisvrouw grotendeels. De
automatisering creeerde tijd die moeiteloos werd opgevuld: met betaald werk,
hobby's of met het vervoer van de kinderen naar talloze clubjes. Veel vrouwen
hebben het gevoel dat zij drukker zijn dan ooit.

Waarom wordt er nog zo veel voorspeld, als onderhand toch duidelijk moet zijn
dat de toekomstindustrie niet accurater is dan het vrouwtje met de glazen bol?
Omdat veel voorspellingen niet over de toekomst gaan, zegt De Wilde, maar over
het heden. 'Mensen als Maurice de Hond hebben er belang bij dat mensen zijn
toekomstvisie geloven. Hij wil immers dat er geinvesteerd wordt in internet.
Waarschijnlijk zal hij zelf ook best in zijn verhalen geloven, maar belangen
spelen een grote rol.'

De voorspellingen van cybergoeroes hebben een merkwaardig, dubbelzinnig
karakter, zegt De Wilde. Enerzijds schetsen zij de toekomst als een soort
vakantiebestemming, waar de consument maximale keuzevrijheid en comfort geniet.
Nadat zij hun publiek hebben lekker gemaakt, slaan zij echter een dreigende toon
aan. Wie de voorspelling negeert, zal hopeloos achteropraken. Als hij eindelijk
wakker wordt, is het laat. Hij zal dan een dinosaurus blijken in een wereld vol
intelligente mensen die wel op tijd zijn ingestapt. De nieuwe economie heeft
geen plaats voor laatkomers, schreef staatssecretaris Van der Ploeg in de
Volkskrant.

Wel moeten we een prijs betalen als we uiteindelijk het paradijs willen
bereiken. Doorgaans luidt die prijs: liberaliseren, flexibiliseren en het
opgeven van bestaande zekerheden. Niet voor niets moesten de middeleeuwers zich
al eerst een weg door de rijstebrijberg eten om luilekkerland te bereiken. 'Dat
verhaal past helemaal in de christelijke traditie. Je moet de Verlosser eerst
blind volgen, om uiteindelijk het paradijs te betreden. Je moet eerst je
autonomie opgeven, om uiteindelijk totale autonomie te bereiken', zegt De Wilde.

'Cybergoeroes hanteren vaak de metafoor van de rijdende trein. Die heeft maar
een bestemming, en je haalt hem of je haalt hem niet', zegt De Wilde. Ook
techno-pessimisten zijn dol op deze metafoor. Als we nu instemmen met genetisch
onderzoek, zijn we onherroepelijk op weg naar een samenleving met
programmeerbare mensen. 'We moeten ons niet in de war laten brengen door dat
alles-of-niets-denken. Het is ook een manier om te zeggen: ik sluit nu de
discussie.'

De metafoor van de rijdende trein verschraalt het maatschappelijk debat, vindt
De Wilde. Politici en ondernemers rennen soms blind achter een nieuwe
technologie aan, omdat ze bang zijn anders de boot te missen. Anderzijds kan
nuttig gentechnologisch onderzoek worden tegengehouden uit overdreven angst voor
Frankenstein-scenario's.

De Wilde bepleit dan ook een 'emancipatie van het heden'. Als vrije mensen
moeten we beslissen wat ons nu goeddunkt, zonder ons te laten gijzelen door
denkbeelden over een onkenbare toekomst.

'Er bestaat geen onvermijdelijke toekomst. In de jaren vijftig was iedereen er
volkomen van overtuigd dat kernenergie de toekomst was. In 1959 draaide in de
Nederlandse bioscopen de Walt Disney-film Onze vriend het atoom. Als je die
mensen toen verteld had dat kernenergie nooit van de grond zou komen, hadden ze
je niet geloofd', zegt De Wilde.

Het luilekkerland van de cybergoeroes, waar alle vervelende karweitjes worden
gedaan door robots en intelligente apparaten, berust toch al op uiterst
eenzijdige en naieve vooronderstellingen, vindt hij. 'Nieuwe technologie maakt
niet alleen vrij, maar disciplineert ook. De laptop is reuze handig, maar
betekent ook dat je altijd en overal kunt werken.'

D

EPRIMEREND lijkt hem de gedachte in de toekomst voor altijd jong te zijn, als we
ons leven via uitgekiende genetische manipulatie eindeloos zouden kunnen
verlengen. 'Ik houd een pleidooi voor eindigheid. Leid je een leven in
verschillende episoden die ook weer worden afgesloten en ieder hun eigen
betekenis hebben? Of streef je simpelweg naar het verzamelen van zo veel
mogelijk ervaringen? Die laatste optie heeft iets tragisch, vind ik. Kijk naar
al die bejaarden op roller skates die je in Californie tegenkomt.' Het leven
wordt als een roman zonder plot, stelt De Wilde. Zo'n boek kan heel lang duren,
maar erg spannend wordt het nooit.

Maar is zijn voorkeur voor een afgerond leven, waarin een mens groei doormaakt
door verschillende episoden te voltooien, geen burgerlijk pleidooi voor een
standaardlevensloop van kind, ouder en grootouder? De Wilde: 'Zo bedoel ik het
niet. Ik pleit juist voor diversiteit. Die stralende houding van altijd maar
jong zijn, vind ik juist een nieuwe standaardlevensloop.'

Studerend op de geschiedenis van de toekomst viel hem op hoe weinig divers het
toekomstbeeld in elke periode is. In de jaren veertig en vijftig geloofde
vrijwel iedereen in toenemende mechanisatie en planning. In 1941 schreef de
Amerikaan James Burnham in The managerial revolution: 'De plaats van de
zelfstandige onderneming zal worden ingenomen door een vorm van socialisme of
collectivisme. In de plaats van vrijheid en initiatief komt planning. Er zal
minder worden gepraat over kansen en meer over banen.'

De uitvinding van de computer werd als een enorme bedreiging gezien. Nadat de
arbeider aan de lopende band was gedwongen, zouden nu ook de kantoorman en de
intellectueel vervangen worden door een gemechaniseerd brein. 'De metafoor van
de machine was destijds heel sterk, denk aan Chaplins Modern Times. Men geloofde
dat machines steeds groter zouden worden, waardoor ook de noodzaak tot planning
zou toenemen', zegt De Wilde.

Tegenwoordig is het dominante toekomstbeeld omgekeerd. Het apparaat van de
toekomst wordt juist steeds kleiner. In de nanotechnologie wordt gesproken over
minuscule duikbootjes die in de bloedbaan worden geinjecteerd om gemene ziekten
op te ruimen. De arbeider uit Modern Times is als stereotype vervangen door de
superflexibele jobhopper, die zich eigenlijk ondernemer voelt, ook al is hij
formeel in loondienst.

Op dit dynamische zelfbeeld valt ook het nodige af te dingen, vindt De Wilde.
'Veel professionals verliezen juist hun vrijheid. Dat zie je vooral in de vrije
beroepen.' Aan de universiteit is nauwelijks plaats meer voor de verstrooide
professor. Hij heeft het veld moeten ruimen voor een manager die vooral ook goed
moet zijn in het binnenhalen van contractonderzoek. Medisch specialisten gaan
steeds vaker in dienstverband werken, advocaten en accountants maken deel uit
van internationale mega-kantoren. De moderne informatietechnologie houdt precies
bij wat ze doen, waardoor hun werk gekwantificeerd kan worden en de organisatie
nauwkeurige targets kan vaststellen.

Truckers, de voormalige cowboys van de grote weg, hebben tegenwoordig een
schotel op het dak van hun cabine. Via satelliet of internet staan ze
voortdurend in verbinding met kantoor. Ze mogen geen naakte vrouwen meer in de
cabine ophangen, omdat hun bedrijf dat weinig representatief vindt, zegt De
Wilde. In plaats daarvan organiseert een bedrijf als DAF focusgroepen, waarbij
truckers mogen vertellen wat ze een mooie cabine vinden.

Zal de toekomst ons steeds meer liberalisering, individualisering en
flexibilisering brengen, of juist meer discipline, reglementen en standaarden?
De Wilde waagt zich niet aan een voorspelling, want hij wil uiteraard niet in
zijn eigen val trappen. Hij wil alleen maar zeggen dat de toekomst niet te
vangen is in eenzijdige, modieuze kreten.

De Wilde: 'Een tijdje geleden was ik op een congres over diversiteit,
georganiseerd door het corps in Leiden. Al die jongens en meisjes zagen er
hetzelfde uit, strak in het pak. Hun ambities leken ook identiek: allemaal een
managementfunctie en voor hun dertigste een salaris van anderhalve ton. Het was
volkomen uniform, in uiterlijk en aspiraties. Het is vaak de nieuwe kleren van
de keizer, dat gepraat over diversiteit en individualiteit.'

Reacties: www.volkskrant.nl/forum

ILLUSTRATIE IEN VAN LAANEN

FOTO DIERK HENDRIKS Rein de Wilde

Toekomst ; Wetenschap en techniek ; Filosofie ; Non fictie ; Kunst en Cultuur ;
Kunst ; Taal- en Letterkunde ; Levensbeschouwing ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              10 of 106 DOCUMENTS

                                 de Volkskrant

                               November 17, 2000

Wegverkeer

BYLINE: AMSTERDAM HANS HUIJBOOM

SECTION: Cicero; Pg. 30

LENGTH: 159 words


In het hoofdredactioneel commentaar (Forum, 13 november) wordt met de
beschuldigende vinger gewezen naar de VS en de American way of life. Daardoor
zouden er geen afspraken gemaakt kunnen worden ten aanzien van de uitstoot van
schadelijke stoffen in de atmosfeer. Helaas wijkt die manier van leven niet zo
veel af van die in Europa, dus ook in Nederland. Zeker als je kijkt naar een van
de oorzaken van het broeikaseffect, het wegverkeer.

Campagnes als: 'Uw auto kan best een dagje zonder u', leveren niets op. Het
autogebruik neemt alleen maar toe. Concrete maatregelen om er iets aan te doen
(accijnsverhoging, rekeningrijden, autovrije zondagen, verhoging
parkeertarieven) stuiten al op protest nog voor ze zijn ingevoerd. Regeringen,
of dat nou de Amerikaanse of welke dan ook is, kunnen nog zulke mooie afspraken
maken, als de gewone burgers (en de autolobby) niet bereid zijn hun gedrag aan
te passen, zijn ze tot mislukken gedoemd.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              11 of 106 DOCUMENTS

                                 de Volkskrant

                               November 15, 2000

WAT EEN CLIFFHANGER!

BYLINE: ANET BLEICH

SECTION: Forum; Pg. 9

LENGTH: 828 words


GELUKKIG het land zonder een geschreven grondwet, zou je zo langzamerhand
zeggen. De Britten bijvoorbeeld hebben er geen en vroeger vond ik dat vrij
merkwaardig. De Amerikanen daarentegen zweren bij hun grondwet. Een Amerikaanse
president belooft bij zijn aantreden 'to uphold the Constitution' en die eed
wordt uiterst serieus genomen. De arme Clinton is nog bijna het Witte Huis
uitgezet omdat een nipte meerderheid van de volksvertegenwoordigers zijn
leugentjes over Monica strijdig achtte met de plicht de grondwet te beschermen.

Begrijp me niet verkeerd, op zichzelf is er niets mis met een grondwet. De
basisprincipes van de democratie zijn daarin vastgelegd. Daartoe behoort ook het
kiesstelsel. Dat is in de VS al zo'n anderhalve eeuw in grote trekken hetzelfde.
Het is een radicale vorm van het zogeheten meerderheidsstelsel; er wordt per
staat gestemd en de presidentskandidaat die de meeste stemmen behaalt, kan ervan
verzekerd zijn dat de kiesmannen uit die staat hem zullen steunen. Er valt op
die methode het een en ander af te dingen. Het lijkt me bijvoorbeeld geen pretje
om in een staat te wonen waar de andere partij structureel de meerderheid heeft.
Republikein in New York, zeg maar. Dan wordt de verleiding groot om thuis te
blijven, omdat je stem toch niets zal uithalen. Maar zorgen voor een duidelijke,
via de stembus tot stand gekomen meerderheid kon dat stelsel wel.

Tot vorige week. Amerika is in een week tijd de risee van de wereld geworden.
Van Peking tot Amsterdam wordt openlijk of onderdrukt gegiecheld over de onmacht
van de Amerikanen om een nieuwe president te kiezen. En de Amerikanen zelf - zo
is het gelukkig ook wel weer - doen van harte mee. Cabaretiers buigen zich over
de hilarische gevolgen van een duo-presidentschap Bush/Gore.

'Gewone burgers' als de schrijver Philip Roth eisen herstemming in de navel van
de wereld: Palm Beach county. En er gaat geen avond voorbij zonder dat
CNN-presentator Bernard Shaw verzucht: 'Only in America. Only in this great land
of ours'. De impasse is totaal.

George W. Bush en Al Gore hebben percentueel evenveel stemmen gehaald. Gore ligt
in de VS als geheel een paar honderdduizend stemmen voor (op een totaal van
bijna honderd miljoen opgekomen kiezers). Maar volgens de grondwet doet dat niet
ter zake, want er wordt per staat geteld. De staat die een van beide kandidaten
aan een meerderheid van kiesmannen kan helpen, is Florida. Daar had Bush in
eerste instantie een voorsprong van 1700 stemmen.

Na hertelling (voorgeschreven door de kieswet van Florida bij een zo gering
verschil) is de voorsprong geslonken tot 388 stemmen. Bovendien hebben nogal wat
zwarte Floridanen en joodse bejaarden per vergissing voor de uiterst rechtse
Buchanan gekozen, vanwege een verwarrend stembiljet.

Ga er maar aan staan. Welkom in het Witte Huis, meneer Bush, u heeft overtuigend
gewonnen. Grote hemel, wat een cliffhanger! Hoe kan deze patstelling worden
doorbroken op zo'n manier dat de VS alsnog een door de bevolking als legitiem
ervaren president krijgt? Dat blijft hoe dan ook lastig, maar er zijn wel een
paar oplossingen te bedenken.

Een mogelijkheid zou zijn om de 25 kiesmannen uit Florida de vrije hand te geven
of over de beide kandidaten te verdelen. Niet ideaal, want in het eerste geval
is nog steeds sprake van willekeur en in het tweede geval wint Gore en het zou
van Bush wat veel gevraagd zijn om daarmee bij voorbaat in te stemmen.

De meest zinnige uitweg zou daarom zijn om in Florida een tweede ronde te
houden, zoals bijvoorbeeld in Frankrijk gebruikelijk is. Maar helaas, die optie
komt in de Amerikaanse grondwet niet voor. Het is ook niet zo dat de constitutie
dit verbiedt, er staat simpelweg niets over in. Is het dus onmogelijk? Nee, want
er is een situatie denkbaar waarin de campagnemedewerkers van Bush en Gore in
onderling overleg tot die aanbeveling zouden komen.

De uitslag van een nieuwe ronde in heel Florida (anders dan alleen in de
omstreden, overwegend democratische counties waar dezer dagen koortsachtig
geteld en geprocedeerd wordt) ligt immers open. Dus beide presidenten in spe
zouden dat risico kunnen nemen. Een gentlemans agreement terwille van de
legitimiteit.

Maar daar zal het, vrees ik, niet van komen. Met verwondering (en ook met enige
bewondering) zag ik in vroegere verkiezingsnachten hoe winnaar en verliezer
elkaar na een strijd waarin ruimschoots met modder gesmeten was, verzoenend en
zelfs waarderend toespraken. Het volk had gesproken, de uitslag werd
gerespecteerd. Maar nu er geen uitslag is, gaat de campagne door.

De grondwet biedt geen uitkomst. De politieke cultuur in de VS voorziet geen
onderlinge toenadering voordat een van beide kandidaten zijn verlies erkent. En
waarom zouden ze? Komisch. En tragisch. Want de wereld kan zich de luxe van een
door partijtwisten verlamd Amerika niet permitteren.

Binnenlandse politiek ; Verkiezingen ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              12 of 106 DOCUMENTS

                                 de Volkskrant

                               November 11, 2000

Glamourvrij lezersbal in drukke 'zandwoestijn'

BYLINE: VAN ONZE VERSLAGGEVER FRED DE VRIES

SECTION: Binnenland; Pg. 7

LENGTH: 703 words

DATELINE: ROTTERDAM


De bibliotheek als stilteruimte, waar je in alle ernst boeken kunt bestuderen en
lenen, is niet meer. Het jaarlijkse Lezersfeest dat de Rotterdamse Bibliotheek
vandaag voor de vierde keer organiseert, symboliseert de nieuwe functie: naast
educatie en informatie gaat het steeds meer om recreatie en laagdrempeligheid.

Het Lezersfeest is de Rotterdamse versie van het Amsterdamse Boekenbal. Ontdaan
van de glamour en voor iedereen betaalbaar, is het bedoeld om de openbare
bibliotheek bij het grote publiek aan de man te brengen.

Lezers kunnen kennismaken met schrijvers, luisteren, kopen, wat drinken en tot
diep in de nacht dansen. Vorig jaar trok het festijn ruim drieduizend bezoekers.

Het is een van de vele activiteiten die de Rotterdamse Bibliotheek organiseert
om, zoals staatssecretaris Van der Ploeg van Cultuur het graag ziet, het
publieksbereik te vergroten en nieuwe doelgroepen te benaderen.

Met name de technologische revolutie heeft het ouderwetsebibliotheekwezen op
losse schroeven gezet. Het is niet toevallig dat een van de podia op het
Lezersfeest 'digitaal lezen' als thema heeft. De discussie gaat onder meer over
het voortbestaan van het gedrukte boek.

Het Lezersfeest met zijn hedendaagse thema's en bekende schrijvers is voor de
bibliotheek in Rotterdam belangrijk. 'We ogen modern, maar je moet zorgen dat je
niet terugvalt op een belegen imago', zegt directeur F. Meijer.

Gebruikers van het oude slag vinden deze ontwikkelingen - popularisering en
digitalisering - een gotspe. Bibliothecaris T. Gitsels vergeleek in NRC
Handelsblad zijn ooit zo geliefde werkplek met een 'zandwoestijn'. De sfeer deed
hem het meest denken aan 'die van winkelend publiek in een tjokvolle binnenstad,
maar dan niet zo druk'. De kennis van het personeel is volgens hem ondergeschikt
gemaakt aan logistieke handigheden, zoals het bijvullen van het kopieerapparaat
en het verhelpen van inlogproblemen met de computer.

'Aperte onzin', luidt de repliek van directeur Meijer. 'Vakkennis blijft nodig.
Alleen wordt die nu anders ingezet. Die klagers die vinden dat je beter de
deuren kunt sluiten omdat er anders te veel publiek binnenkomt, hebben twintig
jaar niet naar buiten gekeken.'

Meijer trad vijf jaar geleden aan en is het brein achter veel veranderingen in
de Rotterdamse bibliotheek. Een andere belangrijke factor was het moderne gebouw
op de Blaak, dat in 1983 werd geopend en fysieke ruimte bood aan de nieuwe
initiatieven.

Het uitlenen en raadplegen van boeken blijft belangrijk. Maar daaraan zijn in de
loop der jaren video's, cd's en dvd's toegevoegd. Daarnaast is er een open
leercentrum, waar 'de gewone burger' een studie kan verrichten.

Er staan honderd pc's met internetaansluitingen. In de hal worden
tentoonstellingen georganiseerd en er is zelfs een wethoudersspreekuur.

Bovendien, zegt Meijer, moet een bibliotheek cultuur uitdragen. Zo heeft de
Centrale Bibliotheek in Rotterdam een theater waar jaarlijks zo'n tweehonderd
voorstellingen plaatsvinden, die gemiddeld honderd bezoekers trekken.

Tevens is de bibliotheek een ontmoetingsplek. In de hal staat bijvoorbeeld een
reusachtig schaakspel, dat vooral bij allochtone Rotterdammers erg in trek is.
En er is een cafe, Dik-t.

Inspelen op de digitale revolutie is minder eenvoudig. Tijdens het gesprek
draait Meijer eindeloos om de kernvragen heen: wanneer begint Rotterdam met een
virtuele bibliotheek en wat behelst zoiets?

'Als het aan mij ligt, beginnen we volgende week al', zegt hij uiteindelijk.
Maar waaraan? Wat doe je als bibliotheek met internet, met e-books, met het
downloaden van boeken? Wat doe je als de hoeveelheid beschikbaar materiaal zich
kwadrateert? En wat doe je als iedereen thuis via internet kan zoeken en lezen?

Meijer: 'Iedere keer als ik naar de Buchmesse in Frankfurt ga, wordt bewaarheid
dat het boek blijft bestaan. Jaarlijks verschijnen er negentigduizend nieuwe
titels. Maar e-books zullen zich ontwikkelen. Wij moeten de accenten verleggen.
De informatiefunctie van een bibliotheek wordt veel belangrijker. Wij moeten
selecteren en tegelijkertijd promoten.'

Taal- en letterkunde ; Bibliotheken en archieven ; Kunst en Cultuur ; Cultuur ;
Kunst

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              13 of 106 DOCUMENTS

                                 de Volkskrant

                               November 11, 2000

In BSE-crisis strijdt risicobeheer met perceptiebeheer

BYLINE: VAN ONZE CORRESPONDENT MARTIN SOMMER

SECTION: U pagina; Pg. 17

LENGTH: 750 words

DATELINE: PARIJS


Frankrijk is door de affaire met de gekkekoeienziekte opeens geen uitzondering
meer in Europa. Het land neemt gewoon zijn plaats in binnen de
risicomaatschappij. Het is definitief afgelopen met de 'exception franCaise'.

Dankzij de gekkekoeiencrisis is Frankrijk in een klap van zijn veelbezongen
exception franCaise (Franse uitzondering) neergedaald in de risicomaatschappij.
'Milieu, gezondheid, voeding, biotechnologie - we bevinden ons middenin het
debat van de eenentwintigste eeuw', schreef de krant Liberation gisteren.

Voor de vierde keer in korte tijd is Frankrijk in een voedselkoorts geraakt. In
juni vorig jaar waren het de Belgische dioxinekippen, twee maanden later was er
zuiveringsslib in het krachtvoer terecht gekomen. Tussendoor hadden we de
genetisch gemanipuleerde gewassen. En nu weer de gekke koeien. Centraal in alle
analyses van de toestand staat het begrip 'voorzorgsprincipe' - principe de
precaution.

Niet omdat er doden vallen, maar uit hoofde van het 'voorzorgsprincipe' riep
president Chirac dinsdag op diermeel te verbieden. De honderden burgemeesters
die rundvlees van het schoolmenu hebben geschrapt, komen steeds met dezelfde
term: 'Principe de precaution'. Het oneetbaar verklaren van steeds grotere delen
van het koebeest: vanwege het voorzorgsprincipe. Vroeger was de samenleving
eenvoudig. Ziekten en ander ongemak hadden een eenvoudig achterhaalbare oorzaak.
De manier om een en ander te voorkomen heette preventie.

Het 'voorzorgsprincipe' dateert uit 1976, het stamt oorspronkelijk uit Duitsland
en heette daar Vorsorgeprinzip. Het komt uit de milieuwereld: ook als er geen
gevaar dreigt bij vervuiling, milieubevlekking en andere onbedoelde lekkage,
loont het de moeite de rommel op te ruimen. Je weet maar nooit wat er nog kan
gebeuren.

Ook de gekkekoeienziekte is een fenomeen dat zich goed leent voor het
voorzorgsprincipe. Er is nog heel weinig over bekend. Niet hoe de besmetting tot
stand komt, niet hoeveel besmet koeienvlees iemand gegeten moet hebben om
Creutzfeldt-Jakob op te lopen, niet hoelang de incubatietijd is.

Dan gaat de politiek een rol spelen. Wanneer moeten er maatregelen genomen
worden uit hoofde van het voorzorgsprincipe? Vorig jaar oktober kwam een rapport
uit van twee hoogleraren, besteld door de Franse premier Jospin. Daarin worden
de merites en gevaren van het voorzorgsprincipe gewogen. Openheid, een heldere
afweging en verantwoordelijk gedrag van alle betrokkenen, beveelt het rapport
aan voor een goede voorzorgspolitiek.

'Politici moeten aan risicobeheer doen en niet aan perceptiebeheer', schrijven
de twee . Perceptiebeheer, anders gezegd een politiek die vooral is gericht om
tegemoet te komen aan de onrust onder bevolking, 'zou kunnen leiden tot
maatregelen met disproportionele sociale kosten'.

Dat is de kern van het debat in Frankrijk. President Chirac verscheen dinsdag op
televisie. Plechtig verlangde hij namens de natie dat diermeel verboden zou
worden. Daarmee stelde de president het volk zeker tevreden; de avond ervoor was
een onsmakelijke documentaire op televisie vertoond over de gekkekoeienziekte.

Deed Chirac aan risico-, dan wel perceptiebeheer? Zonder twijfel zijn de
'sociale kosten' van zijn tv-optreden hoog: een hele maatschappelijke sector van
veefokkers is in het ongeluk gestort. De Franse consument is weinig opgeschoten
met de uithaal van zijn president. 'De politisering van het wetenschappelijk
risico is per definitie gevoelig voor demagogie', vindt Liberation-journalist
Eric Dupin. De gewone burger kan niet beoordelen 'of het kwaad kan'; als er dan
een 'deskundige' bestuurder alarm slaat, is een kleine psychose gauw gezaaid.

Anders gezegd: de risicomaatschappij vereist bestuurders met een koel hoofd en
de moed om ook tegen de wind in te zeilen. De Franse praktijk laat vooral het
tegendeel zien: angstige politici luiden officieel de noodklok uit hoofde van
het voorzorgsprincipe, maar toch vooral omdat ze bang zijn voor hun eigen
hachje. Er is geen Franse bestuurder die het proces van het besmette bloed niet
in het achterhoofd heeft. Toen stonden drie ministers terecht nadat tientallen
hemofiliepatienten via bloedtransfusie waren besmet met seropositief bloed.
Openheid, heldere afwegingen en verantwoordelijkheidsgevoel waren ver te zoeken
geweest.

Binnenlandse politiek ; Veeteelt ; Ziekten ; Voeding ; Consumentenzaken ;
Gezondheid ; Geneeskunde ; Economie ; Bedrijfstakken ; Agrarische Sector ;
Landbouw ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              14 of 106 DOCUMENTS

                                 de Volkskrant

                               November 10, 2000

Videoband brengt politie Z-Afrika weer in opspraak

BYLINE: VAN ONZE CORRESPONDENT HANS MOLEMAN

SECTION: Economie; Pg. 2

LENGTH: 658 words

DATELINE: JOHANNESBURG


Een video-opname die al ruim twee jaar de ronde deed op feestjes van
politie-agenten heeft deze week Zuid-Afrika geschokt en de toch al beroerde
reputatie van het politiekorps verder besmeurd. De video toont hoe zes blanke
leden van de hondenbrigade van Johannesburg begin 1998 hun herderhonden lieten
oefenen op drie illegale Mozambikanen. De drie worden gebeten, terwijl de
agenten lachend toekijken en hun slachtoffers ook nog slaan en schoppen.

De agenten zijn dinsdag, toen de opname door Zuid-Afrikaanse televisiezender
SABC 3 werd vertoond, meteen geschorst. Minister van Politie Steve Tshwete
noemde het verbijsterend dat dergelijk 'naakt racisme' in het nieuwe
democratische Zuid-Afrika nog kan voorkomen. Hij heeft een team van rechercheurs
op de zaak gezet, dat moet uitzoeken hoe de mishandeling kon gebeuren en de
video zo lang kon circuleren zonder dat iemand aan de bel trok.

Politieke partijen, hoge politiefunctionarissen en kerkleiders hebben na het
zien van de videobeelden op de tv hun afschuw uitgesproken. 'Dit leek op de Ku
Klux Klan in de Verenigde Staten', aldus nationaal ombudsman Selby Baqwa. De
SABC kreeg na de uitzending vele duizenden telefoontjes van gewone burgers,
zwart en blank. 'Het is ongelofelijk. We hebben nieuwe politie nodig, om ons te
beschermen tegen deze oude politie', zei een jonge Zuid-Afrikaan.

Kenners van de Zuid-Afrikaanse politiedienst zijn niet verbaasd over de
wreedheid en het racisme dat de agenten toonden. Racisme is bij veel blanke
agenten, wier mentaliteit is gevormd door hun opleiding in de apartheidstijd,
nog heel gewoon. En ook bij zwarte leden van de politiedienst is wreed optreden
en xenofobie - tegen zwarten uit andere Afrikaanse landen - eerder regel dan
uitzondering.

Het meest opvallende van de rel rond de hondenbrigade is dat de agenten gewoon
een video-opname - nota bene een 'trainingsvideo' - van hun misdaden hadden
gemaakt. Daaruit blijkt dat er bij hen geen enkele angst bestond dat ze betrapt
zouden worden.

De politie heeft een notoir slechte reputatie, niet alleen vanwege racisme, maar
ook wegens corruptie, gebrek aan discipline, lamlendigheid en incompetentie in
alle delen van het korps. De motivatie van de goede agenten wordt dagelijks
aangevreten door de vele rotte appels in de mand.

Het falen van de politie om de hoge criminaliteit te bestrijden, heeft geleid
tot een enorme groei van particuliere beveiligingsdiensten. Vooral in townships
en op het zwarte platteland, waar het vertrouwen in de politie vaak geheel is
verdwenen, zijn buurtwachten en vigilantegroepen ontstaan, die zelf
vermoedelijke misdadigers opsporen en met lijfstraffen tuchtigen. Met enige
regelmaat vallen hierbij doden.

De SAPS, zoals het korps heet, telt 125 duizend agenten. Tegen 16 duizend van
hen loopt een onderzoek wegens een of andere vorm van wangedrag of misdadige
activiteit. Sommige agenten zijn in werkelijkheid professionele criminelen in
uniform, betrokken bij misdaadbendes die actief zijn in moord, roofovervallen,
autodiefstallen, drugshandel en prostitutie. Vierduizend agenten zijn wegens
allerlei verdenkingen geschorst. Ruim 120 agenten pleegden vorig jaar zelfmoord.

De ANC-regering zit met de handen in het haar over de toestand van het
politiekorps. President Thabo Mbeki stelde vorig jaar een van zijn naaste
vertrouwelingen, Jackie Selebi, aan als nieuwe landelijk politiechef in een
poging de dienst te verbeteren.

Selebi verbood enkele maanden geleden de verdere openbaarmaking van
criminaliteitsstatistieken, omdat die onbetrouwbaar zouden zijn. Volgens de
oppositie was het echter een poging om het falen van de politie te camoufleren.
De grote criminaliteit is een van de factoren die buitenlandse investeerders
afschrikt en de economische groei van Zuid-Afrika belemmert.

Politie ; Discriminatie ; Mensenrechten ; Politiek en Staat ; Recht ;
Staatsrecht ; Criminaliteit ; Delicten ; Openbaar Bestuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              15 of 106 DOCUMENTS

                                 de Volkskrant

                                November 2, 2000

Wat het lichaam nog meer vermag

BYLINE: ANNETTE EMBRECHTS

SECTION: Kunst & Cultuur; Pg. 29

LENGTH: 1606 words


Met Hans van Manen eert de stichting Praemium Erasmianum morgen de Nederlandse
dans. Beelden uit klassiekers van hem ( Live, Vijf Tango's, Sarcasmen ) zijn in
het nationale geheugen geprent. Hans van Manen is een choreograaf die direct
aanspreekt, met heldere bewegingen. Fotografe Rineke Dijkstra, politicus
Marijnissen en dj Eddy de Clercq lieten zich verrassen. 'Klep dicht en kijken,
dit is belangrijk.' Een ode aan de muzikaalste aller choreografen, die tevens
fotograaf is.

Jan Marijnissen, politicus, Tweede-Kamerlid Socialistische Partij.

Bezocht op 13 oktober 2000 in het Lucent Danstheater in Den Haag Laureaten van
de dans door het Nederlands Dans Theater I, met daarin twee choreografieen van
Hans van Manen: Kammerballett (1995) en Trilogie (2000).

'Ik beken: nooit eerder bezocht ik een dansvoorstelling. Ooit zag ik elfjes
dansen tijdens een dahlia-tentoonstelling. Maar dat telt niet. Bij ballet dacht
ik altijd aan vrouwen op spitzen die pirouettes maken en als het meezit,
eindigen in een spagaat. Dit is totaal anders. Een wereld gaat voor me open. Ik
ben verrukt. En verliefd op de lady in black uit het Kammerballett. Hoe zij haar
solo begint! Ze paart charme aan een groot atletisch vermogen. Ze springt omhoog
en komt geluidloos neer. Ik zou het haast ter plekke na willen doen.

Hij heeft geschrapt. De dansers zijn bijna letterlijk naakt. Ook figuurlijk: er
is niets meer over dan de sobere pianomuziek en de expressie van lichamen. Zie
hier de mens: Ecce homo. De mens en de mens alleen. Die weerloosheid ontroert
me.

In het begin zocht ik nog naar een boodschap. Maar dan kom je in een knoop
terecht. In het werkelijke leven komt de harmonie van deze balletten zelden
voor. Ik zou willen dat in mijn eigen leven alles zo klopt.

Het gaat er blijkbaar om dat je als toeschouwer associatief kijkt. Je accepteert
dat je het even niet kunt plaatsen. Het hoeft niet allemaal te worden verteld.
Van Manen communiceert in termen van schoonheid. Dan valt op hoe weinig wij nog
met het lichaam doen. Ja, af en toe een robbertje vechten of gesticuleren met
handen en armen of een nacht de liefde bedrijven. Hier zie je wat het lichaam
nog meer vermag.

Dit blijkt veel waarachtiger dan de politiek. Hier wordt niks verhuld. Dansers
voeren geen dubbele agenda's. Het is geen uitgesteld verlangen: in twintig
minuten moet het gebeuren. Daarna kan het niet meer.

Ik lijd aan chronische vermoeidheid maar ben geen seconde in slaap gevallen. Het
tempo is hoog; het wordt nergens langdradig. Die Van Manen kent zijn
pappenheimers, die weet hoe je een volk tevreden moet stellen. En tegelijkertijd
is het fragiel. Je blaast het zo omver. Als iemand uit het publiek iets
verkeerds had geroepen, was het woeps, zo weggevaagd.

Maar iedereen houdt zich aan de etiquette van de dans; een weinig spontaan
publiek. Ik moest mijn menselijke neiging onderdrukken om telkens te klappen
voor zo'n prestatie van formaat. Van Manen schetst overigens wel een
aartsconservatief wereldje: de vrouw vertoont haar kunsten aan de man. En het is
allemaal ontzettend wit. Dat heeft iets goddelijks maar ook iets griezeligs. Die
symmetrie in lijnen, hoe zou dat in kleur uitpakken? En hebben wij niet meer
Nederlandse dansers? Al die buitenlandse namen.

Toch is het toegankelijker dan ik dacht. De danswereld heeft de naam een
geperverteerde elite te zijn die zichzelf in stand houdt. Het blijkt veel
volkser te zijn. Jammer dat het zich afspeelt in de spelonken van de
samenleving. Kun je nagaan. Ik loop hier dagelijks langs en wist niet dat Den
Haag een theater heeft speciaal voor dans. Dit moet iedereen zien.

Ik geloof in de pedagogiek van de beschaving. Als er een antwoord is op het
consumentisme dan is het kunst en cultuur. Dat hoeft Van Manen niet zelf te
doen. Die moet mooie stukken maken. Ik ga het verder vertellen.'

Eddy de Clercq, componist en dj.

Bezocht op 21 april 2000 in Het Muziektheater in Amsterdam Programma 3 van het
Nederlands Dans Theater I met daarin Polish Pieces (1995) van Hans van Manen.

'Ik moest even slikken. De dans is in dit ballet zo duidelijk op muziek gezet.
De beweging volgt de muzikale lijn. De vrouwen het strijkorkest en de mannen de
piano. Rustige stappen op rustige tonen, huppelende passen op een pizzicato
gedeelte. Niet dat Van Manen kiest voor opwaaiende zomerjurken bij aanzwellende
violen. Daar bezondigt hij zich nooit aan.

Maar meestal vind ik dans pas interessant als er geen muziek onder zit. Bewegen
op totale stilte. Dan komt het echt tot leven. Dan wordt essentieel wat je
toevoegt en weglaat. Ik ben filmisch ingesteld; muziek roept bij mij direct een
beeld op. Ook dit concert van Henryk-Mikolaj Gorecki. De choreografie moet dan
erg verrassend zijn om dit beeld te overstemmen. Dat gebeurde vanavond niet.

Polish Pieces zit wel knap in elkaar. De choreografie werkt door de kracht van
de herhaling: bewegingen van het centrale paar worden door het hele corps
herhaald, verdubbeld of versterkt. Mensen verklanken de muziek. Van Manen
accentueert de onderlinge relaties door de kijkrichting van de dansers.

Daar is hij helder en duidelijk in. Zonder veel decor op een verstaanbare manier
de aandacht afdwingen. Bij Van Manen snap ik ook meestal waar het over gaat. Dit
ballet gaat over joie de vivre, het plezier van de aantrekkingskracht tussen
twee gezonde mensen. Let wel, gezonde mensen, de mannen en vrouwen bij Van Manen
zijn nooit ziekelijk, nooit bleek geschminkt. Ze dragen strakke bodysuits, zodat
je hun prachtige lijven goed kunt zien.

De erotische lading bereikt een hoogtepunt wanneer de muziek even stilvalt. De
man en de vrouw staan lijnrecht tegenover elkaar. Spannend. Het is misschien een
cliche, maar als Van Manen een cliche gebruikt dan heeft het een functie.

Van Manen houdt van muziek, dat voel je. Zo'n concert zit van minuut tot minuut
in zijn hoofd. Hij hoort wat hij ziet en brengt dan een kleur aan.

Hij staat open voor nieuwe muziek. Introduceerde als eerste de tango bij een
klassiek balletgezelschap en gaf aan de meeslependheid van deze traditie een
mysterieuze meerwaarde. Hij onderzoekt in hoeverre hij de muziek tegemoet moet
komen. En vindt meestal een mooie balans.

Van Manen maakt dans toegankelijk. Het grote publiek snapt het ook. Met zijn
rijkdom aan bewegingen weet hij ook de gewone man aan te spreken. Het oogt
organisch en komt gevoelsmatig over. En toch probeert hij zijn publiek voor te
blijven. Door steeds opnieuw met subtiele, krachtige veranderingen een verfijnde
smaak uit te vinden. Het wordt nooit vulgair of ordinair. Met zijn idioom dwingt
hij aandacht af: klep dicht en kijken, dit is belangrijk. Hij is een
onaantastbare godheid op de Nederlandse Olympus. Terecht.'

Rineke Dijkstra, fotografe.

Bezocht op 9 mei 2000 in Theater Carre in Amsterdam Hans van Manen in Carre door
Het Nationale Ballet, met daarin onder meer Live (1979) van Hans van Manen.

'Ik ga bijna nooit naar dans. Ik vind het vervelend om op een kijkpunt te worden
vastgepind. En dan vaak zo ver weg. Ik wil graag iets van alle kanten bekijken.
En van dichtbij. Daarom vind ik Live zo mooi. De danseres wordt op de hielen
gezeten door een cameraman die allerlei close-ups filmt. Daardoor zie je details
die je normaal op toneel nooit ziet. De rimpeling in haar gezicht, de trilling
van haar hand door de spanning. Zo wordt ze menselijk.

Haar gezicht spreekt voor zichzelf: het is mooi en sterk maar toch ook wat
ouder. In combinatie met de archiefbeelden van toen ze jong was, maak je er als
toeschouwer al snel een documentaire van. Wanneer haar geliefde op het doek
verschijnt, wordt het bijna een romantische film. Inclusief afscheid. Iets te
verhalend. Ik heb eigenlijk alleen maar naar de film gekeken. Het is wel mooi
dat er gelijktijdig op het podium wordt gedanst, maar de filmbeelden trekken het
meest. Het is ook van deze tijd dat haar gezicht goed is te zien. Oh, stamt het
al uit 1979! Dan heeft Van Manen iets tijdloos goeds gemaakt.

Haar gezicht ontroert me. Juist dat ouder worden. Daar hoef je verder niets aan
te doen. Meestal vind je alles mooi wat jong is. Hier niet. De cameraman heeft
samen met Hans van Manen het beeld beperkt tot een simpel beeld. Dat is
moeilijk: iets simpels maken dat mooi is.

Dat het raakt zit in het gevoel voor detail. Ik ben een detailfreak. Iemand
heeft pas een liefdevol oog voor detail als hij de rest volledig beheerst. De
danseres heeft een waanzinnige controle over haar lichaam. Die spieren. Van
Manen accentueert dat. Maar de beelden verraden spanning. De cameraman speelt
daarmee. Hij had zijn camera ook op wieltjes kunnen bedienen. Maar hij kiest
voor uit de hand filmen. Dat brengt onscherpte mee. Die wazigheid is mooi. Het
is door mensenhanden gemaakt.

Ik maakte ooit een foto en zag pas bij het afdrukken dat de voeten onscherp
waren. Eerst dacht ik 'oh wat erg' maar later waardeerde ik het. Het voorkomt
dat het te gestileerd wordt.

De danseres heeft een rood jurkje aan. Dat had geen andere kleur kunnen zijn.
Het is bijna de enige kleur in het geheel. De film is zwart-wit en dat zorgt
voor de nodige abstractie. Alsof het niet hier en nu is. Het versterkt het
verschil tussen werkelijkheid en film.

Het is jammer dat je in die andere balletten zo weinig details ziet. Details
bepalen emoties. Dan komen dingen boven die je van te voren niet bedenkt. Die je
niet onder controle hebt. Dans biedt juist ruimte voor details. Omdat iedere
vezel onder controle lijkt. Maar dan moet je er wel een camera op zetten. Dan
voel je de intensiteit van de uitvergroting.'

Dans ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              16 of 106 DOCUMENTS

                                 de Volkskrant

                                October 30, 2000

De strijd van de muzikant en de oude vakbondsman

BYLINE: VAN ONZE VERSLAGGEVER BERT WAGENDORP

SECTION: Binnenland; Pg. 3

LENGTH: 792 words

DATELINE: UTRECHT


De muzikant en de oude vakbondsman lopen over de Amsterdamse Straatweg in
Utrecht. Zegt de muzikant tegen de oude vakbondsman: 'Ik word er wel eens
moedeloos van, Herman, van dat groeiende wantrouwen tegen de politiek.' Zegt de
oude vakbondsman: 'Henk, ik moet eerlijk zeggen dat ik het wel begrijp. Ik ben
zelf ook kotsmisselijk van de politiek.'

Het is zaterdagochtend. Muzikant, dj, horeca-ondernemer en
fractievoorzitter/partijfilosoof van Leefbaar Utrecht Henk Westbroek heeft in de
Amstelbar met een ferme cognac een opkomende griep en de vermoeidheid na een
laat optreden tot bedaren gebracht. Herman Bode, legendarisch vakbondsman en
voormalig voorzitter van het actiecomite 'Vleuten-de Meern Zelfstandig', drinkt
koffie.

Bode (van: 'Willen we naar de Dam? Dan gaan we naar de Dam! - 1980) is nu 75.
Hij is per trein uit zijn woonplaats De Meern gekomen om een ochtend campagne te
voeren voor Leefbaar Utrecht. Op 8 november vinden in de Domstad vervroegde
gemeenteraadsverkiezingen plaats, noodzakelijk geworden nadat Vleuten-De Meern
bij de stad is gevoegd; Bodes comite delfde het onderspit.

En daarom is hij nu hier. Bode voelt zich namelijk 'zwaar besodemieterd'. Hij
zegde afgelopen zomer na 24 jaar zijn lidmaatschap van de PvdA op, nadat die
partij in de Eerste Kamer de annexatie van zijn woonplaats had gesteund, een
samenvoeging die volgens Bode tot stand kwam tegen alle eerdere beloften en
afspraken in.

In een laatste poging het onheil af te wenden, ging hij langs bij zijn oude
kennis en prominentPvdA'er Ed van Thijn. 'Weet je wat-ie zegt? 'Herman, denk jij
dat ik mijn naam aan zo'n klein zaakje leen?' Herman Bode loopt weer rood aan
van woede. 'De verschrikkelijke arrogantie! Vijftienduizend mensen worden in de
maling genomen, een klein zaakje! Is het een wonder dat burgers alle vertrouwen
in de politiek kwijtraken?'

'We moeten gaan', zegt Westbroek tegen Bode en de andere campagnevoerders, onder
wie voormalig profvoetballer Edu Nandlal en partijvoorzitter Broos Schnetz.
Bode: 'Ik zal je een geheim vertellen. Dit is voor het eerst van mijn leven dat
ik voor een politieke partij de straat op ga.'

Voor een partij waarvan hij niet eens lid is, en niet zal worden ook. 'Ik heb in
mijn leven twee keer een flinke opdonder gehad. Eerst toen ik brak met de KVP,
in 1967, na de Nacht van Schmelzer. En deze zomer toen ik mijn PvdA-lidmaatschap
opzegde. Ik bedank ervoor nog een keer teleurgesteld te worden.' Landelijk zal
hij de volgende keer op de SP stemmen. 'Ik bewonder Jan Marijnissen zeer.'

Westbroek: 'Ik ben hier in Utrecht al vergeleken met Hitler, Stalin en Haider,
alleen nog niet met de Dzjengis Khan. Er is verschrikkelijk met vuil gegooid.
Maar dat wordt nu minder. Het zou me niet verbazen als dat komt door Bode. Die
man geeft onscredibility.'

Bodes steun voor de partij van Westbroek verraste velen, maar was toch ook weer
niet geheel onlogisch. Bode deelt Leefbaar Utrechts haat jegens 'de regenten,
die de burgers van de politiek vervreemden'. Bode is een ontevreden burger, en
voelt zich daarom thuis bij Westbroek c.s. 'Als mensen zich verzetten tegen de
arrogantie van de macht, wil ik er wel bijhoren.' Bovendien heeft hij een hoge
pet op van Westbroek. 'Die jongen komt soms een beetje raar over. Maar het is
een fantastische vent. Hij heeft hart voor de gewone burger en een tomeloze
energie.'

'Ik doe niet aan politiek', zegt een man die geen behoefte heeft aan een folder
tegen Bode. 'Maar de politiek doet wel aan u', zegt Bode. Westbroek komt uit een
winkel. 'Man gaat Nederlands Blok stemmen', zegt hij. 'Is de afgelopen paar jaar
elf keer overvallen. Door buitenlanders, zegt-ie. Wat moet je daar nou op
antwoorden, Herman?' 'Dat je zijn gevoelens kunt begrijpen, maar dat je het met
zijn conclusie niet eens bent', zegt Bode. Westbroek knikt tevreden.

Bode schreef de afgelopen maanden mee aan de sociale paragraaf in het
partijprogramma en nu loopt hij dus voor het eerst van zijn leven folders uit te
delen. In de wijk Zuilen, niet ver van de plaats waar begin 1970 zijn landelijke
faam als vakbondsleider werd geboren. Zuilen is de wijk van Werkspoor, de
wagonfabriek en gieterij die Bode dertig jaar geleden tevergeefs trachtte open
te houden.

De muzikant en de oude vakbondsman. 'Tja', zegt de muzikant, 'ik herken die
weerzin tegen de politiek natuurlijk ook wel.' Zegt de oude vakbondsman: 'Maar
je moet natuurlijk wel blijven proberen er wat aan te doen.' 'Zo is het
precies', zegt de muzikant.

FOTO XANDER REMKES Herman Bode (links) spreekt een man aan op de
Amsterdamsestraatweg in de Utrechtse wijk Zuilen.

Sociale partners ; Lokale politiek ; Politiek en Staat ; Binnenlandse Politiek ;
Gemeenten ; Economie ; Sociale Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              17 of 106 DOCUMENTS

                                 de Volkskrant

                                October 28, 2000

Links in last

BYLINE: PIET DE ROOY

SECTION: Reflex; Pg. 3

LENGTH: 888 words


Onlangs zag ik op de televisie iemand van GroenLinks uitleggen dat de
wachtgeldregelingen van Kamerleden schandalig riant waren, terwijl
representanten van VVD en CDA naar voren brachten dat het onvermijdelijk is de
vergoedingen te verbeteren, als je in de Kamer tenminste andere mensen wilt
hebben dan idealisten uit de zachte sectoren van de samenleving. Interessant was
dat de discussie eigenlijk voortdurend draaide rond de vraag in welke mate het
Kamerlidmaatschap een 'baan' is.

Rechtse politici vonden vroeger van niet, maar vinden dat inmiddels wel. In 1916
zei een liberaal Kamerlid: 'Maak een Kamer van mannen, die allen een dagtaak
buiten hun lidmaatschap hebben te vervullen. De Kamer zal dan oneindig nuttiger
arbeid verrichten tot heil en in het belang van het land, met minder woorden en
in minder tijd.' Dit ging nog uit van de gedachte dat het Kamerlidmaatschap
vooral een eervol besogne was, dat niet bezoedeld mocht worden door er een
betaalde baan van te maken. Troelstra wond zich hier zo verschrikkelijk over op
dat zijn fractiegenoten even vreesden dat hij er ter plekke in zou blijven.
Links vond dit namelijk vooral een poging het gewone volk op te zetten tegen
politici door hen af te schilderen als vuige zakkenvullers. Het hoogste ambt in
een parlementaire democratie moest fatsoenlijk vervuld kunnen worden, daar was
dus een ruimhartige vergoeding aan te verbinden.

Inmiddels vind rechts dus dat het een baan is die wat honorering betreft
vergeleken kan worden met een gemiddeld hoge functie in het bedrijfsleven
('subtopper' was het onaangename woord van Robin Linschoten). En links heeft een
vlucht naar de overzijde gemaakt: uit vrees voor het zakkenvullers-odium wordt
weer meer de nadruk gelegd op de politicus als iemand die door een belangenloze
toewijding aan de openbare zaak gekenmerkt wordt en die dat wel voor een
relatief bescheiden vergoeding wil doen. Het zijn dit soort positiewisselingen
in de politiek die zo interessant zijn.

Dit haasje-over van linkse en rechtse standpunten is ook zo duidelijk merkbaar
als het gaat over het zogenaamde populisme. Links was aanvankelijk helemaal niet
bang voor wat het volk van allerlei dingen vond, integendeel. Essentieel in een
eeuwenoude republikeinse traditie is de vrees dat een stelletje corrupte
politici zouden overgaan tot massaal zakkenvullen en het reddeloos ten onder
laten gaan van de vrijheid (Macchiavelli heeft dat al eens helder uitgelegd).
Dit heeft zich ontwikkeld tot het leerstuk van de volkssoevereiniteit, de grote
drijfveer achter de verwerving van het algemeen kiesrecht aan het begin van de
20ste eeuw.

Traditioneel had links niet veel vertrouwen in de rechtschapenheid van politici
en was dus in die zin erg 'populistisch'. Dat element is aan de linkerzijde
echter vrijwel vervaagd, in ieder geval bij de grote sociaal-democratische
stroming. In enkele snelle pennenstreken wordt die ontwikkeling geschetst door
Ido de Haan in een intrigerend stukje, 'From Moses to Maggie: popular political
wisdom and the republican tradition in political thought' in het blad The
Public. Op deze lijn doorredenerend zou je, met enige overdrijving, kunnen
zeggen dat de Partij van de Arbeid tegenwoordig het electoraat verzoekt in het
geheel niet meer aan politiek te doen, want dat doet Wim - l'incorruptible - Kok
toch? Wie zou dat willen tegenspreken, maar daarmee is het beroep - dat is iets
anders dan: vertrouwen - op de politieke wijsheid van het normale volk geheel
bij rechts komen te liggen. Dat proces is waarschijnlijk begonnen met Wiegel,
die televisiejournalisten meestal negeerde door zich rechtstreeks tot de camera
te wenden en 'de mensen in het land' toe te spreken. En terwijl Joop den Uyl
zichtbaar ongemakkelijk ging canvassen in de verkiezingsperiode, nam Van Agt
geheel naturel een bad in de massa als wielrenner.

Deze wisseling in positie heeft belangrijke gevolgen gehad. Al enige tijd heeft
links (althans de sociaal-democratie) niet zo vreselijk veel verweer tegen de
anti-politieke politiek van het populisme. Dat populisme wordt immers
verwerpelijk 'rechts' (zo niet maar meteen 'fascistisch') gevonden, waarmee uit
het zicht is geraakt dat allerlei opvattingen en sentimenten aan 'rechts' zijn
overgelaten. Dit bleek bijvoorbeeld uit die even instinctieve als stupide
reactie op Haider.

Een belangrijk element in deze omslag is dat links vooral na de Tweede
Wereldoorlog haar hoop had gevestigd op de staat. Die zou verantwoordelijk zijn
voor het oplossen van alle noden en kwalen. Zowel links als rechts liet
vervolgens de staat sterk toenemen in tal en last, maar het was links dat zich
daar ideologisch aan had verbonden. Op het moment dat de staat niet meer werd
gezien als de oplossing, maar juist als onderdeel van het probleem, was links
dus in last. Erg opvallend is dan ook dat het idee van 'de maakbaarheid van de
samenleving' in het politieke spectrum ergens in de jaren zeventig van links
naar rechts verschoven is. Ik vrees dan ook dat een links mens tegenwoordig moet
overwegen rechts te stemmen.

Ido de Haan, 'From Moses to Maggie: Popular political wisdom and the republican
tradition in political thought' in: The Public vol 7 (2000), 2, 33-44.

Piet de Rooy is historicus.

Parlement ; Politiek en staat ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              18 of 106 DOCUMENTS

                                 de Volkskrant

                                October 26, 2000

Michael

BYLINE: ROB VREEKEN

SECTION: Binnenland; Pg. 7

LENGTH: 321 words


EEN piepklein vliegtuigje van het Rode Kruis. Het gaat van het zojuist door de
Taliban ingenomen Kabul naar Mazar-i Sharif, in het noorden van Afghanistan.
Daar zit generaal Dostum, vijand van de Taliban.

Er stapt zowaar nog iemand in. Hij zit pal tegenover me, knie aan knie. Onze
tassen op de twee andere stoelen. Hand geven. Zijn naam komt me vagelijk bekend
voor, werkt hij niet voor de BBC? Jawel, hij maakt documentaires. En hij is
schrijver.

Ah! Wat voor documentaires? En wat voor boeken?

Mijn vragen blazen grijze wolken over zijn gelaat; een antwoord volgt al
nauwelijks meer. Verdere pogingen tot conversatie worden gesmoord in nors
gemompel.

De Schrijver, zo voel ik, heeft nu even geen zin in een barbaar die zijn Boeken
niet kent.

Een paar maanden later vult zijn gezicht, glimlachend, het gehele omslag van een
Nederlands weekblad. Slechts zijn naam staat erbij, toelichting overbodig:
MICHAEL IGNATIEFF.

In de jaren sindsdien kom ik hem steeds weer tegen. In beeld en in druk geeft
hij, als een geglobaliseerde GBJ, zijn mening over de toestand in de wereld.
Paginagroot interview in de Volkskrant, zaterdag. Dinsdag de Nexus-lezing in
Tilburg. Michael Ignatieff is de teddybeer van de progressief-liberale
goegemeente. Wat Linda de Mol is voor het gewone volk,is Ignatieff voor ons,
intellectuelen.

Ik kan me wel voor de kop slaan! We hadden daar, boven Afghanistan, Michael en
ik, een gesprek kunnen hebben over Pierre Bayle, de filosoof van de vroege
Verlichting. Over het ongelijk van Fukuyama. Over kapitalisme, democratie,
mensenrechten. Over het vraagstuk van de morele vooruitgang. We zouden tegen de
piloot hebben gezegd: doe nog even een rondje Tadzjikistan, we zijn nog lang
niet uitgepraat. In Mazar, naast het vliegtuigje lopend, had ik mijn arm om zijn
schouders gelegd en gezegd: Michael, I think this is the beginning of a
beautiful friendship.

Lul die ik ben.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              19 of 106 DOCUMENTS

                                 de Volkskrant

                                October 21, 2000

'Verpleegsters' in de luchtkampen met afbladderend imago

BYLINE: CARINE DAMEN

SECTION: Voorpagina; Pg. 1

LENGTH: 1194 words


Wie zou er nog stewardess willen zijn? De glamour rond het beroep is de laatste
jaren verbleekt. De status wordt laag ingeschat, de werkdruk is hoog en
passagiers gedragen zich onbeschoft. Geen wonder dat het ziekteverzuim hoog is.
'Het publiek behandelt ons als serveersters terwijl we opgeleid zijn tot
veiligheidsprofessionals.'

'U BENT AFGEWEZEN want u bent te bleek. Neem eens een zonnebankje.' 'Op zich
bent u geschikt voor de functie, maar, uw haar....' De kritiek was niet mals als
je enkele jaren geleden naar een stewardessbaan solliciteerde. Geen stijl haar,
strak achterover in een knotje gekamd? Niet geschikt. Een Twents accent?
Afgewezen.

Tegenwoordig zijn de functie-eisen echter danig versoepeld. Sinds enige jaren
hoeven stewardessen geen Frans en Duits meer te spreken, alleen Engels volstaat.
En de maximumleeftijd van 27 jaar hebben de vliegmaatschappijen ook laten
vallen. Ook 45-jarigen zijn nu welkom. 'De meeste passagiers spreken toch
Engels', meent KLM-woordvoerder Youssef Eddini. 'En anders kan de purser ze te
woord staan.' De maximumleeftijd werd volgens Eddini losgelaten omdat uit
enquetes bleek dat 'passagiers liever een stevige persoonlijkheid om zich heen
hebben dan iemand die erg jong is'.

Maar Udo Buys, woordvoerder van Martinair, weet beter. 'Jonge mensen staan niet
meer te trappelen voor een baan als stewardess', zegt hij. 'Vroeger kregen we
vijfduizend open sollicitaties per jaar binnen en konden we dus heel kritisch
zijn. Tegenwoordig kunnen mensen die drie vreemde talen spreken elders een
betere baan krijgen. Ook het loslaten van de maximumleeftijd is ingegeven door
het tekort aan personeel.'

Het beroep van stewardess heeft zijn glamour verloren, meent Buys. 'Vroeger was
vliegen iets heel speciaals, wat alleen de happy few zich kon veroorloven.
Stewardessen waren meisjes uit gegoede families die voor de glamour van het
reizen gingen. Maar de passagiers hebben het beroep van de glamour ontdaan.'

Nu ook Jan Modaal met gemak een reis naar, pakweg, Indonesie kan betalen, is de
sfeer in het vliegtuig veranderd. 'Er zit nu een doorsnee van de samenleving in
het vliegtuig', zegt Henri Popelier van de VNC, de vakbond van cabinepersoneel.
'Er zijn nu ook agressieve passagiers bij. Ook merk je dat de mensen mondiger en
veeleisender zijn geworden. Door de ontmythologisering van de reiswereld heeft
het cabinepersoneel minder gezag. Het uniform wekt geen respect meer, zoals
vroeger.'

Het is moeilijker voor de stewardess geworden om het beroep uit te oefenen.
'Veel passagiers luisteren gewoon niet', vertelt stewardess Anneke Koudekerk
(26). 'Verreweg de meesten vliegen regelmatig en weten dus precies wat ze kunnen
maken. Ze gaan gewoon naar de wc als het lampje fasten seatbelts aanstaat. Als
ik daar iets van zeg, gaan ze in discussie. Zij weten dat het toch nog een half
uur duurt voor we echt gaan landen.' Koudekerk ergert zich eraan. 'Het publiek
behandelt ons als serveersters terwijl wij opgeleid zijn tot
veiligheidsprofessionals.'

Hoewel de verre bestemmingen nog steeds de aantrekkingskracht van het
stewardessenvak vormen, is ook deze kant aan het beroep meer en meer aan erosie
onderhevig. 'De KLM is de enige vliegmaatschappij waar je echt verre reizen
maakt en waar je een paar dagen de tijd hebt om het land te zien', weet
Koudekerk. 'Bij Transavia moet je keihard werken zonder tijd voor sightseeing te
hebben.'

Koudekerk kan het weten. Ze switchte van Transavia naar Martinair vanwege de
slechte arbeidsvoorwaarden. 'Transavia vliegt vooral naar Europese bestemmingen.
Ik moest dan vier keer per dag op en neer naar Londen met een bezetting van drie
stewardessen in het vliegtuig. Normaal is dat vier. Dus loop je je de hele reis
uit de naad, tot en met de landing. Na zo'n drukke dag krijg je geen vrij, de
volgende dag moet je weer naar Tel Aviv of Hurgada (Egypte). Doodvermoeiend.'

Ook stak het Koudekerk dat Transavia alleen seizoenscontracten sluit. 'In de
winter had ik dan ineens geen werk, terwijl ik toch mijn vaste lasten heb.'

Henri Popelier erkent de problemen. Twee weken geleden zat hij nog aan tafel met
Transavia dat erg onder de personeelskorten heeft te lijden. De
luchtvaartmaatschappij wil daarover niets kwijt. Woordvoerster Brigitte
Midaveine kreeg geen toestemming van de directie met de Volkskrant te praten.
Popelier: 'Transavia heeft vooral last van een hoog ziekteverzuim. Veel
stewardessen zitten afgebrand thuis.' Maar de kleine chartermaatschappij werkt
hard aan verbetering, meent Popelier. 'Omdat wervingscampagnes te weinig nieuwe
stewardessen opleverden en tegelijkertijd de vliegtuigen door de zomertijd
bomvol zaten, kwam er steeds meer werkdruk op het personeel te liggen. Dat moet
anders. Transavia wil nu contracten voor onbepaalde tijd gaan aanbieden en een
betere balans tussen werk en rust creeeren.'

'Veel Transavia-stewardessen proberen een baan bij de KLM te krijgen', meent
Marjolijn van Leeuwen (27), zelf KLM-stewardess. 'Als ik een keer heen en weer
naar Detroit heb gevlogen, heb ik daarna vier dagen vrij. Dat is natuurlijk een
luxe.' Slechte werkomstandigheden heb je grotendeels zelf in de hand, vindt Van
Leeuwen. 'Ik heb nog nooit een agressieve passagier gehad en nauwelijks
zeurpieten. Volgens mij zijn de stewardessen zelf nogal verwend. Ze willen
gratis naar een verre bestemming en willen daar zo min mogelijk voor werken. Als
ik collega's hoor klagen dan denk ik: wie goed doet, goed ontmoet. En omgekeerd
natuurlijk.'

Wel heeft Van Leeuwen gemerkt dat stewardessen minder serieus worden genomen.
'Maar als je dan je gezag laat gelden, luisteren de passagiers echt wel. Veel
meisjes, vooral die meteen na de middelbare school zijn gaan vliegen, hebben te
weinig levenservaring om te weten hoe dat moet.'

Van de agressiviteitstraining, die alle KLM-stewardessen sinds twee jaar
krijgen, heeft Van Leeuwen veel geleerd. 'De meeste klagende passagiers willen
alleen hun verhaal kwijt. Dat moet je niet afkappen, want dan kunnen ze wel
agressief worden. Verder noteer ik de stoelnummers van mensen die al genoeg
hebben gedronken. Dat lijstje moet in alle galleys (keukentjes) worden
opgehangen, want sommige mensen gaan galley hoppen voor meer drank.'

Van Leeuwen houdt van haar werk, hoewel ze vaak negatieve reacties krijgt als ze
vertelt dat ze stewardess is. 'Men vindt dat een beroep met lage status waarvoor
je je hersens niet hoeft te gebruiken. Dat is natuurlijk niet zo. Ik studeer
hiernaast cultuurwetenschappen om niet braindead te raken.'

Toch moet een stewardess nog steeds havo hebben, terwijl de
carriereperspectieven niet hoopvol zijn. Wel kun je opklimmen naar purser,
waarbij je de leiding over de hele crew hebt, maar daarna is het plafond
bereikt. 'Veel mensen zoeken na een aantal jaren gevlogen te hebben een andere
baan binnen de vliegmaatschappij', weet Popelier.

De naam Anneke Koudekerk is om redenen van privacy gefingeerd.

FOTO BERT BEELEN/HOLLANDSE HOOGTE. Stewardessen van Martinair voorzien
passagiers op een vlucht naar Spanje van drankjes.

Luchtvaart ; Dienstverlenende beroepen ; Economie ; Beroepsgroepen ; Verkeer en
Vervoer

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              20 of 106 DOCUMENTS

                                 de Volkskrant

                                October 21, 2000

Neurenberg heeft nog een verleden

BYLINE: DOOR HANS BOUMAN

SECTION: Traject; Pg. 5

LENGTH: 1517 words


De twintigste eeuw heeft Neurenberg niet bijster gunstig bejegend: de naam van
de stad is onlosmakelijk verbonden met de nazi-tijd en zijn nasleep. Maar wie
Neurenberg alleen associeert met Hitlers Duizendjarige Rijk, doet de stad
onrecht.

Ze hebben er in dit land zelf het beste woord voor: unheimlich. Daar hoef je als
Nederlander niets aan toe te voegen. Ruim zestig jaar nadat ze voor het laatst
werden gebruikt, hebben de Reichsparteigelande nog weinig verloren van hun
sinistere, dreigende uitstraling. Het kost in dit decor niet veel
verbeeldingskracht de taferelen uit Leni Riefenstahls Triumf des Willens op te
roepen.

De Reichsparteigelande in Neurenberg tonen de essentie van Hitlers Duizendjarig
Rijk (1933-1945) in een notendop. Het Zeppelinveld, de Congreshal, de
Leopold-arena, het Stedelijk Stadion, de Grote Weg: ze zijn gebouwd met een
megalomanie die eeuwigheidswaarde moet suggereren, maar ze liggen er al
decennialang vervallen en verlopen bij. En niet omdat geallieerde militairen of
antinazistische activisten de bouwwerken met de sloophamer hebben bewerkt.
Amerikaanse soldaten hebben zich beperkt tot het opblazen van het hakenkruis op
de Zeppelintribune, in april 1945, terwijl in 1967 de pilarengalerij werd
neergehaald, omdat instortingsgevaar dreigde. Met dat laatste is meteen het
kernprobleem van de Reichsparteigelande aangegeven: alles is even haastig als
onzorgvuldig gebouwd.

Architect Albert Speer kreeg niet eens de gelegenheid het beton te laten drogen.
'In het verschrikkelijke geval dat Duitsland de oorlog had gewonnen, zouden de
meeste gebouwen al in de jaren vijftig aan renovatie zijn toe geweest', aldus
Margit Schmidt-Pikulicki, Stadtfuhrerin van Neurenberg. 'Ik vind het belangrijk
dat bezoekers van Neurenberg ook dit aspect van de stad te zien krijgen. Sinds
een jaar of twintig durft men voor deze zaken uit te komen. Veel schoolklassen
bezoeken de Reichsparteigelande. Het is heel educatief. In mijn tijd was het
schooljaar altijd net afgelopen als we aan de jaren dertig van de twintigste
eeuw toe waren. Heel toevallig.'

Het uitzicht vanaf de Zeppelintribune is sinds 1938 sterker veranderd dan de
tribune zelf. De onvoltooide en letterlijk onverwoestbare Congreshal (tweemaal
zo groot als het Colosseum in Rome, waarop het is geinspireerd) ligt nog altijd
onverstoorbaar, hoewel iets verzakt, aan het kunstmatige Dutzendteichmeer. Maar
de marcheerterreinen zijn omgebouwd tot sportvelden, legerbarakken afgebroken,
en de plaats van enthousiaste partijleden is ingenomen door zwerfvuil. De Grosse
Strasse achter Hitlers rug, die het congresgebied visueel moest verbinden met de
Keizersburcht in de oude stad, is nu een parkeerplaats voor honderden
vrachtwagens. Op de stalen deuren, eveneens achter de rug van de Fuhrer, staan
nu graffititeksten geschreven als never again en fuck nazi's. De stenen van
Jurakalk, waarmee de tribune is bekleed, zijn geerodeerd en hier en daar
verdwenen.

Neurenberg is door de twintigste-eeuwse geschiedenis niet bijster gunstig
bejegend. Als een van de bestbewaarde en meest traditionele steden van
Duitsland, werd het door de nazi's in de jaren dertig omarmd. Hier hadden zich
keizerlijke rijksdagen afgespeeld, en verwees een schitterende Middeleeuwse
binnenstad naar het rijke Duitse verleden.

Neurenberg onderging de warme belangstelling vanuit nazi-kringen ook toen al met
sterk gemengde gevoelens. De stad had vanouds socialistische sympathieen. Maar
in twee decennia zorgden de rijkspartijdagen, Julius Streichers Der Sturmer
(1922-1945), de Neurenberger rassenwetten (1935) en het Proces van Neurenberg
(1945-1946) ervoor dat de naam onlosmakelijk werd verbonden met de zwartste
periode uit de wereldgeschiedenis.

Wie Neurenberg alleen associeert met de nazi-tijd en zijn nasleep, doet de stad
zwaar onrecht. Dat maakt zelfs een vluchtige blik op de compacte binnenstad
onmiddellijk duidelijk. Diezelfde binnenstad lag in 1945 voor 90 procent in
puin. Na Dresden is Neurenberg de hevigst verwoeste stad van Duitsland. Hoe
hopeloos de situatie aan het eind van de oorlog was, maakt het boek Nurnberg
Damals-Heute van de Amerikaanse fotograaf Ray D'Addario duidelijk. Hij
fotografeerde ruim honderd locaties, eerst in de jaren vlak na de oorlog en
vervolgens na de restauratie, vaak pas tientallen jaren later. De vitaliteit en
het respect voor de culturele verworvenheden uit het verleden, die uit de
wederopbouw spreken, verdienen bewondering. Neurenbergers identificeren zich dan
ook graag met hun beroemdste medeburger uit de na-oorlogse tijd: Ludwig Erhard,
minister en later bondskanselier van het Wirtschaftswunder.

'Er is in heel Europa niets te vinden dat fraaier en schitterender is. Wanneer
je deze glorieuze stad van een afstand ziet, is zijn schoonheid werkelijk
betoverend. Als je hem binnengaat, wordt je aanvankelijke indruk bevestigd door
de schoonheid van de straten en de fraaie vormen van de huizen. De woningen van
de burgers lijken voor prinsen te zijn gebouwd. Ja, de koningen van Schotland
zouden blij zijn zo luxueus te mogen wonen als een gewone burger in Neurenberg.'
Met deze woorden omschreef de toekomstige paus Pius II Neurenberg in de
vijftiende eeuw. De stad - zo'n 450 jaar eerder voortgekomen uit de burcht
Nourenbec, ter verdediging van de oostelijke keizerlijke domeinen - stond toen
op de drempel van zijn gouden periode. Neurenberg was de niet-officiele
hoofdstad van Duitsland. Tussen 1050 en 1571 bracht elke Duitse keizer
regelmatige bezoeken aan de stad. Neurenberg kreeg privileges zoals tolvrijheid
en ontwikkelde zich door zijn locatie langs zowel noord-zuidelijke als
oost-westelijke handelsroutes tot een economisch welvarende stad. De Kaiserburg,
de schitterende gotische kerken van St. Sebaldus en St. Lorenz, de Schone
Brunnen-fontein, de vijf kilometer lange stadswal, het Nassauerhaus en wat later
ook het Fembohaus ontstonden, alsmede het deels over de rivier de Pegnitz
gebouwde Heilige Geest-hospitaal. Wel werd en passant in 1349 de joodse wijk
vernietigd, om plaats te maken voor een marktplein, waarbij zeshonderd joden de
dood vonden. In de tweede helft van de vijftiende eeuw bereikte Neurenberg zijn
glorietijd, ook in cultureel opzicht, met schilder Albrecht Durer en
dichter-schoenmaker Hans Sachs als beroemdste cultuurdragers. De laatste werd
door Richard Wagner vereeuwigd in zijn opera Die Meistersinger von Nurnberg.

De oude binnenstad van Neurenberg is ongeveer vier vierkante kilometer groot en
voor een flink deel autovrij, wat het gebied ideaal wandelterrein maakt. Het
vergt een kennersoog te zien welke gebouwen of delen van gebouwen oorspronkelijk
zijn, en welke opnieuw zijn opgebouwd, zo liefderijk zijn de
herstelwerkzaamheden verricht. Alleen de Straat van de Mensenrechten, waaraan
het waanzinnig uitgebreide Germanischen Nationalmuseum is gelegen, is bewust
hedendaags van inrichting. De straat telt dertig zuilen, met daarop telkens in
een andere taal een artikel over de mensenrechten.

Overal bevinden zich cafes, bierkelders, restaurants en andere
uitgaansgelegenheden, zoals de vijfhonderd jaar oude Goldenen Posthorn, waar
Durer nog te gast is geweest. De begroeting luidt overal Grussgott. Jawel, we
zitten hier richting Oostenrijk, maar de Neurenbergers identificeren zich met
hun zuiderburen, noch met Beieren, hoewel de stad het bestuurlijke,
dienstverlenende en culturele centrum van Noord-Beieren is. 'Wij beschouwen ons
als Franken,' aldus Schmidt-Pikulicki. De echte Beieren wonen ten zuiden van de
Donau. Die geldt als de Weisswurstequator.'

Ten noorden van de Donau eten ze geen witte worst. De Neurenbergers hebben hun
eigen worstjes, die maximaal negen centimeter lang mogen zijn. In die Kurze
liegt die Wurze, luidt de eeuwenoude wijsheid waarmee vele generaties
Neurenbergers zijn grootgebracht. Een oude legende wil dat de worstjes dun
genoeg moesten zijn om door een sleutelgat te passen, zodat men de gevangenen
stiekem kon bijvoeden.

Vandaag de dag is niet de gevangenis maar restaurant Bratwurst Roslein de
geeigende plaats om de Neurenberger specialiteit te proeven. Je kunt ze
bestellen in porties van zes, acht, tien of twaalf stuks, met zuurkool of
aardappelsalade. Ze worden geserveerd met mierikswortel; een perfecte
combinatie.

's Avonds treffen we het. Het Nurnberger Altstadfest is in volle gang, en dat
betekent dat de binnenstad vol houten eet- en vooral drinklokalen staat. Beiers
bier, Frankische wijn en Federweisser - zeer jonge wijn die 's avonds op
frisdrank lijkt, maar de volgende ochtend niet - vloeien rijkelijk. Feestvieren
is een vertrouwd onderdeel van het leven in Neurenberg. Terwijl de wijnoogst
wordt getest, blikt men al vooruit naar de Christkindlmarkt, Duitslands grootste
en oudste kerstmarkt, die vanaf 27 november het stadsbeeld zal bepalen.

FOTO'S PAUL TER HEYNE. De Weissgerbergasse.

De Straat der Mensenrechten.

Eetstalletje bij de Reichsparteigelande.

De Weissgerbergasse.

NSDAP-partijdag in 1934.FOTO ABC

Dorpen en steden ; Geschiedenis ; Kunst en Cultuur ; Infrastructuur ;
Ruimtelijke Ordening

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              21 of 106 DOCUMENTS

                                 de Volkskrant

                                October 13, 2000

Een beetje van Maggi en een beetje van jezelf

BYLINE: ERWIN WIJMAN

SECTION: Stroom; Pg. 21

LENGTH: 708 words


De reclame heeft nieuwe reclame bedacht. Reclame die consumenten zelf moeten
bedenken. 'Iedereen is creatief, al is het maar eens in je leven', is het motto
van Qineboko, een virtueel (omdat het via internet werkt) reclamebureau dat
speciaal is opgericht om gewone Nederlanders iets beters te laten verzinnen dan
professionele reclamemakers zelf. Achter Qineboko zitten de Amsterdamse
reclamebureaus Neboko (de oprichters bedachten John-de-manager van Cup-a-Soup)
en Qi, dat interactieve reclame maakt voor bijvoorbeeld Heineken en Bols. Zijn
de creatieve breinen van die bureaus uitgeput? Of willen ze op een koopje goede
ideeen binnenhalen en ze voor duur geld verkopen aan hun opdrachtgevers? Enne,
is de reclame soms geen echt vak meer? 'Welnee', zegt Neboko-directeur Simon
Neefjes (de 'Ne' in de bureaunaam), 'we willen alleen een groter creatief
potentieel aanboren. Neem nou de Centraal Beheer-commercials. Iedere Nederlander
die er drie of vier van gezien heeft, weet hoe het scharniert. En kan ook een
geweldig idee bedenken voor zo'n filmpje.'

Wie nu denkt meteen tv-spotjes te kunnen gaan maken, inclusief een shooting in
Zuid-Afrika omdat daar het daglicht zo helder is, komt bedrogen uit. Die
bedenken en maken de reclamestrategen en creatieven van Qi en Neboko zelf.
Voorlopig vraagt Qineboko om ideeen voor huis-, tuin- en keukenreclame. Reclame
die je om je heen ziet in de winkel, in pretparken, op internet en bij
evenementen zoals bijvoorbeeld de jaarlijkse Unox Nieuwjaarsduik in
Scheveningen. Geen eredivisie dus, maar het moet wel allemaal gemaakt worden.
Vanaf aanstaande maandag bijvoorbeeld staat er een opdracht van Gilette op de
Qineboko-site, voor Mach3-scheermesjes. Die gladde reclamefilmpjes van Gilette
op tv komen allemaal van het Amerikaanse hoofdkantoor, maar lokale verkoopacties
moet Gilette Nederland zelf regelen. Dus maar eens een visje uitgegooid in de
Qineboko-vijver, waar je als opdrachtgever wel tienduizend gulden voor betaalt.
Exclusief honorarium voor de bedenker.

De eerste drie opdrachten stonden van half augustus tot half september op de
Qineboko-site. Een promotie-evenement voor Cup-a-Soup, waar je vijftienduizend
gulden mee kunt verdienen, een kerstactie voor Schiphol-taxfreewinkels See Buy
Fly (gage: 7500 gulden) en een winkelactie voor Zonnatura-kruidenthee, die vijf
mille kan opleveren. Achtduizend mensen hebben die opdrachten gelezen,
zevenhonderd hebben de uitgebreide briefing opgevraagd, en er kwamen 330 ideeen
binnen, vertelt Neefjes. Bruikbare ideeen? 'Van de vijftig zijn er dertig te
algemeen, vijftien redelijk, maar vijf of zes zijn absoluut bruikbaar.' De
meesten bedachten iets voor Cup-a-Soup, maar kwamen vaak niet verder dan iets
doen met Cup-a-Soup en John-de-manager om vier uur op internet. 'Maar dat is
geen idee, maar een middel', benadrukt Neefjes. 'Het gaat om een uniek idee.
Voor Sigaarlijn.nl, een andere opdrachtgever, die in relatiegeschenken via
internet doet, kwam iemand met een briljant idee. Nee, ik mag er niks over
zeggen, maar daar waren we zelf nooit opgekomen.'

Biermerk Bavaria promootte vorig jaar ook al van die
een-beetje-van-Maggi-en-een-beetje-van-jezelf-reclame door mensen een
vakantiefoto te laten insturen op Bavaria's bekende reclamethema 'Zo. Nu eerst
een Bavaria!' De meest hilarische foto's gingen als Bavaria-advertentie de
tijdschriften in. Maar qua honorarium vallen Qineboko en Bavaria in het niet bij
wat Unilever-dochter Van den Bergh vorige week betaalde aan twee studenten die
een geinige reclameactie voor Uno Noodles bedachten: 25 duizend gulden. Ze deden
mee aan een reclamewedstrijd van de tussendoor tjesfabrikant. Om de
noodles-variant 'Ketjap' te promoten, zetten ze midden in een aantal
grotestadscentra een badkuip gevuld met ketjap en een jong-stelletje-in-badpak
neer. Volgens de Van den Bergh-jury scoorden ze het hoogst op het 'kwantitatieve
en kwalitatieve bereik', de 'free publicity', de 'executie', de 'relevantie' en
de 'originaliteit & creativiteit'. Op precies dezelfde criteria winnen Centraal
Beheer-spotjes ook al die reclameprijzen. Zelfs amateurs kunnen dus echt
reclamebureau tje spelen. Het reclamevak is ook niet meer wat het geweest is.

Reclame ; Economie ; Bedrijfsleven

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              22 of 106 DOCUMENTS

                                 de Volkskrant

                                October 11, 2000

Prinses Christina zingt melodie als melodij

BYLINE: ROLAND DE BEER

SECTION: Economie; Pg. 17

LENGTH: 721 words


Nu al wijzen alle tekenen erop dat de mezzosopraan HKH prinses Christina, het
Metropole Orkest en dertig jonge prijswinnaars van het nationale Prinses
Christina-muziekconcours de hitparade gaan bestormen met My Christmas Album.
Volgens De Telegraaf is de platenwereld 'diep onder de indruk' van deze cd,
waarvan de prinses vijftien jaar heeft gedroomd, en waarop ze in zeven talen
bekende en minder bekende kerstliederen zingt - zoals Henk van der Meyden
vaststelde.

Tweehonderdduizend exemplaren zijn er al besteld, terwijl de blaadjes nog moeten
vallen, en de AVRO-tv haar promotiegala Prinses Christina en My Christmas Album
en de documentaire The making of My Christmas Album nog lang niet heeft
uitgezonden. De AVRO, coproducent van de cd, kwam al wel met Luciano Pavarotti
voor de dag, in een gesprek op Radio 2. De tenor, bekend om zijn scherpe oordeel
in artistieke zaken en zijn scepsis jegens royalty en celebrity, was 'verrast'
door de vocale kwaliteiten van de prinses.

Hoe de stem klonk, was tot voor kort een mysterie. Zangles had de prinses al
toen ze nog Marijke heette, en het schijnt dat haar oudste zoon ooit geboren is
onder begeleiding van het Forellenkwintet van Schubert. Maar wat de gewone
Nederlander zich bij het prinsesselijke stemgeluid moest voorstellen, bleef een
zorgvuldig bewaard geheim. Tot de prinses, 53 jaar oud, eindelijk haar coming
out arrangeerde: in juli trad ze voor het eerst in het openbaar op, bij het
huwelijk van haar neef Maurits.

De vraag welke krachten haar vijftien jaar lang hebben tegengehouden, is nog
niet opgehelderd. Wel is duidelijk, dat de mezzo voor haar kerstproductie
toestemming heeft gekregen van 'de familie', zoals ze vertelde in het Algemeen
Dagblad. En gelukkig blijkt de stem weinig aan jeugdige glans te hebben
verloren, tenminste niet in de feeerieke regionen van het sotto voce - een
vocaal expressiemiddel dat voor de leek te verkennen valt wanneer men op hoge,
maar niet schelle toon langzaam 'noe noe noe, lu lu lu' neuriet.

Bij de Oranjes, die de muziek tot nu toe overlieten aan een aangetrouwde, de
Gevleugelde Vriend Van Vollenhoven, is de animo om op gefixeerde toonhoogten
naar buiten te treden nooit bijzonder groot geweest. Prinses Irene heeft een
keer een plaat gemaakt waarop ze met orkestbegeleiding het sprookje van Peter en
de Wolf inspreekt, met een tempo en dictie die haar oudste zuster gewoonlijk
reserveert voor de Troonredes. Daar bleef het ongeveer bij.

Maar waar de Oranjes, zeker van de generaties-Soestdijk, meestal uitblinken door
markante articulaties, valt bij de zingende prinses Christina eerder een
behoefte op de resolutie van klinker en medeklinker te verzachten. Zo krijgt het
Franse 'dort, dort, dort' van het slapende kind in het lied Entre le boeuf et
l'ane gris viervoudig de gedaante van een omfloerst 'doe, doe, doe'. En lijkt
het afsluitende 'Ei, zwijg toch stil, sus, sus, en krijt niet meer' van Hoe leit
dit kindeken zich in haar warme mezzo te transformeren tot 'Ei, zwijg toch stil,
Zus, Zus, en brei niet meer'.

Zo benaderd, kan het woord 'melodij' niet zoeter klinken dan uit de mond van HKH
prinses Christina, hoewel het met de melodieen zelve soms een andere kant op
gaat. Aan het doornwoud van Maria durch den Dornwald ging blijken wat haken en
ogen te zitten, terwijl ook het meerstemmig gezongen Ons ghenaeket die
avondstaer niet bij uitstek de demonstratie is van een door solide ademsteun
gedragen vox principalis.

Zuiver ritmisch beoordeeld kan het breed gearrangeerde glo-hohohohoho (van
Gloria) in Ding dong! er mee door, en biedt het in up-tempo gehouden
'owiejowiejowiejo' in hetzelfde lied de voorzet tot een uitstekend verzorgd
'wiejowiejo' in het achtergrondkoor. De Spaanse finale, Dime nino, is een
meeslepende symfonie van stem, tamboerijn en geborduurde violistische
kerstpantoffels. Zo is HKH's hele kerstalbum voorzien van rijke intro's, outro's
en tussendooro's, en we mochten willen dat we allemaal zo'n moeder hadden om bij
het slapen gaan Jul, jul, stralande jul voor ons te zingen.

My Christmas Album, liederen van Praetorius, Adam, Wood e.a., door HKH Pinses
Christina, Metropole Orkest en laureaten Prinses Christina Concours o.l.v. Dick
Bakker en Bob Zimmerman. Eddy Ouwens Productions.

Vocale muziek ; Kunst en Cultuur ; Kunst ; Muziek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              23 of 106 DOCUMENTS

                                 de Volkskrant

                                October 11, 2000

ALARM: HOOFDLUIS!

BYLINE: DOOR SANDER VAN WALSUM

SECTION: Voorkant; Pg. 13

LENGTH: 1857 words


De hoofdluis is niet klein te krijgen. Van alle basisschoolleerlingen is ruim
een kwart door het met tentakels gewapende beestje bezocht. Ook de tweede
generatie verdelgingsmiddelen is kansloos. De Nationale Luizendag, vandaag voor
het eerst, moet uitkomst bieden.

HOOFDLUIS: het toverwoord voor privacy. Dat ondervond het meisje dat zich
opmaakte voor de viering van haar zevende verjaardag. Zij stond net op het punt
de cadeautjes uit te pakken die haar vriendinnetjes hadden meegebracht, toen
haar moeder op de kraag een pediculis humanis capitis zag spartelen. En omdat
deze beestjes in de regel door enkele tientallen vruchtbare soortgenoten worden
vergezeld, sloeg zij met luide stem alarm: hoofdluis! De aanwezige ouders die
taart waren blijven eten, trokken onmiddellijk hun conclusies uit deze correcte
diagnose. Zij kozen met hun kroost het hazenpad - de jarige ontredderd
achterlatend.

De rest van de feestdag had een even memorabel verloop. Op het moment waarop de
kaarsjes hadden moeten worden uitgeblazen, werd het ontklede kind naar bad
gedirigeerd waar het, in gezelschap van een krijsend broertje, een
Loxazol-behandeling onderging. Vervolgens werden de knuffels (net als het
beddengoed en recent gedragen kleding) op 90 graden gewassen, waardoor zij
definitief aan aaibaarheid inboetten. De pluchen beesten die te groot waren voor
deze behandeling, werden in een hermetisch gesloten vuilniszak opgeborgen. Ten
slotte moesten op maandag de kritische en vragende blikken van klasgenootjes
worden getrotseerd. Want de kwalijke reputatie van de luis snelt het slachtoffer
vooruit.

De hoofdluis mag zich in een opmerkelijke belangstelling verheugen. Tot voor
kort werd het beestje vooral geassocieerd met crisis, kelderwoningen,
geperforeerde fietsplaatsjes en loopgraven. Inmiddels is duidelijk dat de luis
de vooruitgang heeft weerstaan. De grootschalige inzet van chemicalien ten
spijt. Van alle basisschoolleerlingen is ruim een kwart ooit door het beestje
bezocht, blijkt uit onderzoek van Wageningen Universiteit (zoals de
Landbouwuniversiteit tegenwoordig heet). En ruim 18 procent van deze
leeftijdsgroep wordt er ten minste eenmaal per jaar door geinfecteerd. Jaarlijks
gaan ongeveer 250 duizend preparaten tegen hoofdluis over de toonbank.

Daarmee worden niet alleen jeugdige bewoners van randstedelijke
achterstandsbuurten behandeld, maar ook kinderen van ouders die in de
hoogmoedige veronderstelling leefden dat de hoofdluis zich alleen aan de andere
kant van de inkomensgrens manifesteert. Voor deze groep is de nabijheid van de
luis tamelijk ontluisterend, zegt de Wageningse entomoloog dr.ir. W. Takken.

En dat niet alleen. Het leven van de tweeverdiener kan er ernstig door worden
ontwricht. 'Die wordt doorgaans nogal zenuwachtig van het verzoek van de school
om de zoon of dochter bij wie hoofdluis is gesignaleerd onmiddellijk te komen
ophalen. Die nervositeit slaat om in paniek als het besef doordringt dat de
patient die middag dus ook niet naar de buitenschoolse opvang kan, en dat er ook
nog een bezoek aan de apotheek moet worden gebracht.'

De hoofdluis legt, kortom, geen sociale voorkeur aan de dag. Vandaar dat 11
oktober dit jaar is uitgeroepen tot Nationale Luizendag. Op alle basisscholen
wordt een themakrant verspreid met spannende verhalen over de biotoop van het
kinderhoofd, scholieren worden uitgenodigd al hun inventiviteit te mobiliseren
om de plaaggeest te verdrijven en deskundigen uit alle windstreken komen vandaag
in Utrecht bijeen om de meest actuele inzichten over de hoofdluis uit te
wisselen. Het gevoel van urgentie werd, aldus Takken (die ook een bijdrage zal
leveren aan het congres), met name gevoed door de indruk dat de luis zich vaker
manifesteert dan, zeg, twintig jaar geleden, en dat zij een resistentie heeft
ontwikkeld tegen de meest gangbare bestrijdingsmiddelen.

VOOR HET eerste heeft Takken geen overtuigend bewijs gevonden. De luis lijkt wel
steeds minder gevoelig te worden voor de meest courante behandelmethoden. In de
jaren zestig ontwikkelde zij een immuniteit tegen chloorkoolwaterstoffen (zoals
lindaan), en onlangs hebben deskundigen in Israel, Groot-Brittannie en de
Verenigde Staten ook resistentie vastgesteld tegen de stof permethrine -
hoofdbestanddeel van de meeste tweede-generatie bestrijdingsmiddelen. Uit het
onderzoek dat Takken met twee Wageningse collega's heeft uitgevoerd, blijkt dat
31 tot 44 procent van de behandelingen faalt.

Deze cijfers kunnen niet zonder meer als bewijstlast voor resistentie worden
opgevoerd. Ze hangen mogelijk ook samen met ondeskundig gebruik van
bestrijdingsmiddelen. Veel ouders zijn overgevoelig voor de smeekbede van hun
geinfecteerde kinderen om de haarlotion eerder uit te spoelen dan de bijsluiter
voorschrijft. De fabrikanten dragen daarnaast zelf bij aan de krachteloosheid
van hun middeltjes door zich op de vlakte te houden over de wenselijkheid van
een tweede behandeling. En die is, aldus Takken, altijd nodig. Bij een wasbeurt,
hoe grondig ook, blijven de meeste neten achter in hun harsachtige cocon. Zij
moeten te grazen worden genomen voor ze voor nakomelingen hebben gezorgd.

De pediculus humanus capitis is een uiterst taai en hardleers beestje dat al in
de oudste bijbelboeken van zich deed spreken. De derde plaag waarmee God zich
tegenover de Egyptenaren openbaarde (Exodus 8:16-19), wordt doorgaans met muggen
in verband gebracht, maar in de oorspronkelijke teksten zou nog over luizen zijn
gesproken. En indien de zeven plagen ten doel hadden de onderdanen van de farao
tot het uiterste te kwellen, is daar ook wel wat voor te zeggen.

Anders dan de mug, is de luis niet gevoelig voor de wisseling der seizoenen, en
is zij niet met een klamboe of een welgemikte tik tot staan te brengen. Ze
nestelt zich met de tentakels waarmee haar poten zijn uitgerust tussen de
hoofdharen van de gastheer - altijd een mens, meestal een kind - en voedt zich
enkele malen per dag met diens bloed. Daarbij komt speeksel vrij dat jeuk
veroorzaakt. De luis kan zich alleen lopend verplaatsen. Zonder menselijk bloed
kan zij hooguit 48 uur overleven.

Voorzover bekend, is de creatie van de luis een doel op zichzelf geweest. Dat
wil zeggen: ze vormt geen schakel in de voedselketen en is andere schepselen
niet behulpzaam bij de voortplanting. Ze zuigt alleen maar bloed uit de
hoofdhuid van de gastheer, ontwikkelt daarbij een lengte van maximaal drie
millimeter (de schaarse mannetjes bereiken die omvang niet), neemt de kleur van
haar omgeving aan, legt vier tot acht eitjes per dag en laat zo'n twee maanden
na de verwekking het leven.

Al deze activiteiten zijn voor de gastheer hinderlijk, maar in beginsel
onschadelijk. Gezondheidsrisico's ontstaan pas als de luizen zich lange tijd
ongehinderd kunnen vermenigvuldigen, en hun biotoop zich ontwikkelt tot een
zogenoemde plica polonica (Poolse vlecht): een koek van haar, neten, luizenfeces
en ingedroogd serum. Bij aanhoudend krabben van de gastheer kan deze
ongerechtigheid zich tot onder diens hoofdhuid uitstrekken.

Een enkele dakloze wil het nog weleens zover laten komen, maar daarbij wordt
zelden meer de smerigheid geevenaard die in de Middeleeuwen nog betrekkelijk
gangbaar was. Pas bij de introductie van de pruik werd de luizen epidemie tot
beheersbare proporties teruggebracht. Sterker nog: de sierpruik, die het
modebeeld eeuwenlang heeft beheerst, dankte zijn ontstaan aan de luis. Om niet
elke nacht doorwaakt te hoeven doorbrengen, lieten de notabelen - zoals koningin
Elizabeth I van Engeland - zichzelf kaalknippen, en maakten zij van de nood een
deugd door zich uitbundige pruiken te laten aanmeten.

DE GEWONE man en vrouw die zich deze weelde niet konden veroorloven, gingen
kortgeknipt of blootshoofds door het leven, of bewerkten de geplaagde delen van
het lichaam met petroleum of alcohol. Deze paardenmiddelen waren, zeker als ze
bij kleine kinderen werden toegepast, vaak erger dan de kwaal. Maar ze hielden
de hoofdluis enigszins op afstand.

Ze bleef de menselijke misere echter trouw vergezellen. In 1871 teisterde ze
Parijs tijdens het Pruisisch beleg. In de Eerste Wereldoorlog hielden de hoofd-,
wand- en kleerluis - de drager van de beruchte trench fever - huis in de
loopgraven van Vlaanderen.

Tijdens de Tweede Wereldoorlog completeerden zij de ellende van de getto- en
kampbewoners. Aan geallieerde zijde ging men de luis effectief te lijf met DDT.
De snelle opmars van de Amerikanen in Italie wordt mede met de inzet van dit
middel in verband gebracht. Twintig jaar later had de luis zich er reeds tegen
gewapend. En nu wordt dus ook getwijfeld aan de deugdelijkheid van nieuwe
bestrijdingsmiddelen - verkrijgbaar onder ongezellige merknamen als Crinopex-N,
Loxazol, Prioderm, Para-speciaal en Noury.

DAARMEE is de hoofdluis opnieuw tot onderwerp van aanhoudende zorg geworden. Op
internet wisselen bezorgde ouders ervaringen uit. De een weet dat het
geinfecteerde hoofd met aromatische olien moet worden bewerkt. Daarmee zou de
hoofdluis een zachte maar effectieve verstikkingsdood worden bereid. De ander
poneert de stelling dat hoofdluizen zich bij voorkeur in een propere omgeving
nestelen. Hoe kan anders worden verklaard dat haar kinderen er last van hebben?
Het advies: was die haren niet te vaak, dan gaan ze vanzelf weg. Andere ouders
beweren, met even weinig reden, het omgekeerde. En je hebt natuurlijk ook
degenen - een kleine minderheid, het moet gezegd - die het beestje een
luiswaardig bestaan gunnen, en de overdreven aandacht voor het verschijnsel
toeschrijven aan het menselijk onvermogen om zich te voegen naar de natuur.

De scholen kunnen zich een dergelijk standpunt niet veroorloven. Zij brengen,
vaak onder aandrang van ouders, protocollen in stelling tegen de hoofdluis. Soms
voorzien deze in de vervanging van kapstokken door kluisjes, zodat de luis niet
van de ene jas naar de andere kan wandelen. Andere scholen distribueren, om
dezelfde reden, kleurige kledingzakken onder de kinderen.

Takken verwacht van dergelijke maatregelen niet veel heil. Althans: zolang ze
niet worden geflankeerd door andere maatregelen. Hij bepleit de herinvoering van
de periodieke luizencontrole door de GGD, en moedigt ouders aan de luizenkam
zonder gene te hanteren. Kinderen die op school als drager van de hoofdluis
worden geidentificeerd, moeten discreet van hun klasgenoten worden gescheiden.

Maar hoe doe je dat als het slachtoffer niet naar huis kan omdat de ouders
onbereikbaar zijn? De docent van een basisschool in het midden des lands heeft
er wat op gevonden. Een leerling bij wie hij meer dan honderd luizen had
aangetroffen, werd onmiddellijk tot klassenkoningin gekroond. Die waardigheid
behield ze tot de ouders konden worden gealarmeerd. Ondertussen zat zij op haar
troon - op eenzame hoogte, onbereikbaar voor haar onderdanen, en onbewust van de
bovenmenselijke inspanningen die de docent zich moest getroosten om het volk op
gepaste afstand te houden.

FOTO ABC

Opvoeding ; Hygiene ; Geschiedenis ; Kunst en Cultuur ; Gezondheid ;
Gezondheidszorg ; Maatschappij ; Sociaal Cultureel ; Samenlevingsvormen en
Relaties

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              24 of 106 DOCUMENTS

                                 de Volkskrant

                                October 9, 2000

Grootmoedige Liu gaat door voor sukkel ; Chinezen

BYLINE: JAN VAN DER PUTTEN

SECTION: Sport katern; Pg. 15

LENGTH: 711 words


Onbaatzuchtige toewijding aan de communistische idealen, waar vind je die
vandaag de dag nog? Lang geleden heb ik die gevonden in Chili ten tijde van
Allende. Hoeveel mensen hebben zich toen niet dag en nacht belangeloos ingezet
voor de verloren zaak? Ook onder de sandinisten in Nicaragua, de guerrilleros
van El Salvador en zelfs onder communisten van de oude stempel in Italie heb ik
mensen zien rondlopen wier grote hart gevuld was met puur altruisme.

En in China, een van de laatste landen in de wereld waar het communisme nog aan
de macht is, hoe zit het daar met de zelfwegcijfering? Mijn speurtocht naar de
onbaatzuchtige Chinese communist blijkt even ondankbaar als het zoeken naar een
speld in een hooiberg. De doorsnee Chinese partijbons spant de partij immers het
liefst voor zijn eigen karretje. En de Chinese Jan Modaal wil in navolging van
zijn leiders zo snel mogelijk rijk worden.

Maar de speld is toch gevonden. Hij heet Liu Jingwen, hij is 53 en hij drijft
een klein eethuisje bij het oude keizerlijke Zomerpaleis in het noordwesten van
Peking. Een collega van een krant in Hongkong heeft hem ontdekt. En hij ontdekte
ook dat Liu niet meer doorgaat voor een held, maar voor een sukkel.

Liu's levensverhaal is een en al opoffering en belangeloosheid. Op zijn
dertiende begon hij te werken. Aan het eind van de dag kon hij niet meer. Hij
rammelde van de honger, maar met een lach op de lippen legde hij zich te ruste,
wetend dat hij na een korte slaap opnieuw het voorrecht zou genieten zijn land
en zijn partij te dienen.

'In die tijd', zegt Liu nu, 'hield iedereen zoveel van de communistische partij
dat je er alles voor over had, ook al ging je om een of twee uur in de morgen
naar bed.' Totdat in de jaren tachtig de 'socialistische markteconomie' haar
intrede deed. Liu ging met zijn tijd mee en opende bij het Zomerpaleis een
broodjes- en limonadestalletje.

Ineens begon hij geld te verdienen, wel 150 gulden per maand. Eindelijk kon hij
nieuwe kleren kopen voor zijn twee zoons, uiteraard verwekt voor het begin van
de eenkindpolitiek in 1980. En opnieuw liep hij over van dankbaarheid: 'Ik wilde
de staat en de partij bedanken. Zonder hun nieuwe politiek zou ik nog steeds
honger hebben geleden. Ik zocht naar een gelegenheid om iets terug te doen.'

Die gelegenheid kwam snel. De slachtoffers van een overstroming in 1985 kregen
van Liu en zijn oude moeder hun complete spaargeld cadeau om kleren te kopen:
drieduizend gulden, aangevuld met nog eens anderhalf duizend afkomstig van een
collecte onder buren.

Daarmee hield Liu's dankbaarheid niet op. Iedere behoeftige kon op zijn gulheid
rekenen. Sinds hij met eigen ogen de ellende op het platteland heeft gezien,
sparen Liu en zijn vrouw zich het brood uit de mond om arme boerenkinderen aan
onderwijs te helpen. Dankzij hen kunnen 38 kinderen uit de provincie Shandong
naar school.

Deze communistische modelburger is een roepende in de woestijn geworden.
Iedereen vindt hem gestoord, een sufferd die niet meer van deze tijd is. Zijn
familie wil hem niet meer zien omdat hij wel geld aan onbekenden geeft, maar
niet aan hen. Zijn zoons willen dat hij meer aan zichzelf denkt, want ze kunnen
geen vrouw vinden omdat hun vader zo arm is. Veel klanten van Liu's eethuis
profiteren van zijn liefdadigheid en betalen de rekening niet.

Op de gevel van zijn nering heeft Liu een bordje bevestigd: 'Ik eet niet zo goed
als andere mensen. Mijn moeder heeft in de ruim negentig jaar van haar leven nog
nooit een fatsoenlijke maaltijd gehad. Mijn vrienden en verwanten hebben met me
gebroken. Veel mensen zeggen dat ik gek of stupide ben. Wij werken zeventig tot
tachtig uur per week om arme scholieren te helpen. Wie kan mij begrijpen? Wie
kan sympathie voor me opbrengen?'

Waar slechts leepheid loont, is voor onbaatzuchtigheid geen plaats. Maar
gelukkig is daar partijleider-president Jiang Zemin. Op het plenum van het
centrale comite van de communistische partij, van 9 tot 11 oktober, zal hij
pleiten voor een terugkeer naar de oude waarden van onbaatzuchtige toewijding
aan de socialistische idealen. Misschien kan hij ter lering een excursie
organiseren naar een eethuisje bij het Zomerpaleis.

Lifestyle ; Hulpverlening ; Rampen en Ongevallen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              25 of 106 DOCUMENTS

                                 de Volkskrant

                                October 7, 2000

Waarom Al Gore toch maar moet winnen

BYLINE: DOOR PAUL BRILL

SECTION: Relex; Pg. 3

LENGTH: 2461 words


De keus voor het presidentschap van de Verenigde Staten gaat tussen Al Gore en
George W. Bush. De uitkomst is belangrijk voor alle wereldburgers, dus eigenlijk
zouden wij allemaal mee moeten stemmen. Maar niet-Amerikanen komen nooit verder
dan een vrijblijvende 'stemverklaring'. Zoals deze.

Wanneer op 7 november zo'n honderd miljoen Amerikanen naar de stembus gaan om
hun volgende president te kiezen, bepalen zij tevens wie de man wordt die de
komende vier jaar als geen ander het lot van alle zes miljard wereldburgers zal
beinvloeden. Zo zijn de machtsverhoudingen nu eenmaal. Hoewel ook met de
Amerikaanse polsstok geen eindeloze sprongen kunnen worden gemaakt - gelukkig
maar -, zijn de Verenigde Staten de enige supermacht met een mondiaal bereik.

Een niet-Amerikaanse commentator heeft daarom weleens schertsenderwijs geopperd
dat de rest van de wereld eigenlijk ook een stem zou moeten hebben in de
aanwijzing van de president. Of in elk geval de naaste bondgenoten, zoals de
lidstaten van de NAVO. Het electoral college bestaat uit 538 kiesmannen en
-vrouwen, en dat aantal zou bijvoorbeeld kunnen worden uitgebreid met vijf
NAVO-gedeputeerden; een bescheiden aantal (de NAVO legt dan evenveel electoraal
gewicht in de schaal als de staat West-Virginia), maar toch niet te verwaarlozen
(er wordt door zowel Al Gore als George Bush stevig getrokken aan
West-Virginia).

Zou dit schertsscenario de afgelopen decennia al van kracht zijn geweest, dan is
niet zo makkelijk te zeggen wie daarvan zou hebben geprofiteerd. Ideologisch
gesproken staan de meeste Europeanen waarschijnlijk dichter bij de Democraten
dan bij de Republikeinen. Het virulente anti-overheidssentiment dat in de
Republikeinse partij opgeld doet, komt in Europa nauwelijks voor. De
solidariteitsgedachte heeft hier ook ter rechterzijde een vaste plaats gekregen.
Voor Amerikaanse begrippen hebben Duitse christen-democraten en Franse
gaullisten eerder een progressieve dan een conservatieve signatuur, om van
Nederlandse liberalen maar te zwijgen.

Daarentegen heeft het bedrijfsleven doorgaans een voorkeur voor de
Republikeinen. Zij zijn de partij van de vrijhandel, zij geven ondernemingen de
meeste ruimte. In de Democratische partij neemt de vakbeweging vanouds een
sterke positie in, met als gevolg dat Democratische politici doorgaans meer
opkomen voor het werknemersbelang en sneller geneigd zijn tot protectionisme.

De Republikeinen hebben ook de reputatie wat resoluter met militaire macht om te
gaan dan de Democraten. Ten tijde van de Koude Oorlog toonden ze zich in de
regel nog een graadje onverzettelijker dan de Democraten, hetgeen hen bij een
bepaalde groep Europese politici, immer bezorgd over de Amerikaanse
betrokkenheid bij de Oude Wereld, licht favoriet maakte.

Maar etiketten blijken vaak niet te kloppen, en de werkelijkheid is altijd
grilliger dan het leerboek. Wie de Amerikaanse presidenten van de afgelopen
decennia de revue laat passeren, kan moeilijk anders dan concluderen dat de
zaken vaak anders zijn gelopen dan werd verwacht en dat stereotypen slechts in
beperkte mate toepasselijk zijn.

De Republikein Richard Nixon kwam aan de macht door de silent majority te
mobiliseren tegen de protest- en hervormingsbeweging van de jaren zestig, maar
als president liet hij het verzorgingsbouwwerk dat zijn voorganger Lyndon
Johnson had opgericht, goeddeels intact en tuigde hij de federale overheid zelfs
nog wat verder op (zo dateert de oprichting van de machtige milieudienst, de
EPA, uit zijn eerste ambtsperiode). Op buitenlands gebied koerste de fervente
anticommunist Nixon af op ontspanning tussen Oost en West en maakte hij de
historische opening naar China.

Groot was de schrik in diverse hoofdsteden toen in 1980 de 'omhooggevallen
B-acteur' Ronald Reagan de slag om het Witte Huis in zijn voordeel beslechtte.
Door zijn gebrek aan kennis en zijn onbekookte conservatisme zou hij weleens
grote brokken kunnen maken. Maar de onheilsvoorspellingen kwamen niet uit. De
brokken bleven goeddeels beperkt tot Amerika zelf, dat onder Reagans bewind een
ongekend handels-en begrotingstekort opbouwde. Maar door een afgewogen mengeling
van standvastigheid en tact presideerde hij wel met succes over de aanloopfase
van de onttakeling van het Sovjet-rijk.

Ook de achtjarige ambtsperiode van Bill Clinton is anders verlopen dan menigeen
had verwacht. Aanvankelijk zette Clinton al zijn kaarten op herstructurering van
de economie en op hervorming van de gezondheidszorg. Maar als zijn economisch
beleid thans een succes wordt genoemd, komt dat veeleer doordat hij bijtijds de
bakens verzette, beteugeling van het begrotingstekort als hoogste prioriteit
bestempelde en zich voegde naar het op groei gerichte monetaire beleid van
centrale-bankdirecteur Alan Greenspan.

Niet de hervorming van de gezondheidszorg werd zijn zwaarst bevochten politieke
overwinning - dat project mislukte deerlijk; nog steeds ontberen zo'n dertig
miljoen Amerikanen een medische verzekering -, maar de totstandkoming van het
Noord-Amerikaanse vrijhandelsverdrag (Nafta), ondanks heftig verzet van met name
de vakbeweging. Op het thuisfront onthand door een verbeten opererende
Republikeinse meerderheid in het Congres en aangeslagen door zijn seksuele
escapades richtte Clinton zijn aandacht steeds meer op buitenlandse kwesties,
daarmee de voorspelling logenstraffend dat de VS zich minder zouden gaan
manifesteren op het internationale toneel.

De vraag is nu: in hoeverre zal de komende president de koers verleggen en maakt
het, met name voor de rest van de wereld, veel uit of hij luistert naar de naam
Gore of Bush? Zoals gebruikelijk ontbreekt het niet aan robuuste taal in de
verkiezingsstrijd. Ingetogenheid is in de Amerikaanse politieke arena nimmer als
een deugd beschouwd, en aangezien politici geen rekening hoeven te houden met
coalitie-onderhandelingen na de verkiezingen, kan de strijd om de macht
onbekommerd worden gevoerd. Politieke verschillen worden uitvergroot in plaats
van verneveld.

Daarbij worden acrobatische toeren niet geschuwd. Gore, die nadrukkelijk his own
man wil zijn en niet louter Clintons erfgenaam, werpt zich in deze campagne op
als voorvechter van de gewone man. Boodschap: de modale Amerikaan heeft te
weinig de vruchten geplukt van de goede economische tijden en daarom moet voor
hem/haar een aantal gerichte maatregelen worden genomen. Dat beleidsvoornemen
brengt de vice-president met een populistisch aplomb dat niet meer is vertoond
sinds Harry Truman zich in 1948 uit een schijnbaar verloren positie naar de
overwinning vocht.

ER IS HIER zeker sprake van een (accent)verschil met zijn Republikeinse rivaal,
die het begrotingsoverschot vooral wil gebruiken voor een gigantische
belastingverlaging. Maar daarmee zit 'de invloedrijkste vice-president in de
Amerikaanse geschiedenis', zoals Gore is genoemd, nog niet op een spoor dat hem
wezenlijk verwijdert van het economisch beleid dat hij zelf mede heeft
vormgegeven. Zo'n draai is ook hoogst onwaarschijnlijk. Hooguit mag het
verwondering wekken dat de man die samen met Clinton het wat versleten
liberalism van de Democraten naar de achtergrond heeft gedrongen om de partij
meer in de pas te brengen met de gematigde kiezers in het midden, deze
traditionele toon aanslaat.

Op zijn beurt tamboereert Bush op de lamentabele staat waarin de Amerikaanse
strijdkrachten zich zouden bevinden. Ook hier lijkt een partituur van oudere
datum te worden gevolgd. Een mogendheid die de militaire kracht wenst te
bezitten om zonodig twee grote regionale conflicten tegelijk uit te vechten,
twist altijd over de hoogte van het defensie-budget.

Republikeinen spelen deze kaart vanouds het meest uit, maar Democraten weten er
ook raad mee. In 1960 maakte John Kennedy de regering-Eisenhower-Nixon ernstige
verwijten over een vermeende missile gap, waarover evenwel na zijn aantreden
niets meer werd vernomen; de achterstand ten opzichte van de Sovjet-Unie bleek
niet te bestaan.

Bush toont verder meer animo dan Gore om voort te gaan met de ontwikkeling van
een rakettenschild (National Missile Defense), maar ook hier lijkt eerder sprake
van een gradueel dan een fundamenteel verschil van inzicht. Gore wil nader
onderzoek naar de haalbaarheid van het project, dat zowel in Moskou als bij de
West-Europese bondgenoten op weerstand is gestuit. Hij staat niet afwijzend
tegenover een (beperkt) rakettenschild, zolang het een aanvullend onderdeel en
niet het nieuwe zwaartepunt van het defensiebeleid is. Bush heeft daarover geen
heldere uitspraak gedaan - zijn adviseurs zijn kennelijk verdeeld.

Andere kwesties die de internationale veiligheid en de Amerikaanse rol in de
wereld betreffen, spelen in de verkiezingsstrijd nauwelijks een rol. Niet alleen
omdat de kiezers er weinig belangstelling voor hebben, maar ook omdat de twee
presidentskandidaten goeddeels op dezelfde (middel)lijn zitten. Geen van beiden
lijkt avonturistisch ingesteld; geen van beiden lijkt erg ontvankelijk voor het
virus van het isolationisme.

Gore heeft zich vanaf het begin van zijn loopbaan in Washington geinteresseerd
voor buitenlandse politiek en defensie. Hij was de eerste van een kleine maar
cruciale groep Democratische senatoren die in 1990 hun steun betuigden aan de
militaire campagne tegen Saddam Hussein. Joe Lieberman, zijn huidige
running-mate, was een goede tweede.

Bush is nog goeddeels een onbeschreven blad op het terrein van de buitenlandse
politiek. Maar hij heeft zich omringd met oudgedienden uit de regeerperiode van
zijn vader, die een gematigde instelling hebben en weten wat er in de wereld te
koop is.

Betekent dit dat de keuze tussen Gore en Bush lood om oud ijzer is? Dat zou de
verkeerde conclusie zijn. Programmatische verschillen mogen betrekkelijk zijn,
maar beleidsvragen vormen slechts een aspect van een presidentsverkiezing. Het
gaat ook om de persoonlijkheid van de aspirant-president, om zijn karakter, de
manier waarop hij in het leven staat. Dat is zeker bij een ambt met zo'n
verreikende verantwoordelijkheid geen bijzaak.

Martin Peretz, hoofdredacteur van The New Republic, memoreerde onlangs een essay
van historicus Arthur Schlesinger uit 1960 waarin de vraag werd behandeld of er
een noemenswaardig verschil bestond tussen Kennedy en Nixon. Kennelijk waren
vertrouwde tegenstellingen tussen Democraten en Republikeinen ook toen al vaag
geworden.

Schlesinger had geen moeite met het antwoord. Daartoe leende hij de twee
menstypes die socioloog David Riesman had beschreven in zijn vermaarde The
Lonely Crowd (1950): de inner-directed mens, die zijn mening en gedrag afstemt
op de zedelijke normen die hem in zijn jeugd zijn bijgebracht, en de
outer-directed mens, die zijn mening en gedrag laat bepalen door de sociale
omgeving. De inner-directed mens krijgt last van schuldgevoel wanneer hij zijn
innerlijke idealen verkwanselt; de outer-directed kent geen schuldgevoel, want
hij heeft geen innerlijke idealen.

Omdat Schlesinger een uitgesproken Kennedy-aanhanger was, kwam het niet als een
verrassing dat hij zijn politieke idool de kenmerken van de inner-directed mens
toekende, terwijl hij Nixon bestempelde als het outer-directed type. Of de
karakterisering van Kennedy klopte, zullen we nooit zeker weten, maar dat Nixon
in hoge mate gewetenloos was, staat inmiddels vast. De ironie wil overigens dat
Riesman met zijn begrippenpaar respectievelijk de 19de-eeuwse en de
contemporaine mens op het oog had, hetgeen niet overeenkwam met het beeld van de
'moderne' Kennedy en de 'ouderwetse' Nixon.

Het zou een tikkeltje aanmatigend zijn Gore en Bush thans ook langs de meetlat
van Riesman/Schlesinger te leggen. Maar wel valt te bepalen wie van de twee de
meeste diepgang en inhoud heeft. Dat is zonder twijfel Al Gore.

De Amerikaanse media hebben de afgelopen maanden de cv's van de twee
presidentskandidaten uitvoerig doorgelicht. Het beeld dat daaruit naar voren
komt is niet erg gunstig voor George W. Bush. Weinig of niets wijst op een
authentieke overtuiging of een bepaalde betrokkenheid of een intellectuele
passie of een bijzondere leergierigheid. Hij was een zeer middelmatig - en
vooral ongeinteresseerd - student. Na zijn studie 'kuierde Bush gemoedelijk zijn
toekomst tegemoet', aldus The New York Times in een recent profiel. De juiste
connecties voorkwamen uitzending naar Vietnam.

Als gouverneur van Texas was zijn voornaamste verdienste dat hij geen grote
brokken maakte en succesvolle initiatieven van zijn Democratische voorgangster
continueerde. Voorzover hij zich onderscheidde, was het vooral met het
bekrachtigen van 132 doodvonnissen, een record in de VS. Er valt moeilijk aan de
indruk te ontkomen dat hij de race naar het Witte Huis vooral is begonnen om de
smaad van pappa's nederlaag in 1992 uit te wissen.

Het levensverhaal van Gore heeft een heel andere inslag. Als student aan de
Harvard-universiteit legde hij een brede belangstelling aan de dag en
orienteerde hij zich bij diverse academische kopstukken. De debatten van de
jaren zestig waren alleszins aan hem besteed, maar op sommige punten trok hij
andere consequenties dan veel van zijn generatiegenoten. Zo meldde hij zich
welbewust voor militaire dienst in Vietnam (en verscheen hij in uniform op
Harvard).

Hij heeft altijd een open oog gehouden voor onderschatte onderwerpen en nieuwe
ontwikkelingen. Hij stortte zich op het wapenbeheersingsvraagstuk toen daar nog
geen politieke eer aan te behalen viel. Met zijn pleidooi voor een veel actiever
milieubeleid was hij in de VS lange tijd een roepende in de woestijn. Hij was
een van de eerste politici die zich een idee vormden van de mogelijkheden van
het internet. Hij heeft nog steeds een intellectuele belangstelling.

Daarmee is niet gezegd dat Al Gore nooit toegeeft aan politiek opportunisme -
zie boven. Evenmin is gezegd dat een intellectueel beter toegerust is voor het
presidentschap. De best geschoolde en hoogst ontwikkelde president van de 20ste
eeuw was waarschijnlijk Woodrow Wilson, en zijn presidentschap was geen groot
succes. Truman en Reagan waren allesbehalve bollebozen; ze straalden evenwel een
innerlijke zekerheid uit, die hun politieke effectiviteit zeer ten goede kwam.

Maar de zaken moeten ook niet worden omgekeerd: het is natuurlijk niet zo dat er
beter iemand in het Witte Huis kan zetelen wiens werkkamer meer honkbalpetjes
telt dan boeken. Alleen al bij die paar ingrijpende beslissingen waar adviseurs
van beperkte waarde zijn, is het prettig te weten dat de aanstaande president
zich over meer het hoofd heeft gebroken dan tactiek, macht en prestige.

FOTO REUTERS Al Gore spreekt in Florida zijn aanhangers toe.

Verkiezingen ; Binnenlandse politiek ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              26 of 106 DOCUMENTS

                                 de Volkskrant

                                October 6, 2000

Gedram bedreigt de dandy

BYLINE: ARJAN PETERS

SECTION: cicero; Pg. 31

LENGTH: 1675 words


BIJNA EEN kwart eeuw woont de in Brussel geboren schrijver Eric de Kuyper (1942)
in Nederland, en dat heeft zijn sporen nagelaten. Liet hij zich in eerder werk
vooral kennen als een scherpzinnige dandy, met herinneringen aan zijn
jeugdjaren, met reisberichten en een boek over Oostende, in Met gemengde
gevoelens laat De Kuyper zich van zijn verbeten kant zien. Hierin is hij
dikwijls zo kritisch over zijn vroegere thuisland ('apenland') en niet veel
minder over zijn huidige ('schapenland'), dat je soms te maken denkt te hebben
met een echte. . .Hollander.

De uitvoerige wijze waarop hij zijn ergernis uit over de Nederlandse Spoorwegen
- soms vertrekt zijn trein niet, of te laat, of onderweg wordt er gestopt zodat
de arme man zijn aansluiting mist -, is op en top vertrouwd. En de
geprivatiseerde firma zelf zich maar op de borst kloppen met cijfers als '86,5 %
rijdt op tijd', dat is toch te stuitend voor woorden, want 'ik blijf maar in
vertraagde treinen rijden tijdens meer dan 13,5 procent van mijn reizen'.

Ook heeft hij wel eens een kabelbreuk gehad - dat wil zeggen, de regio waarin De
Kuyper wilde treinen. Toen moest hij met de bus naar Oss en daar overstappen op
de trein naar Roosendaal. 'Het was bijzonder guur weer - smeltende sneeuw en een
ijzige wind - en we stonden rillend op de bus te wachten.' Maar jongen, je wilt
nu toch niet ook insinueren dat de NS zelfs wreedaardig heerst over de
elementen. Waarom denk je dat die kabelbreuk plaatsvond?

Ik ken genoeg landen waar elk treinverkeer ontbreekt in het geval van
calamiteiten. En bovendien, een dandy is toch te onthecht om zich te storen aan
aardse ongemakken als een trein die vertraging heeft? Zoals een dandy ook nooit
een trein kan missen; immers, als hij voor zijn neus de gele gluiperd ziet
optrekken, weet hij zichzelf altijd nog het air aan te meten van de man die geen
haast kent. Op zijn gemak zwiert hij naar een etablissement in de nabijheid van
het station, ontdoet zich daar van mantel en hoed, strijkt neer achter het
venster en steekt in alle onaangedaanheid een sigaar op.

Zo had ik van Eric de Kuyper verwacht. Zou het altoos meelevende Fonds voor de
Letteren hem misschien een reisbeurs kunnen verstrekken? Hier is een man in nood
aan het woord. De Kuyper dreigt dermate geintegreerd te raken dat hij zijn
aangeboren elegantie af en toe inruilt voor een potje inheems kankeren.

Daar hebben we het dan ook naar gemaakt, is de achterliggende stelling in deze
bundeling van vrij uitwaaierende fragmenten. Na de sublieme ontleding van de
Hollandse mentaliteit, die J. Rentes de Carvalho in 1972 publiceerde in Waar die
andere God woont, na de zwakkere en aanvechtbaarder echo daarvan door Derek
Philips in De naakte Nederlander uit 1985, en na het vervolgens weer beduidend
houtsnijdender essay Nederland: een bewoond gordijn van Rudy Kousbroek uit 1987,
hebben we nu dus opnieuw een prikkelend boek over de praktijk van het leven in
een land dat zichzelf vaak prijst om zijn verdraagzaamheid en gerieflijke
voorzieningen.

En dat zogenaamde zelfkritiek uitsluitend verdraagt, als de harde noten kunnen
worden omgebogen in welluidende. In die laatste categorie van montere
plaagstootjes valt een karakterschets als Het Nederlandse onbehagen van Herman
Pleij (1991). Die kan zich er als medievist aan storen dat de Nederlander het
verleden niet aanvoelt (wie zomaar Vondel citeert, wordt prompt voor een
stoffige studiebol aangezien), maar geeft daar dan als verklaring voor dat de
Nederlander geen nationalisme verdraagt. Met andere woorden, foetert De Kuyper
niet ten onrechte, die veronachtzaming van het eigen verleden berust eigenlijk
op een deugd. Zodat we allen weer tevreden kunnen gaan slapen. Voor Pleij's
vrolijkheid over het folkloristische Oranjegevoel - dus toch nog een nationaal
gevoel! - heeft onze buitenlandse vriend helemaal geen goed woord over. Een
excuus voor smakeloos brallen en hossen, dat behelst het Oranjegevoel in zijn
ogen, en daar is niet bijster veel tegen in te brengen.

Met gemengde gevoelens gaat de zelfgenoegzaamheid van de Nederlanders te lijf,
en De Kuyper hanteert daarbij menigmaal de roede. Hij hoeft er niet zo om te
lachen dat wij onder tolerantie verstaan dat iedereen zijn zegje mag doen, maar
dat er tegelijkertijd zelden wordt geluisterd. Onze debatcultuur is verziekt.
Het is een ritueel, waarna iedereen voortgaat alsof er niets is gebeurd. Terwijl
er anno 2000 van alles wordt afgebroken en verkwanseld: het onderwijs, de
kinderopvang, de ziekenhuizen. Om nog maar te zwijgen van het openbaar vervoer.

Zo kennen we Eric de Kuyper niet, hoewel hij hiermee als altijd voor een
verrassing zorgt. De kwaaie toon die hij aanslaat, onder het uitvoerig citeren
van krantenberichten en het veelvuldig droppen van quasi-verontschuldigende
terzijdes van het type 'ik ben ook maar een eenvoudige, naieve burger met een
boerenverstand', is in zijn geval opzienbarend. . . Hollands. De gewone burger
laten ze in de kou staan, die hoge heren ginder in Den Haag; je kunt dit soort
kreten desgewenst dagelijks opvangen in de kroeg. Ook het geklaag vanaf de
zijlijn hoort bij het nationale ritueel.

Verwacht De Kuyper van zijn 'bedenkingen van een anti-politieke burger' dat hij
de Hollander werkelijk de oren waste Dat kan dan nog lelijk tegenvallen. De
ervaring leert dat je ons het best kunt raken door middel van satire en ander
prikkelend amusement. Zulke stilistische procedes hoeven de ernstige boodschap
geenszins te ondermijnen. Integendeel. Wat De Kuyper hier doet, is zijn
verontwaardiging tamelijk lukraak botvieren, zonder veel fijnzinnigheid of
grandeur - die zijn beschouwingen tot dusverre een zo. . . onhollandse kleur
verleenden.

Niet overal, haast ik mij te zeggen. Zeker in het eerste deel van Met gemengde
gevoelens kennen we hem weer. Hij vertelt daar over zijn afkomst als Brusselaar,
wat voor hem inhield: fundamenteel tweetalig, nergens geworteld, altijd een
vreemdeling. Met als bijkomende constante dat hij zich als van nature kon
verwonderen over de hem omringende wereld, en de kunst van het relativeren als
met de paplepel kreeg ingegoten. De laatste eigenschap is alleen dan een deugd,
als je ook jezelf kunt relativeren, merkt hij met onverholen irritatie op. En
die eigenschap is bij maar weinigen ontwikkeld. Helemaal waar. Ik zou haast
zeggen: zie je dan zelf niet, hoe folkloristisch je aanmerkingen op de
spoorwegen aandoen? Kom kom, meneer De Kuyper. U bent toch als eerste in staat
een kabelbreukje hier of daar als een charmant defectje in ons overgereguleerde
landje te beschouwen?

In Belgie is het trouwens allemaal nog veel erger, laat de
mentaliteits-chroniqueur niet na te vermelden. In zijn geboorteland is alles
politiek, met bijbehorende onverkwikkelijkheden als gesjoemel, handjeklap, en de
bekende doofpot. In Nederland is de openbaarheid groter, alleen gebeurt er hier
zo weinig, nadat er een misstand is gesignaleerd. Boetedoening hoort bij
verantwoordelijkheidsbesef, maar zijn er hier ministers opgestapt vanwege gekke
koeien, schapen of kippen? Welnee, we roepen ach en wee, beloven beterschap, en
zoeken fluks een volgend schandaal waarover we ritueel kunnen palaveren.

Het gaat mij niet om de waarheid van wat De Kuyper aanroert, het gaat me om zijn
toon. Die is bij tijd en wijle drammerig, die komt ons Hollanders zo bekend voor
dat we die niet bij deze joyeuze balling hadden bevroed. Heeft hij het over
kleinere onderwerpen, dan betoont hij zich als vanouds een beminnelijke leerling
van Roland Barthes en Walter Benjamin. Als geoefend semioticus kan hij aan de
hand van ogenschijnlijke uiterlijkheden een facet van een nationale mentaliteit
blootleggen. Verschillende passages in Met gemengde gevoelens zijn weer niet te
versmaden. Zo heeft de boerse vertaling van het succesvolle werkje La premiere
gorgee de biere et autres plaisirs minuscules van Philippe Delerm (1997) hem
merkbaar pijn gedaan. Juist als het om broze genoeglijkheden gaat, is het een
vergrijp om met woorden als 'mokkasoesje' (voor het in elk geval reeds
oogstrelende 'religieuse au cafe') of 'lekkerbek' (voor het zachtere 'gourmand')
aan te komen zetten. Daar kunnen we inkomen.

Onze ondoordachtheid om buitenlandse staatshoofden in Amsterdam te laten
stumperen op een fiets, heeft De Kuyper ook onaangenaam getroffen, en hij is
overtuigend in zijn bezwaren tegen deze brute uitverkoop van een onzer charmes.
Het hoogtepunt is zijn beschrijving van een incident in een Luiks restaurant:
terwijl De Kuyper zich zat te verbazen over het waarom van de Duitse
operettemuziek die in de zaak werd gedraaid, werd er een oudere bezoeker onwel,
die hoog op een stoel tussen de gasten door naar de uitgang werd gedragen, om
daar te worden afgevoerd. Dit alles onder hups gezang van 'Lippen schweigen,/ 's
flustern Geigen:/ Hab mich lieb!'

Dat is de ware Eric! Vooral als hij aan deze anekdote een apologie van de
operette vastknoopt: gaat die niet wezenlijk over 's mensen tekort en
kinderachtigheid? Voorwaar, de operette is een genre dat je helpt te
relativeren.

Zo hadden we het nog niet bekeken. En daar ligt De Kuypers sterke kant:
verbanden leggen, iets onthullen waar onze ogen en oren doorgaans falen. Iets
heel anders dan het eendimensionale gehamer op het falen van politici,
ambtenaren en instellingen. Dat kunnen wij ook. Maar misschien ben ik te veel
Hollander om Met gemengde gevoelens enigszins objectief te kunnen beoordelen.
Het punt is alleen dat ik me niet zo aangesproken voelde. Mijn treinen rijden
wel op tijd - nu ja, zeker voor

85,5 %. Ik zal van De Kuyper graag vernemen waarom dit stuk wel typisch Hollands
zal zijn. Want dit moet gezegd: dikwijls onderhoudend en steevast onvoorspelbaar
is hij gelukkig gebleven.

Eric de Kuyper: Met gemengde gevoelens - Over eigenheid, identiteit en nationale
cultuur.

SUN; 250 pagina's; fl 39,90.

ISBN 90 5875 001 9.

'Ik blijf maar in vertraagde treinen rijden. . .' FOTO BERT VERHOEFF - DE
VOLKSKRANT

Kunst en Cultuur ; Kunst ; Taal- en Letterkunde ; Non fictie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              27 of 106 DOCUMENTS

                                 de Volkskrant

                               September 29, 2000

Euro krijgt psychologische tik door Deens 'NEJ'

BYLINE: VAN ONZE CORRESPONDENT GEERT-JAN BOGAERTS

SECTION: Stroom; Pg. 23

LENGTH: 651 words

DATELINE: BRUSSEL


De Deense afwijzing van de euro is vooral een politieke kwestie. De Denen hebben
'nee' gezegd tegen het elitaire project dat Europa is geworden.

Is de euro ten dode opgeschreven nu de Denen met een nipte meerderheid hebben
besloten om niet de Europese eenheidsmunt in te voeren? De vraag stellen is hem
beantwoorden. De euro heeft een psychologische tik gekregen, maar feitelijk is
er weinig veranderd. De Europese economie staat er na gisteren niet slechter
voor.

Voor alles moet het Deense nee worden beschouwd als een motie van afkeuring
tegen het elitaire project dat Europa steeds meer geworden is. Het zou fout zijn
om uit de Deense afkeuring van de euro-deelname te concluderen dat de Denen geen
vertrouwen hebben in de euro. Het gaat om grotere zaken dan pure economie; het
gaat om politiek, om de Deense autonomie en onafhankelijkheid, om een afkeer van
Brusselse interventies en de machtspolitiek van de grote EU-landen.

Dat is de belangrijkste boodschap die de Deense kiezers gisteren hebben
meegegeven aan de politieke leiders van Europa. Zo beschouwd is de uitslag van
het referendum opnieuw een waarschuwing dat het met het Europese
integratieproject de verkeerde kant uitgaat als er niet meer rekening wordt
gehouden met de mening van de gewone burgers.

We hebben zulke signalen in het afgelopen jaar al eerder gezien: de lage opkomst
bij de verkiezingen voor het Europees Parlement was al een indicatie, de
populariteit van de anti-Europese boodschap die de Oostenrijker Jorg Haider
uitdraagt een andere. Maar de Europese politici konden het zich nog veroorloven
om die signalen min of meer te negeren. Het was betrekkelijk gemakkelijk om de
integratietrein gewoon verder te laten lopen.

De Denen hebben gisteravond te kennen gegeven dat het voor hen genoeg is. Hun
nee tegen de euro is een nee tegen een Europees project waarin alle landen in
een keurslijf worden gedwongen waaruit geen ontsnappen mogelijk is. Het is
bijvoorbeeld niet verdedigbaar waarom in Frankrijk op de plattelandsmarkten geen
boerenkazen meer verkocht mogen worden. Wie de Europese Commissie belt en vraagt
om een uitleg van die regel, krijgt een technische verhandeling te horen over
het belang van voedselveiligheid en bescherming van de consument die overal op
hetzelfde niveau moet liggen omdat anders de interne markt wordt verstoord.

Het zal allemaal wel waar wezen, maar in hun ijver om van Europa een markt, een
economische en een politieke unie te maken, zijn de politici steeds meer
voorbijgegaan aan de sentimenten van de burger. Die wil gewoon zijn geitenkaas
blijven kopen en het risico dat hij er ziek van wordt op de koop toe nemen.

Europa is geen eenheid en zal het voorlopig ook niet worden. Verdergaande
Europese integratie heeft alleen kans van slagen als dat als uitgangspunt wordt
genomen. Anders gezegd: alleen als de belangen, culturen en tradities van alle
lidstaten, ook de kleinste, worden gerespecteerd, kan Europa een succes worden.

Dat is een nieuwe benadering, want tot nog toe werd integratie al te vaak gelijk
gesteld met het maken van kopieen : het na-apen van succesvolle modellen op de
zo verschillende lidstaten.

Het Deense nee kan een nieuw stadium inluiden. Een stadium dat wordt gekenmerkt
door flexibiliteit en het naast elkaar bestaan van verschillende systemen. Het
Deense nee betekent een bestendiging van de huidige situatie, waarin eigenlijk
al sprake is van verschillende systemen binnen de EU. Zo'n Unie, waarin elk land
die ingredienten uit het gezamenlijke aanbod kiest die het best passen bij de
eigen politieke cultuur, is de enige toekomst voor het Europese politieke
project.

Een stembureau in Kopenhagen, waar donderdag voor of tegen de euro kon worden
gestemd. FOTO NIELS HOUGAARD/POLFOTO

Buitenlandse betrekkingen ; Internationale economie ; Wisselkoersen ; Economie ;
Internationale Economie ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              28 of 106 DOCUMENTS

                                 de Volkskrant

                               September 29, 2000

Roerige tijden in Madrid ; VERTELKUNST VAN BENITO PEREZ GALDOS BLIJKT OOK BUITEN
SPANJE TEGEN TAND DES TIJDS BESTAND

BYLINE: PETER VENMANS

SECTION: Voorkant; Pg. 9

LENGTH: 1574 words


WAT BALZAC is voor Frankrijk, is Benito Perez Galdos (1843-1920) voor Spanje: de
grootste verteller uit de school van het realisme. Net als zijn voorbeeld Balzac
ging Galdos de concurrentie aan met het archief van de burgerlijke stand. Hij
streefde naar volledigheid en precisie in het beschrijven van de wereld van zijn
tijd. Beroemd is Galdos' project van de Nationale Episoden: een romancyclus van
in totaal 46 delen waarin de geschiedenis van Spanje de revue passeert,
beginnend bij de ondergang van de Spaanse vloot bij Trafalgar in 1805 en
eindigend in de actualiteit van toen, omstreeks 1875.

En het moest allemaal kloppen, want dat is nu eenmaal de wet van het realisme.
Galdos sprak regelmatig met informanten of stuurde hun gedetailleerde
vragenlijsten. Op welke dag begint in een Andalusisch dorp de olijvenoogst? Hoe
warm is het er op 23 mei om half zes in de middag? Loopt er dan veel volk over
straat? In welke wijk van Sevilla moet een personage wonen en welke kleren
draagt hij als we weten hoeveel zijn jaarinkomen bedraagt?

Daarnaast was Galdos een van Spanjes eerste broodschrijvers. Hij kwam uit de
journalistiek, schreef voor het theater, maar probeerde van de romankunst te
leven. Er was dus vaak haast mee. In zijn contract met de uitgeverij stond dat
hij om de vier maanden een manuscript diende in te leveren. Galdos werkte
gedisciplineerd en bleef vrijgezel. Het 'realisme' is blijkbaar ook een goede
methode om snel te schrijven. Het volstaat als het ware om goed naar de
werkelijkheid te kijken. De straat zorgt vanzelf voor pakken inspiratie. Al
dient alles gecontroleerd en gedoublecheckt.

Is Galdos de Balzac van Spanje, dan is het ook waar dat Galdos in tijd en geest
na Balzac komt. Meer dan veertig jaar verschil zit er tussen beiden; in de
literatuur zijn dat ettelijke generaties. Galdos las zijn Balzac grondig en
maakte tussen de bedrijven door ook nog vertalingen van werk van Dickens. Is hij
daarom een epigoon? Kwade tongen beweren dat je Galdos niet hoeft te lezen als
je het origineel kent. Galdos mag leuk zijn voor de Spanjaarden, hij heeft hun
geschiedenis vormgegeven en een paar blijvende mythen gecreeerd (Fortunata,
Tristana, Nazarin, overigens met dank aan Bunuel), maar gelezen wordt hij buiten
Spanje nauwelijks. Het verdwijnen van de peseta kost hem straks ook nog eens
zijn kop. Een paar miljoen Spanjaarden krijgt zijn beeltenis dan niet meer
dagelijks onder ogen. Een symbolische dood?

Dit soort opmerkingen is niet erg bemoedigend voor de potentiele lezers van 1200
bladzijden Fortunata en Jacinta in het Nederlands. Maar genoeg gezeurd. Honderd
redenen, geen excuus.

We verplaatsen ons naar het Madrid van de jaren zeventig van de vorige eeuw. Het
zijn roerige tijden. Koningin Isabella II van Bourbon stapt in 1868 moegetergd
op de trein naar Parijs. Na lang zoeken vindt men een vervanger in de persoon
van Amadeo van Savoye, zoon van de Italiaanse koning, maar ook die houdt het al
vlug voor gezien. De Eerste Spaanse Republiek die daarop volgt, duurt geen jaar
en verslijt vier presidenten van verschillende politieke signatuur. Pas in 1875
zal de restauratie van de Bourbon-dynastie enige kalmte in het land brengen.

De handeling van Fortunata en Jacinta valt midden in die jaren van onrust. Maar
hoe ingewikkeld ook de politieke geschiedenis, vol machtswisselingen en
samenzweringen, bij het lezen vormt ze geen beletsel. De politiek blijft in deze
roman op de achtergrond. Galdos gaat het louter om de geschiedenis van kleine
lui en burgers. Om hun obsessies en verlangens. De Geschiedenis met kapitale G
heeft daar meestal slechts zijdelings invloed op. De roman biedt het schouwspel
van een paar tientallen personages die zich door Madrid bewegen om hun
prive-zaakjes te behartigen. Handelaars slijten hun waar, dames uit de burgerij
ontdekken het plezier van het winkelen, makelaars en speculanten spoeden zich
naar de Beurs, het journaille, de schrijvers en de anarchisten verzamelen zich
in de literaire cafes.

Fortunata en Jacinta heeft een hoog gehalte aan couleur locale en al is het een
stadsroman, Madrid blijft slechts het decor van de menselijke passies. Centraal
staat de menselijke psyche, motor van het verhaal. Vandaar ook dat heel wat
scenes binnenskamers gesitueerd zijn. In familiekring ontstaan de conflicten die
personages de straat opjagen.

Het verhaal vangt aan in de familie Santa Cruz, behorend tot de Madrileense
gegoede middenklasse. Galdos beschrijft het enigszins anders: in deze ene
familie vinden we volgens hem een perfecte doorsnee van de Spaanse maatschappij
van die tijd. Leden uit alle sociale groepen komen bij de familie Santa Cruz aan
huis: verarmde adel zowel als nieuwe rijken, kapitalisten naast werkende klasse.
Galdos is geen marxist, dus de klassenstrijd interesseert hem niet. Wat hem als
romancier zo fascineert, is die democratische mix, die smeltkroes van alles wat
een maatschappij te bieden heeft, de contrastrijke vermenging van passies en
belangen.

De oudste zoon van de familie, Juanito, trouwt met Jacinta. Aan haar is ongeveer
een vierde van de roman gewijd. Nochtans kun je Jacinta niet echt een opwindende
vrouw noemen. Zij is de fatsoenlijke echtgenote die haar plaats kent en aan de
zijde van haar man waakt over de goede orde.

Toch bevat ook haar leven een vertellenswaardig verhaal. Het echtpaar kan geen
kinderen krijgen en wat later ontdekt ze Juanito's overspel. Volgens Jacinta
hebben die twee problemen met elkaar te maken. Om de liefde van haar man terug
te winnen en haar huwelijk te redden wil ze een kind adopteren. Dat is, gezien
de omstandigheden, een buitensporig verlangen, maar ineens blijkt Jacinta in
staat tot de meest waanzinnige dingen, als ze maar haar doel bereikt. Passie
maakt van haar een romanpersonage.

Vanaf deel twee, na een goede 300 bladzijden, verschuift de aandacht naar die
andere vrouw uit de titel: Fortunata, verreweg de belangrijkste figuur van het
boek. Zij is de minnares van Juanito, die haar drie keer verleidt en drie keer
weer verlaat, en van wie ze een kind krijgt. Komt Jacinta uit de burgerij, dan
behoort Fortunata tot de 'vierde stand'. Galdos bezoekt met ons de woonkazernes
van het Madrileense proletariaat. Hij doet dat aan de hand van dona Guillermina,
weldoenster van de wezen en ijzeren maagd van de liefdadigheid.

Zij is een van de sterkste figuren van de roman. Galdos lijkt ook haar
opvattingen over het armoede-vraagstuk te delen. Die zijn erg dubbel. Voorop
staat het idee dat de armen in een toestand van verdorvenheid verkeren, waaruit
ze alleen door liefdadigheid gered kunnen worden. Het gewone volk kent geen
waardigheid. Het kan zichzelf niet behelpen, omdat het zich laat leiden door
emoties.

Ook Fortunata is de speelbal van haar gevoelens. Ze houdt waanzinnig veel van
Juanito, maar eigenlijk blijkt ze vooral verliefd op de liefde. Alleen het
klooster of een goed huwelijk kan haar uit haar slavernij redden. Maar in de
loop van de roman zullen we keer op keer merken hoe de heropvoeding van
Fortunata faalt en hoe zij in haar oude zonden vervalt. Dat is ook de rode draad
door de roman: het heen en weer geslingerd worden van Fortunata tussen
onmogelijke passie en onbereikbare eerzaamheid.

Galdos wijst echter niet alleen met het vingertje, hij zingt ook de lof van het
volk. Dat volk vertegenwoordigt voor hem de blijde natuurtoestand, de
voedingsbodem van al het goede, het leven zelf. 'Het volk! Dat is de essentie
van de mensheid, het basismateriaal, want als de beschaving de grote gevoelens,
de grondideeen laat ontglippen, dan moeten die weer gezocht worden in de
steengroeve van het volk.' Deze opvatting getuigt ongetwijfeld van Galdos'
liefde voor de gewone mens, maar zoals het hier geformuleerd staat, klinkt het
potsierlijk. Niet alleen het taalgebruik doet gedateerd aan, ook de
onderliggende paternalistische ideologie vindt in onze ogen allang geen genade
meer.

Daarbij komt nog dat Galdos met zeer simplistische psychologische modellen
werkt. Personages leven onder de doem van hun obsessie. Ze zijn eenkennig,
willen maar een ding en offeren daar alles aan op. Hun gedrag wordt daardoor wel
erg voorspelbaar.

Achterhaald moralisme, een deterministische kijk op het menselijke gedrag, een
politieke situatie die ons allang niet meer interesseert - en toch maakt
Fortunata en Jacinta nog altijd indruk. Galdos beklijft omdat hij een virtuoze
schrijver is, een vakman die spitsvondigheid aan de dag legt en voortdurend
experimenteert met nieuwe vormen. Hoe schrijf je een geloofwaardige dialoog? Hoe
breng je spreektaal in een literaire tekst zonder dat het vloekt? Wat is een
spanningsboog? Wanneer schakel je het best over naar een hogere snelheid?

Galdos heeft het zichzelf allemaal aangeleerd, gewoon door het te doen. Dat hij
daarbij de hulp van Balzac en Dickens inriep, pleit alleen voor zijn
vakmanschap. En gelukkig is Fortunata en Jacinta geen volmaakte roman geworden.
De charme zit hem precies in de onbevangenheid waarmee Galdos fabuleert. Alles
in dienst van het vertellen. Tot lering en vermaak.

Benito Perez Galdos: Fortunata en Jacinta.

Vertaald uit het Spaans door Adri Boon.

Menken Kasander & Wigman, 663 & 599 pagina's; fl 115,-.

ISBN 90 746 2234 8.

Franco Nero en Catherine Deneuve in Tristana, een film van Luis Bunuel uit 1969
naar de roman van Galdos. FOTO KIPPA

Kunst en Cultuur ; Kunst ; Taal- en Letterkunde ; Literatuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              29 of 106 DOCUMENTS

                                 de Volkskrant

                               September 27, 2000

Verschoningsrecht

SECTION: Dag in Dag uit; Pg. 25

LENGTH: 455 words


KOEN VOSKUIL, verslaggever van Spits, zit al vijf dagen vast. Het Amsterdamse
hof beval zijn gijzeling, omdat hij weigert te zeggen wie hem informatie gaf
over de politie-inval in de woning van de vermeende topcrimineel Mink K. Volgens
de bron - een politieagent - zou de politie illegaal zijn binnengedrongen. Deze
informatie kan een grote rol in het proces tegen K. gaan spelen. Als het verhaal
klopt, zou een stoet politiemensen in processen-verbaal hebben gelogen en zou de
strafzaak kunnen stuklopen.

Journalisten hebben geen wettelijk verschoningsrecht. Het is echter een
journalistieke plicht om bronnen aan wie vertrouwelijkheid werd beloofd, te
beschermen. Als informanten daarop niet kunnen rekenen, drogen bronnen op die de
journalist behulpzaam kunnen zijn bij het aan de kaak stellen van misstanden in
de samenleving. Volgens de wet zijn journalisten gewone burgers die
aansprakelijk zijn voor hun daden en verplicht zijn als getuige de waarheid te
spreken. Niettemin prevaleerde in het verleden de persvrijheid wel eens boven
het belang van de waarheidsvinding en werd journalisten ontheffing verleend van
de getuigplicht. Echter, in een nog groter aantal zaken faalde het beroep van
journalisten op een geheimhoudingsrecht zoals dat wettelijk toekomt aan artsen,
advocaten, notarissen en geestelijken.

In 1996 erkende het Europese hof voor de mensenrechten het zwijgrecht van
journalisten, waarmee de journalistiek een enigszins geprivilegieerd beroep
werd. Bronbescherming is volgens het hof een van de basisvoorwaarden van de
persvrijheid. Kort daarna honoreerde ook de Hoge Raad het beroep op
journalistiek verschoningsrecht. Alleen als tegenover het zeer zwaarwegende
belang van de informatievrijheid een nog zwaarwegender belang staat, mag een
journalist worden gedwongen zijn bronnen te onthullen. Het gaat altijd om een
door de rechter te maken belangenafweging waarbij per keer invulling moet worden
gegeven aan een abstracte norm. Zelfs als een journalistiek privilege wettelijk
zou worden geregeld, kan dat recht nooit onbeperkt zijn en is het uiteindelijk
de rechter die de strijdige belangen moet wegen.

In de zaak-Voskuil heeft het hof het belang van nieuwsgaring ondergeschikt
geacht aan dat van een eerlijk proces. Dit oordeel is uiteraard arbitrair. Maar
door zo snel naar het zware middel van gijzeling te grijpen, lijkt het erop dat
de rechters onvoldoende eerbied hebben voor het belangrijke grondrecht van de
persvrijheid. Het hof had op zijn minst eerst op andere wijze kunnen proberen de
waarheid over het politie-onderzoek in de zaak Mink K. aan het licht te brengen.

Journalistiek ; Drugsdelicten ; Rechtspraak ; Recht ; Justitie ; Criminaliteit ;
Delicten ; Media

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              30 of 106 DOCUMENTS

                                 de Volkskrant

                               September 25, 2000

Redgrave voltooit zijn Odyssee

BYLINE: VAN ONZE VERSLAGGEVER BART JUNGMANN

SECTION: Sport; Pg. 17

LENGTH: 963 words

DATELINE: PENRITH


Sommige Britten die geschiedenis schrijven, doen dat om een of andere reden het
liefst met onzichtbare inkt. Zou dat de reden zijn dat er nooit een adequate
vertaling is gevonden voor het woord understatement?

Zo was Steve Redgrave zaterdag op de roeibaan van Penrith niet te verleiden
grote woorden te wijden aan zijn daad die, zeker in historisch perspectief,
mogelijk de daad van de 27ste Spelen zal blijken te zijn.

'Fenomenaal', zeiden zijn directe tegenstanders uit Australie en Italie. 'Hij is
de grootste olympier ooit', oordeelde coach Jurgen Grobler. Maar wat antwoordde
de grootste olympier zelf op de vraag of hij er ooit aan had getwijfeld of deze
dag zou komen?

'Nee, ik heb altijd wel het gevoel gehad dat 23 september zou komen.' Wanhopige
vragensteller: nee, ik heb het over de race. 'O, bedoel je dat. Nee, ik wist ook
wel zeker dat er vandaag geroeid zou worden.'

Penrith, zaterdagmorgen, eerste finaledag: al om half acht stroomt de roeibaan
vol. Om half negen staat het eerste nummer, skiff vrouwen, op het programma,
maar er wordt dan al uitgekeken naar het laatste nummer: de vier zonder.

De huldiging van de vrouwen dubbeltwee, het voorlaatste nummer, is nauwelijks
achter de rug of het spektakel begint: in baan 3 roeien James Cracknell, Steve
Redgrave, Tim Foster en Matthew Pinsent.

Redgrave is 38 jaar en kan vandaag voor de vijfde achtereenvolgende keer goud
winnen. De Hongaarse schermer Aladar Gerevich staat al op zes keer goud, behaald
tussen 1932 en 1960. Maar roeien is een duursport en daarom mag met een gerust
hart worden beweerd dat vandaag geschiedenis kan worden geschreven.

Iedereen in Penrith lijkt er naar te verlangen. Redgrave: 'Voor de wedstrijd
kwam een Nieuw-Zee lander op me af. Hij ze: ik hoop dat jullie winnen. Er is een
probleem: u vaart tegen mijn zoon.'

De voortekenen zijn dubbelzinnig. In Luzern, de laatste grote test, werd de
Britse ploeg vierde. Maar de halve finale in het olympisch toernooi wordt
overtuigend gewonnen.

De Britten schieten razendsnel uit de startblokken. Na vijfhonderd meter is het
verschil met Italie al twee seconden, na duizend meter nog maar een halve
seconde, na 1500 meter weer een seconde, op de finish nog maar viertiende
seconde: 5.56,24 om 5.56,62.

De minuten daarna is het stil in de Britse boot, vertelt Tim Foster naderhand.
'Steve zat er volgens mij helemaal doorheen.' Matthew Pinsent laat als eerste
van zich horen. Het is een oerschreeuw van puur geluk. Dan neemt Redgrave het
woord. Hij zegt: 'Deze zes minuten zullen we nooit vergeten.' En zo is het ook
volgens Foster. 'Deze zes minuten kunnen wel zestig jaar meegaan.'

Nadat de vermoeidheid en de emoties min of meer zijn verwerkt, begint de Fab
Four aan een ereronde, voorzover mogelijk op de rechthoek die een roeibaan is.
Ze varen eerst naar de overkant, waar het gewone volk zit. Ze worden op de voet
gevolgd door de Oarsome Foursom, de Australische vier die als derde is
geeindigd. Blauw-wit-rood en groen-geel vinden elkaar in een staande ovatie.

De Italianen hebben allang aangemeerd als de Britten bijna een half uur later
langs de hoofdtribune terugvaren. Steve Redgrave, een imponerende combinatie van
vlees en spier, loopt meteen op de Italianen af. Ze complimenteren hem. 'You're
fucking good rowers yourself', antwoordt hij.

De vermoeidheid is nog steeds van zijn gezicht af te lezen. 'Afschuwelijk
perfect', zal Foster zijn gevoelens later beschrijven. Roeien doet altijd pijn,
zegt Pinsent. Zeker als het goed gaat, doet het pijn. 'Ik heb nog nooit een race
gewonnen zonder dat het pijn deed.'

Na de officiele ceremonie komt IOC-voorzitter Samaranch het podium op om Steve
Redgrave de olympische speld te overhandigen. 'Geen idee wat het inhoudt, maar
ik vond het al heel mooi dat Samaranch er was.'

Daarna loopt de grootste olympier ooit naar de plek waar zijn vrouw en zijn drie
kinderen zitten. Fotografen verdringen zich en Redgrave is tien minuten lang
bereid zich te voegen naar hun diverse wensen - kind op de arm, medaille tonend,
vrouw kussend.

De persconferentie is ruim twee uur na afloop van de wedstrijd. De emoties zijn
dan al een beetje weggezakt, tijd voor het understatement. Vandaag geen famous
quotes, kondigt Steve Redgrave alvast aan. Vier jaar geleden na het vierde goud
in Atlanta, zei Redgrave dat ze hem mochten neerschieten als hij weer eens in de
buurt van een roeiboot werd gesignaleerd. In november kwam hij daarop terug,
maar is er sindsdien voortdurend aan herinnerd.

Nu houdt hij alle mogelijkheden open. Alles was op vandaag gericht, nu genieten
van het succes, straks nadenken over de toekomst. 'In november klop ik wel weer
een keertje op zijn deur', zegt Grobler.

Hij zal hem in elk geval niets adviseren, want Grobler weet maar al te goed wat
er komt kijken voor olympisch goud en hoe ver Sydney weg leek achttien maanden
geleden. Bij Redgrave werd toen suikerziekte vastgesteld. De consistentie die
volgens Gobler zo hard nodig is op weg naar de Spelen, was opeens verstoord.

Redgrave: 'Hoe vaak ben ik destijds niet bij Jurgen langs geweest om te zeggen
dat het niet meer ging. Het is zo frustrerend. Je moet op je best zijn en het
lukt niet, eenvoudig omdat de kracht ontbreekt. Mentaal is dat zo moeilijk. Maar
ik ben er een betere atleet door geworden, beter dan ik ooit ben geweest.' Het
zijn de enige zinnen waarin iets doorklinkt van de waarde van dit vijfde goud.

Aan het slot van de persconferentie mag Steve Redgrave het laatste woord hebben.
'Bedankt voor jullie bijdrage aan deze onvergetelijke dag', zegt hij.

Steven Redgrave - in derde positie - is na zijn race te moe om te juichen. Dat
doen wel zijn ploeggenoten Pinsent (l) en Cracknell (r). FOTO AP

Roeien ; Sport ; Watersport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              31 of 106 DOCUMENTS

                                 de Volkskrant

                               September 9, 2000

Het Kruidvat-geheim

BYLINE: TEKST BEN HAVEMAN FOTOGRAFIE GUUS DUBBELMAN/MARCEL VAN DEN BERGH

SECTION: Magazine; Pg. 34

LENGTH: 3427 words


Na Beethoven, Mozart en Bach lokt Vivaldi weldra tussen luiers en haarlak.
Nederland gaat plat voor de gouden greep van een drogist. Over afgunst, Elburgse
strottenhoofdjes en het brein achter de aardverschuiving in de klassieke
cd-scene. 'Hele kasten moeten er worden bijgemaakt.'

Vanavond is de Elburgse hemel lankmoedig. Geen wolkbreuk die het kerkdak
kastijdt. Geen bromfietsers die cafebezoek bekronen met een potje scheuren. Geen
domineesgalm ook, of een gewelf vol gehoest uit zwarte pakken. Geen cirkelzaag,
geen onweer, geen kuchje dat de klaterende a-ha-ha-ha-h -Vivaldi-aria verstoort.
Late zon piekt door de gothische ramen als sopraan Marjon Strijk zich een steeds
diepere blos op de appelwangen zingt.

Het is bijna volbracht. In de consistoriekamer van de Grote- of Sint
Nicolaaskerk is rook van uren de smog-grens genaderd. 'Vivaldi is ons
afkickproject!' Tevreden zal dirigent-regisseur Pieter Jan Leusink de handen op
zijn buik vouwen, als in dankgebed. Op een bruinrood pluche tafelkleed uit
grootmoeders tijd troont een dat-recorder naast een zwartwit-monitortje waarop
soliste en basso continuo te volgen zijn. 'Nog een paar recitatiefjes', mompelt
Leusink onder zijn koptelefoon, 'dan mogen de heren begeleiders tracteren. Ik
ben wel aan een borrel toe.'

Maar dat is de goden verzoeken. 'Hoor je dat?', zegt technicus Louis van
Emmerik. Een halfgerold shagje valt op zijn paneel. 'Het zal toch niet waar
zijn?' Het is waar, het is wel degelijk waar. Zo nat de handdoek in het
wc-portaal is, zo droog zijn de knallen van een voetbal tegen de kerkmuur. Met
regelmaat. Dwars door de gevoelige cantate Che giova il sospirar, povere core:
'Wat voor zin heeft het te zuchten, arm hart.'

Dat moet dus over, band loopt, take 26, of is het inmiddels take 45? Leusink
kauwt op zijn wilde havana. 'Die Cis is niet helemaal duidelijk geplaatst,
Marjon. Nog een keer.' Ben je daar gek, hij zal die jongens heus niet vragen of
ze met voetballen willen stoppen. 'Dan gaan ze juist nog harder knallen.' Zoals
laatst, toen Leusinks partner en koormanager Christine op een grote bek onthaald
werd. Een getrouwde vent maakte schunnige opmerkingen en informeerde of
mevrouwtje soms een beurt wilde hebben. 'De volgende dag kwam ze die man met z'n
vrouw achter de kinderwagen tegen en ze zei: "Leuk dat je me zo aansprak
gisteren'. En blozen dat die kerel deed!'

Politie bellen, nu maar? Ach, nog een halve take en Louis heeft genoeg materiaal
om de voetballers er tussenuit te knippen, zo gaat dat tegenwoordig. Voor
opnames van een groot orkest maakt dat balletje trappen niks uit, weet Leusink.
Maar een fragiel werkje kan er totaal door verziekt worden. Wat schreeuwen die
jongens daar nou? Gaat daar een alarm af? Vooruit, dit zijn de laatste loodjes.

'Ze laten binnenkort schapen op de wallen grazen, misschien moeten we dan een
bak met melk neerzetten om dat gemekker te smoren', grinnikt Leusink. 'We hebben
eens last gehad van een veegauto die twee kilometer verderop bezig was, de wind
stond pal onze kant uit. Ik zeg tegen die man: hier heb je honderd piek als je
nu ergens anders gaat vegen.'

Gelukkig, de 'tranen van medelijden voor hem die sterven gaat' (Vivaldi) worden
niet meedogenloos weggepingeld door de voetballers buiten. Zonder veel
kleurscheuren, zonder veel repetities ook, dragen klavecimbel en cello Marjon
Strijk tot de eindroffel: vakantie! Naar de kroeg! Antonio Vivaldi is geschoren,
gewassen, gewatergolfd en gefohnd. Dit najaar bij het Kruidvat. Een box van 40
cd's voor een spotprijs.

Als hals met afgehouwen hoofd staat de toren van Hanzestadje Elburg spitsloos in
het land waar de Here gevreesd wordt met grote vreze. In 1693 brandde het
torendak af, maar de akoestiek in het bedehuis bleef onverminderd gaaf. Kan zich
volgens kenners meten met die van Johann Sebastian Bachs eigen Thomaskirche te
Leipzig; dus geknipt om 160 Bach-kantates op cd te zetten, en daar nog mee in
het Guiness Book of Records te scoren ook.

Bijna vijftien maanden lang zaten ze als in een soort Mega-Big Brother op
elkaars lip, om 3800 minuten kerkmuziek op te nemen voor Drogisterijketen Het
Kruidvat. Exlusief de Dag des Heeren waren dat 390 opnamedagen, ofwel een cd per
week. Dat moet vooral voor de jongsten van het Holland Boys Choir, het vroegere
Elburgs Stads Knapenkoor, een kwelling geweest zijn die om zielzorg schreeuwt;
of op z'n minst om kilo's Marsen, Nutsen en Cornetto's. Liepen ze niet op hun
wenkbrauwen, de jongenssopranen? Mis! Heftig schudt de dirigent het hoofd.

'In het begin was het zwaar, maar op zeker moment ging het Bach-idioom in hun
oren zitten. Na een half jaar gaf je ze een koraal en die zat er na een keer
studeren pats-boem, gelijk in. Het ging steeds sneller, het was meteen mooi. En
ik heb ze heus niet geslagen hoor, zoals Willem de Fesch in Antwerpen dat
vroeger deed.'

Kritiek over 'inferieur haastwerk' wimpelt Leusink geirriteerd af. 'Wanneer ik
denk iets te kunnen realiseren en mensen smalend opmerken dat aan onze producten
een deodorant-luchtje zit, dan wil ik ze wel even een poepie laten ruiken', zei
hij al in Holland Boys News nummer 2. 'Ik prefereer een gedreven uitvoering met
een enkel onvolkomenheidje boven een klinische uitvoering waar geen technisch
weeffoutje in te bespeuren valt.'

Een keertje gingen opnamen alsmaar mis: solist en koorleden bekvechtten over de
vraag bij wie de schuld lag. 'Doorgaan', besliste Leusink. 'Straks gaan we
buiten de kerk wel matten om te zien wie er gelijk heeft.' Het werkte, de opname
liep gesmeerd. Uit vier bassen, vier tenoren, vier countertenoren en twaalf
sopranen liet hij acht stemmen rouleren: anders zou het kruis niet te dragen
zijn.

Zijn omgeving vond hem steeds meer op Bach gaan lijken, de 42-jarige Pieter Jan
Leusink, die in kindertal overigens behoorlijk achterloopt op Johann Sebastian.
Ook Leusink groeide op in een godvruchtig gezin. Zijn muzikale vader was visser,
later steenhouwer. Gekerkt werd er bij de Gereformeerde Bonders, de orthodoxe
vleugel binnen de Nederlands Hervormde Kerk, en later in
christelijk-gereformeerd verband. Pieter Jan bespeelde er jarenlang het
kerkorgel. De zoon van de slager had hem geleerd hoe dat moest, en maakte hem
conservatoriumrijp.

Leusink zong ook. Op zondag nog wel, in het Amster damse Concertgebouw. Elburg
had nog meer te roddelen toen hij kerk en vrouw vaarwel zei. Zijn tweede vrouw
Christine ('Ze komt uit de grote stad') kan slecht aan achterklap wennen. 'Zeker
als de schijnwerpers op je gericht staan vinden ze dat je kop te veel boven het
gras uitsteekt. De meeste Elburgers hebben er trouwens geen weet van wat we
allemaal uitspoken. De kerk zit vol bij onze concerten. Maar van de 1200
toeschouwers komen er hooguit vijftig uit Elburg.'

Uit de strottenhoofden van Leusinks pupillen blijven onverminderd lofprijzingen
komen als 'Hij die ons verlossing bracht, Hallelujah', want de dirigent weet:
'Als je door zo'n prachtig gebouw loopt waar het stil is en sereen dan denk je:
er zal toch wel iets hogers zijn.' En het hogere laat zich toevallig uitstekend
combineren met marktgericht denken. Niet alleen via eo of ncrv.

Onder het eigen label Amsterdam Classics kwam het religieuze en semi-klassieke
repertoire eerst in de schappen van de Aldi-super. Een kerst-cd verwierf goud,
de koningin kwam luisteren, Sir David Wilcocks kwam uit Cambridge zijn zegen
geven, en de Ave Verums, De Panissen Angelicussen vlogen als kerststollen over
de toonbank.

'Jongetjes van vier, vijf die geen noot kunnen lezen inwijden in het mysterie
van de klassieke muziek' zodat ze al binnen een jaar kunnen meedoen met de
integrale Matthaus Passion en andere oratoria: Leusink is apetrots op zijn eigen
kweek die hij E-tjes en F-jes noemt. Als de baard in de keel komt houdt hij er
menige tenor, bas of counter-tenor aan over. Het resultaat verkocht meteen leuk.
'Aha, dat is een doordouwer, dachten ze bij het Kruidvat. Ja, als ik ergens voor
ga dan ga ik er ook vollledig voor.' Bachs adagium 'Iedereen die net zo hard
werkt als ik, kan net zo goed worden' hing bij wijze van spreken boven Leusinks
bed. En zie: eerder dan verwacht kon hij het de componist nazingen: Ich habe
genug. 'Vrienden zeiden: jij bent een barokjogger, terwijl ik er niet eens van
afgevallen ben. Om het grote geld hoef je het niet te doen. We zijn een
amateurkoor, we zingen uit liefhebberij. We hopen wel op een donatie van de
platenmaatschappij voor een nieuw repetitiegebouw.'

Nee, de koorleden krijgen geen cent, hoe goed de Kruidvat-cd's ook lopen. 'Daar
tegenover staat dat onze leden geen contributie betalen. Als we tripjes naar het
buitenland maken, kost ze dat niks. We zijn nu op zoek naar nieuwe sponsors,
want je kunt niet met shirtreclame lopen. Koorkleding alleen al kost een dikke
40 duizend gulden. En vergeet niet wat beroepszangers en musici allemaal kosten.

'Maar je kunt niet altI &die;jd bezig zijn met hoogdravende cantates', zegt
Leusink haastig. 'Kijk, in Nederland zijn we dol op grasveldjes. Daar slaan ze
paaltjes met prikkeldraad omheen en daar moet je dan binnen blijven. En dat
vertik ik.' Dat blijkt de volgende ochtend, de kerk zit dan barstensvol. Men is
merendeels vrouw, en grijs en soms per rolstoel aangeduwd. Veel zangertjes zijn
nog met vakantie, 'maar de bassen en tenoren hebben vrij genomen' (Leusink),
'ja, klap maar even. Maar met klappen ben je d'r niet. Straks mag je ook wat in
de pot doen.'

Leusink weet wat het publiek wil. Dat wil Kom Here Jezus, kom, dat wil de
platmaker Land of Hope and Glory, dat wil vertederd raken door piepkleine blonde
Elburg ertjes in matrozenpakjes die snijdend hard op Altijd Is Kortjakje Ziek
tracteren. Dat wil op deze semi-religieuze instuif natuurlijk het Wilhelmus uit
het middenrif laten zwellen! Aldus gemasseerd schuifelt het auditorium ontroerd
naar de uitgang waar in de beurs wordt getast voor een uitgebreid cd-scala, van
reli-toppers als Prijs mijn ziel de Hemelkoning, de requiems van Mozart en
Faure, het kerstalbum met Jan Vayne tot Vivaldi's Stabat Mater en Handels
Messiah. Bij aankoop van een cd de Matthaus Passion gratis!

Vreemd genoeg ontbreekt op de glazen toegangsdeur van Joan Records in Leeuwarden
elke aanduiding. Laat staan een billboard met de juichkreet 'Kruidvat verkocht
6,7 miljoen Bach-cd's dank zij Joan Records'. Niets van dat alles. Die
bescheidenheid is niet vanzelfsprekend. Joan Records, gevestigd in een
voormalige dansschool, blijkt als een Phoenix herrezen uit de as van zeven
failliet verklaarde bv's die veelal de naam Columns voerden. En Columns is het
verhaal van woedende schuldeisers. Van een schuld die in de tientallen miljoenen
liep. Van creatief zakendoen, zeg maar. Een schril dissonantje in een muzikale
successtory die zijn weerga niet kent. Laten we ons hier tot Bach beperken:
'Seid Stille, plaudert nicht!'

'Het Kruidvat vindt het niet leuk om op zo'n manier over de tong te gaan', zegt
medefirmant Pieter van Winkel (39) van Joan Records, die de drogisterijketen met
het Brilliant Classics-label bedient. Van Winkel is het artistieke brein achter
de verkooporgie die Bach Edition heet. Het is flauw om hem als Pontius Pilatus
af te schilderen die zijn handen in onschuld wast. Zelf formuleert hij het
liever zo: 'Ik heb er helemaal niets mee te maken gehad. Ik zat nog geen jaar
bij Columns toen de hele boel failliet ging. Het heeft geen zin dat nog eens
allemaal uit de doeken te doen.'

Toen een der gedupeerden onlangs per ingezonden brief in een krant Pieter van
Winkel als wanbetalende boosdoener, kortom als oplichter afschilderde, dacht Van
Winkel daarom nog: 'Hier klopt niks van. Ik heb overwogen er werk van te maken.
Ach, hoe minder commotie hierover hoe beter.'

Op het Utrechts conservatorium haalde de van huis uit orthodox-hervormde
musicoloog Van Winkel het hoogste cijfer achter de vleugel. Maar wie kan er in
Nederland rondkomen als concertpianist? Het 'halfwereldje van een
koffieconcertje hier en een recitaltje daar' lachte hem niet toe. 'En ensembles
donderen altijd in elkaar als de een zwanger wordt en de ander een vaste baan
kan krijgen.' Fulltime lesgeven leek hem ook een ramp. Bij de importeur van
klassieke kwaliteitslabels als Hyperion, Chandos en Bis bloeide hij op. De cd
was net gelanceerd, marketing bleek 'heel spannend'. Van Winkel ontwikkelde het
huislabel voor Vroom & Dreesmann die als eerste cd's voor een tientje per stuk
op de markt bracht.

'Ik heb me nooit geschaamd voor die goedkope cd's. Bij Arcade heb ik de het
label Naxos geintroduceerd. Prachtig label, maar de klassieke vakhandel haalde
daar de neus voor op. Die riep: 'Geen kwaliteit, rotzooi!' En nu zie je Naxos in
elke goede cd-winkel liggen.' Toen de markt verzadigd raakte, dacht Van Winkel:
ik zit op een doodlopend pad. 'Als een prachtige cd in een land van 16 miljoen
zielen amper vijftig keer over de toonbank gaat, moet je dan paginagrote
advertenties in de kranten zetten, Ster-spots maken? Dat is schieten met een
schot hagel.'

Bij Columns trad hij in dienst voor de productie van tv-programma's. Het werd
een mislukking. Toch bleek Columns-eigenaar Arjen Terpstra met Van Winkel een
gouden greep te hebben gedaan. 'Terpstra deed al zaken met Het Kruidvat. Corry
Konings, Lee Towers, Gerard Joling, dat werk. Ik heb toen een paar succesvolle
klassieke dingen gedaan. Een Top-100 klassiek met het Slavenkoor, Fur Elise,
noem maar op. Daar zijn waanzinnig veel van verkocht. Ook het geestelijk
repertoire verkoopt in dit land als een gek.'

Het idee om Vader Bach (bijna) Compleet te te brengen ontwikkelde Pieter van
Winkel tijdens een van zijn dagelijkse wandelingen rond zijn Friese dorp
Mantgem. 'Ik heb ze stuk allemaal benaderd, de kleine labels die inmiddels toch
vaak al tussen de 500 en duizend titels hebben opgebouwd, soms het dubbele. Ze
kennen me, dat geeft vertrouwen. Zo konden we de rechten kopen.'

Dat licenseren is niet gebruikelijk, erkent Van Winkel. 'Maar ze doen het voor
het geld. De productiekosten van een cd zijn vrij hoog, een pianopname komt op
30 duizend gulden, een orkestsessie zit al gauw op anderhalve ton. Die kosten
krijg je er met 2000 cd's bij lang na niet uit. En dat is de crux van het hele
verhaal. De klassieke vakhandel moet investeren in assortiment, geschoold
personeel. Een keten niet. Die neemt met minder winstmarge genoegen.'

'Kijk de Brandenburgse Concerten door pakweg Ton Koopman krijg ik niet. Aan mij
de schone taak om toch kwaliteit te krijgen. Bijvoorbeeld The Concert of London,
waar nog nooit iemand van gehoord heeft. Zijn die opnamen daarom slechter? Nee,
van Pieter Jan Leusink had ook nog nooit een mens gehoord. Ik zeg niet dat zijn
cantates beter of slechter zijn. Ze hebben hun plaats gekregen. Rotzooi verkopen
we niet, het publiek is niet gek. De platenwereld is gewoon stikjaloers. Zo'n
Robert van Baar van Bis heeft gedacht: we zullen ze wel eens krijgen, wij gaan
ook stunten, we gooien Ronald Brautigam al z'n Mozart-sonates in de handel: zes
cd's voor f 49,95. Je zal voor dat zelfde setje tot voor kort een paar honderd
piek hebben neergeteld, mooie boel.'

Vrijgezel Van Winkel ('ik ben een Einzelganger') zat met zijn Chopin-project in
de maag omdat pianist Ivo Jansen op het laatste moment afzegde. 'Ik kon geen
andere pianist vinden en dacht: dat plaatje moet vol, ik doe het zelf maar. Ik
ben achter mijn Steinway gekropen en als een idioot ballades en impromptu's gaan
studeren. Bij de h.h. recensenten kwam ik eruit als een middelmaatje, haha. Ik
heb ook eens, pro deo, een dubbel-cd-tje met populaire stukjes voor Het Kruidvat
opgenomen waar ik me voor geneerde. Dus verzon ik toen maar het pseudoniem Misha
Goldstein, want ik dacht: het joodse volksdeel staat bekend om zijn buitengewoon
getalenteerde musici, nietwaar.'

Het woord Kruidvat kwam vroeger z'n strot niet uit, 'maar tegenwoordig schaamt
niemand zich ervoor.' Neem pianist-dirigent Philippe Entremont die de
cellosonates met Herrejan Stegenga deed: 'Het geluid is spectaculair', schreef
Entremont. De box Schubertliederen met renommees als Dietrich Fisher Diskau en
Gundula Janowitz was binnen een dag weg, twaalf Brahms-cd's met het Tokio String
Quartet ('Ach man, dat zijn fantastische dingen') zitten er aan te komen, de
Mahler-symfonieen volgen. 'We moeten vier items per maand hebben.'

Soms zit er een rotte appel tussen, klavecinist Michael Payne als pain in the
ass, dat klopt.' Maar louche, zoals dirigent Hans Vonk de rechten-kwestie
noemde? 'Alle rechten zijn geregeld, maar je hoeft maar een vervelende quote in
de krant te hebben of iedereen denkt: zie je wel, het zijn piratenopnames.' Als
dat zo was, zou Amerika out of the question zijn. En daar wil Joan Records,
genoemd naar de levensgezellin van directeur Terpstra, het toevallig helemaal
gaan maken.

'Ik vind het merkwaardig dat wij ons moeten verdedigen voor de lage prijs van f
2,80 per cd', roept Van Winkel uit. 'Alsof dat schandalig is. Waarom moeten
anderen zo duur zijn? Voor veel mensen is 45 gulden per cd te veel. De gewone
man komt vanuit onwetendheid niet in de vakhandel vanwege de entourage.'

Nooit zal commercieel directeur Paul Broersen van de Kruidvat-Holding 'het
inwendig hoongelach' vergeten van dames en heren in die juni '99 op een
persconferentie van hem te horen kregen: drogisterijketen Het Kruidvat verwacht
drie miljoen Bach-cd's te verkopen. Fijntjes: 'Een jaar later zie je dat dat we
met zestien boxen een oplage van ruim zesenhalf miljoen hebben gehaald. En we
hebben nog zeven boxen te gaan. Als dat zo doorgaat, komen we richting tien
miljoen. En dan hebben we het alleen over Bach.'

Er is bij de 25-jarige Kruidvat-keten (500 vestigingen in Nederland) sprake van
nauwelijks ingehouden trots: vakblad Luister beoordeelde de niet-kerkelijke
Bach-cantates met het klinkende cijfer tien! En met al zijn klassiekers heeft
Het Kruidvat nu bijna 60 procent van de totale Nederlandse cd-verkopen in
handen. Hoeveel keer platina is dat? Pieter van Winkel: 'Poeh! Dan moeten we
zeker 160 platina platen gaan uitreiken, haha. Maar dan gaan we failliet.'

Broersen: 'De arme Bach moet zich in zijn graf eh...'

Pieter van Winkel: 'Soli Deo Gloria.'

'En Beethoven dan, goed voor bijna een miljoen cd's'

Broersen: 'Het is duidelijk dat dit naar meer riekt. Er zijn legio
mogelijkheden.'

Van Winkel: 'Ik heb al een heel lijstje.'

Broersen: 'Om ook jong talent een kans te geven zich te ontwikkelen als
artiest.'

Van Winkel: 'Probeer jij als jong klassiek geschoold musicus maar eens een
platencontract te krijgen. Dat lukt je nooit. Door ons krijg je bekendheid, voor
een heel normaal honorarium. Het mes snijdt aan twee kanten.'

En straks Kruidvat-toppers op tv en radio misschien?

Van Winkel: 'Dat is ook toevallig! Daar heb ik net met Paul over gehad. Dat is
volgens mij een gouden idee!.'

Broersen: 'En we kijken naar nevenproducten. Neem het borstbeeld van
componisten, het Bach-boek van Maarten 't Hart. Bach-improvisaties van Chris
Hinze, Thijs van Leer.'

Broersen, voorheen werkzaam bij Heineken en Sara Lee (Douwe Egberts) speelt
piano, klassiek en jazz. 'Ik ben nog koorknaap geweest, haha.'

Van Winkel: 'O ja, ik wil ook nog wat met al die Palestrina-missen doen.'

Hoe dan ook, in Duitsland doet de aan Het Kruidvat gelieerde Rossmann-groep leuk
mee, ook WalloniI omhelst 'Krwiedvat'-muziek en er zijn joint ventures in
Oost-Europa. 'Het is niet de bedoeling om ons negatief uit te laten over de
vakhandel', zegt Broersen, al wil hij wel vermelden dat pop-cd's uit de
Universal-stal 'bij ons een tientje goedkoper zijn'. Via Joan Records laat Het
Kruidvat zijn Brilliant Classics in Duitsland en Nederland persen. Zelfs bij
concurrent Polygram, als het zo uitkomt. 'Een cd-tje is een cd-tje.'

Tegen Sinterklaas komen de Bach-koralen nog als hapklare brok, en dan is het
definitief Schlubeta met Vader Bach. Ofwel: 'Steigt frohlich himmelan, Un danket
Gott vor dies was er getan!' Maar na Bach is de koek nog lang niet op, het
Kruidvat-effect als aardverschuiving.

In motel Bunnik nipt Kruidvat-topman Broersen bedachtzaam van zijn bronwater en
zegt dan met ingehouden overwinnaarsglimlach: 'We hebben wel wat op ons geweten.
Zie je het voor je: al die verzamelaars die op zoek gaan naar ruimte voor hun
aanwinst? Mooi he, hele kasten moeten er in dit land worden bijgemaakt!'

Pieter Jan Leusink met de jongsten uit het Holland Boys Choir.

Leusink met partituur.

Klassieke muziek ; Detailhandel ; Economie ; Bedrijfstakken ; Handel ; Kunst en
Cultuur ; Kunst ; Muziek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              32 of 106 DOCUMENTS

                                 de Volkskrant

                               September 8, 2000

Jodenvervolging liet gewone Duitser koud

BYLINE: BART VAN DER BOOM

SECTION: Voorpagina; Pg. 31

LENGTH: 1234 words


DE GROOTSTE misdaad van de twintigste eeuw, de moord op het Europese jodendom,
speelde zich af naast de deur, krap twee generaties geleden, en werd uitgevoerd
door mensen die, op de schaal van de wereldgeschiedenis althans, veel op ons
leken. Het blijft een ongemakkelijke gedachte. Het is ook een vrij nieuwe
gedachte. Lange tijd zagen historici het Derde Rijk als een geoliede
terreurmachine, met Hitler, Himmler en andere erkende slechteriken achter de
knoppen, en de meerderheid van de Duitsers als willoze werktuigen. De daders
waren fanatiekelingen, de gewone Duitsers eerder slachtoffers.

Tegen het einde van de jaren zestig kwam deze visie onder vuur te liggen.
Nazi-Duitsland, zo werd duidelijk, was helemaal geen efficiente Fuhrerstaat,
maar een strijdperk van vele elkaars competentie betwistende instanties onder
een leider die de zaken soms langdurig op hun beloop liet. Dat betekende dat de
gewone Duitsers een veel grotere vrijheid kenden dan men aanvankelijk dacht.

In zijn prachtige studie van de publieke opinie in Beieren tijdens het Derde
Rijk liet Ian Kershaw zien dat de man en vrouw in de straat soms luidkeels
kankerden, vooral als het regime ingreep in hun directe leefomgeving, zoals hun
werk of kerk. Dit riep weer een nieuwe vraag op: als het regime niet almachtig
was, hoe kon het dan de jodenmoord uitvoeren? Als de gewone Duitser best voor
zijn mening durfde uit te komen als het hem te gortig werd, waarom protesteerde
hij dan niet tegen de holocaust?

Het antwoord stond het afgelopen decennium in de belangstelling: omdat gewone
Duitsers aan de jodenmoord bereidwillig hun medewerking gaven. De Amerikaanse
historicus Christopher Browning liet in zijn Ordinary Men zien hoe
ogenschijnlijk normale politiemannen een paar maanden meedraaiden in de
Einsatzgruppen die dood en verderf zaaiden in Oost-Europa, om daarna terug te
keren naar hun baan en gezin. Een geruchtmakende tentoonstelling demonstreerde
dat de Wehrmacht, de verzamelplaats van gewone jongens bij uitstek, aan de
gruweldaden van het Derde Rijk een substantiele bijdrage had geleverd.

Hoe kon dat? Browning zocht het antwoord in algemene menselijke zwakheden als
gezagsgetrouwheid en groepsgedrag. De Amerikaanse historicus Daniel Goldhagen
verdedigde met groot publiek succes zijn boude stelling dat gewone Duitsers
joden vermoordden omdat ze behept waren met een typisch Duits soort moorddadig
antisemitisme.

De eveneens Amerikaanse historicus Eric Johnson werpt in zijn interessante
studie Nazi-terreur - Gestapo, joden en gewone Duitsers een nieuw licht op dit
vraagstuk. Op het eerste gezicht gaat zijn boek niet specifiek over de
holocaust, maar over de Gestapo, de politieke politie van het Derde Rijk, haar
medewerkers en haar plaats in de maatschappij. Hij behandelt de vervolging van
communisten, opstandige geestelijken en onverzettelijke Jehova's getuigen, en
gaat uitgebreid in op de rol die de Gestapo speelde in het dagelijks leven van
die Duitsers die niet tot een vervolgde groep behoorden.

Een van zijn belangrijkste conclusies luidt dat deze 'gewone' Duitser van de
Gestapo weinig te vrezen had. Uitgebreide interviews met Duitsers die de oorlog
meemaakten, laten zien dat de meesten nooit bang waren geweest voor arrestatie;
een meerderheid kende zelfs niemand die ooit gearresteerd was geweest. Dat is
ook niet verwonderlijk: er was een Gestapo-agent op elke tien- tot
vijftienduizend inwoners. De Gestapo was niet almachtig of alwetend.

Dat de nazi-terreur toch effectief was, komt door haar vergaande selectiviteit.
De op Hitler kankerende burgerman, de mokkende sociaal-democraat of de zijn
terrein verdedigende prelaat interesseerde de Gestapo weinig. Hun overtredingen
werden zelden bestraft, en als dat al gebeurde waren de straffen zeer licht. Het
concentratiekamp was gereserveerd voor kleine groepen principiele tegenstanders,
in meerderheid communisten en Jehova's getuigen, en de vijanden van het ras: de
joden.

Deze tweedeling werd zeer bewust gemaakt. Het regime realiseerde zich heel goed
dat het zich niet kon veroorloven de gewone man te bruuskeren. Daarom trad men
tegen de kerk niet zeer hard op. Daarom werden gemengd gehuwde joden niet
gedeporteerd. Daarom gaf het regime in de weinige gevallen van publiek protest
vaak toe. En daarom, zo is de kern van Johnsons boek, kon de holocaust
plaatsvinden.

De gewone Duitser die van het regime weinig te vrezen had, liet de vervolging
van een kleine en vakkundig geisoleerde groep langs zich geen gaan. Het hemd was
nader dan de rok. De enige betoging tegen de jodenvervolging in nazi-Duitsland
vond plaats in Berlijn in 1943, toen de niet-joodse vrouwen van opgepakte joodse
mannen hun vrijlating eisten. Zij eisten niet de vrijlating van andere, bij
dezelfde razzia opgepakte joden. Ze kregen wel hun zin.

De Duitsers, concludeert Johnson, waren niet enthousiast over de
jodenvervolging, zoals Goldhagen beweert, het liet ze eerder koud. Vele Duitse
joden herinneren zich een heel behoorlijke behandeling door hun niet-joodse
landgenoten. Eerdere studies hebben aangetoond dat bruut straatgeweld tegen
joden bij de burgerman slecht viel. Ook de Gestapo prefereerde 'legale'
jodenvervolging, waarvoor de anti-joodse wetgeving ruime gelegenheid bood.

Dat deze onverschilligheid jegens de vervolging van de joden werd ingegeven door
onwetendheid omtrent hun lot - 'Wir haben es nicht gewusst' - wil er bij Johnson
niet in. Een kwart tot de helft van de Duitsers, zo stelt hij op basis van
interviews, wist dat de joden werden vermoord. Misschien niet op het moment dat
de deportaties uit Duitsland gaande waren (in het najaar van 1941 en de eerste
helft van 1942), maar in elk geval vanaf het einde van dat jaar. Toen besteedde
de BBC in haar Duitstalige uitzendingen uitgebreide aandacht aan de accurate
meldingen uit Oost-Europa van massa-executies en vergassingen. Toen ook wist
dagboekschrijver Otto Klemperer, een jood met beperkte bewegingsvrijheid en
informatiebronnen, vrij precies wat er in het oosten gebeurde.

Helemaal overtuigend is dit deel van Johnsons betoog niet. Klemperers dagboeken,
uitlatingen van Gestapo-agenten, alsmede de BBC-uitzendingen illustreren slechts
wat we sinds Walter Laqueurs The Terrible Secret al weten, namelijk dat er ruime
informatie over de jodenmoord beschikbaar was. Wie dat wilde, zoals Klemperer,
kon de waarheid achterhalen. Maar wie wilde dat? Zoals een van de vele door
Johnson geinterviewden zegt: als we het hadden geweten, hadden we ons van kant
moeten maken.

Dat een kwart tot de helft van de door Johnson ondervraagde Duitsers zegt het te
hebben geweten, is natuurlijk onthutsend. Sommigen weten zelfs exact wanneer ze
het voor het eerst vernamen. Maar de vraag blijft of deze mensen, die al vijftig
jaar weten dat de schokkende geruchten die zij toen vernamen waar waren, nu nog
kunnen reconstrueren in hoeverre ze ze toen geloofden. Dat de Duitsers konden
weten wat er in Auschwitz gebeurde, staat buiten kijf. Dat ze het ook wisten,
niet.

Eric A. Johnson: Nazi-terreur - Gestapo, joden en gewone Duitsers.

Icarus/De Bezige Bij; 525 pagina's; fl 59,50.

ISBN 90 7668 201 1.

FOTO UIT 'CHRONIK 1938'Joden worden weggevoerd. Baden-Baden, 1938.

Kunst en Cultuur ; Geschiedenis ; Tweede wereldoorlog ; Levensbeschouwing ;
Religie ; Jodendom ; Kunst en Cultuur ; Kunst ; Taal- en Letterkunde ; Non
fictie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              33 of 106 DOCUMENTS

                                 de Volkskrant

                               September 2, 2000

Rusland zoekt een tsaar

BYLINE: DOOR BERT LANTING

SECTION: Reflex; Pg. 1

LENGTH: 2084 words


Rusland heeft een Peter de Grote nodig, een krachtige leider die het volk
nederigheid bijbrengt en vertelt dat het tijd is het oude imperium te vergeten
en opnieuw te beginnen. Dat concludeert Ruslandkenner Richard Pipes na de rampen
met de onderzeeer Koersk en de brand in de Ostankino-televisietoren.

DE rampen en vooral de reactie van de overheid hebben niet alleen het imago van
Rusland in het buitenland ondermijnd, maar ook het zelfbeeld van de Russen
aangetast. Toch bespeurt Richard Pipes bij de Russische overheid nog altijd
weinig realisme. 'President Poetin durft niet te zeggen waar het op staat:
Rusland is geen supermacht. Dat is jammer. Rusland heeft nu iemand nodig als
tsaar Peter de Grote, iemand die de moed heeft het land een heel nieuwe richting
in te laten slaan. Niet met zijn methoden, maar wel met zijn moed en visie.'

De 77-jarige Amerikaanse historicus vergelijkt de situatie in Rusland met de
crisis waarin het land zich midden vorig eeuw na de Krim-oorlog bevond. 'Het
Russische leger, jarenlang veruit het machtigste van Europa, werd toen
verslagen, nog wel op eigen grondgebied, maar tsaar Alexander II trok daar de
juiste lessen uit: laten we de rest van de wereld vergeten en ons concentreren
op ons eigen land. Het resultaat was een van de vruchtbaarste periodes uit de
Russische geschiedenis: Rusland ging met sprongen vooruit.'

In de vijftig jaar dat Pipes Russische geschiedenis aan de Harvard Universiteit
doceert, heeft hij zich laten kennen als een van de meest scherpe en kritische
beschouwers van het land. Zijn boeken, zoals Rusland onder het oude regime,
gelden al tientallen jaren als standaardwerken op universiteiten in heel de
wereld, maar in de Sovjet-Unie stond hij te boek als een reactionair van het
zuiverste water.

Pipes, die in Polen werd geboren en bij het uitbreken van de oorlog naar de
Verenigde Staten vluchtte, deed die reputatie eer aan door een baantje te
aanvaarden als Sovjet-expert onder president Reagan. Twee jaar lang was hij het
hoofd van de Oost-Europa-afdeling van de Nationale Veiligheidsraad onder de
bestrijder van het 'Rijk van het Kwaad'.

De hoogleraar houdt zich nu verre van de politiek, maar strooit nog steeds graag
gepeperde opvattingen rond waarmee ook de nieuwe leiders van Rusland niet blij
zullen zijn.

'Het ontbreekt president Poetin aan visie', zegt hij. 'Als hij zegt dat Rusland
weer in zichzelf moet gaan geloven en weer een hoofdrol moet opeisen op het
wereldtoneel, wil hij de werkelijkheid niet onder ogen zien.

'Rusland is nooit een supermacht geweest. Dat is loos gepraat. Rusland heeft een
kernwapenarsenaal waarmee het de wereld kan verwoesten. Maar zelfs daardoor is
het geen supermacht, omdat het niet bruikbaar is. Als de Sovjet-Unie haar
kernwapens zou hebben gebruikt, zou zij zich hebben blootgesteld aan een
vergeldingsaanval die heel het land zou verwoesten. In alle andere opzichten was
de Sovjet-Unie - of nu Rusland - een derdewereldland en dat bleek duidelijk na
de ineenstorting van het communistische regime.

- Wat zegt de manier waarop de Russische overheid met de crisis is omgesprongen
over de politieke cultuur in Rusland?

'Het was de oude Sovjet-stijl. Alles is geheim, er is geen glasnost, zeker niet
wat militaire aangelegenheden betreft, en het publiek hoeft niets te weten. En
als het publiek opheldering begint te vragen, liegen ze. Van meet af aan hebben
ze schaamteloos gelogen. Het resultaat is dat het prestige van de regering
dramatisch gedaald is, niet alleen overzee, maar ook in Rusland.

Er waren 118 mensen aan boord van de Koersk, en je zou denken dat ze er alles
aan zouden doen om hen te redden, maar het prestige van de Russische marine ging
voor. Ze vonden het zelfs niet nodig de familie op de hoogte te stellen of hun
verwanten aan boord waren. Uiteindelijk moest de pers een marine-officier met
een paar honderd dollar omkopen om de namen van de bemanningsleden te krijgen.
Dat de familieleden in onzekerheid worden gelaten, is toch onmenselijk?'

- Had u dat niet verwacht?

'In het Sovjet-tijdperk zou het heel gewoon zijn geweest. Als dit vijftien jaar
geleden zou zijn gebeurd, zouden ze hebben gezegd dat het een botsing met een
Amerikaanse onderzeeer was en daarmee was de kous af. Maar nu heb je een vrije
pers en kennelijk zijn ze daar nog steeds niet aan gewend. Ze doen van alles om
de pers de mond te snoeren.'

- Poetin dankt zijn populariteit in Rusland vooral aan het feit dat hij wordt
gezien als een sterke man, een krachtdadig leider. Maar nu lijken veel Russen
teleurgesteld te zijn in hem. Denkt u dat de ramp met de Koersk een keerpunt zal
worden, zoals de ramp met de kerncentrale in Tsjernobyl ooit een impuls aan de
glasnost gaf?

'Ik vraag het me af. De populariteit van Poetin lijkt ook weer niet zo erg te
zijn gedaald. Natuurlijk zijn er mensen die spijt hebben dat ze op Poetin hebben
gestemd, maar de meeste Russen willen zo graag een sterke man dat het de vraag
is of het zo'n effect zal hebben als Tsjernobyl.'

- Hoe verklaart u het feit dat de ontevredenheid nauwelijks politieke vertaling
krijgt en dat de democratische oppositie er nauwelijks van profiteert?

'Er leeft echt een diepe behoefte aan een sterke leider in Rusland. Een paar
maanden geleden zat ik naar een uitzending van ORT-televisie te kijken over een
bezoek van Poetin aan de provincie. Een vrouw riep: 'U bent onze redder!' En zo
is het: de Russen klampen zich aan hem vast en hebben de neiging zijn fouten
door de vingers te zien, want anders krijgen ze het gevoel dat alles in elkaar
begint te storten. Ze willen een sterke leider en doen net alsof hij het is, al
is hij dat niet. Uiteindelijk heeft hij zichzelf nu in diskrediet gebracht.

'Bovendien, zo is het altijd geweest in Rusland. Vanaf de 15de eeuw is Rusland
altijd een land geweest dat van bovenaf geregeerd werd. In West-Europa was er
altijd een soort evenwicht met de maatschappij, zelfs in de tijd van de absolute
monarchie. Maar in Rusland kwam alles altijd van bovenaf. Er waren heel weinig
onderlinge banden tussen de gewone burgers. Dat had tot gevolg dat de
maatschappij altijd heel zwak is geweest.

'Als de staat dan verzwakt raakt, valt de hele maatschapij uiteen. Dat zag je
gebeuren in de Tijd der Troebelen, in het begin van de 17de eeuw, toen de
Rjoerik-dynastie uitstierf; in 1917, toen het tsaristische regime omver werd
geworpen en je ziet het nu ook, na de val van het communistische regime in 1991.

'Op die momenten klinkt meteen de roep om een sterke man die de orde kan
herstellen. De Russen hebben nog steeds niet het punt bereikt dat ze het gevoel
hebben dat de regering eigenlijk hun dienaar is.'

- Maar toch hebben de Russen over het algemeen een heel negatief beeld van hun
leiders. Het beeld is dat de leiders er alleen maar zitten om hun zakken te
vullen.

'Ja, daar zit wel wat in. Maar toch geven ze de voorkeur aan een sterk regime,
ook al is het corrupt en onrechtvaardig. En de reden ligt voor de hand: anarchie
is nog veel erger dan corruptie. Een democratische regering die zich aan de
wetten houdt, daarover denken ze niet eens. Zo'n regering hebben ze nooit gehad.
Ja, misschien even, in het begin van de jaren negentig, de eerste jaren van
Jeltsin, maar dat heeft niet lang geduurd.

'In het begin dacht ik dat Rusland de goede weg in zou slaan. Ik verwachtte niet
dat het zo snel zou verlopen als in Polen, maar ik dacht dat het trauma van
zeventig jaar communisme de Russen zou hebben genezen van het geloof in een
sterk gecentraliseerde regering. Landen veranderen. Japan had eeuwen lang een
sterk gecentraliseerd, keizerlijk autoritair systeem, maar nadat ze de oorlog
hadden verloren, hebben ze het centralisme, het militarisme en het autoritaire
systeem achter zich gelaten. Ik dacht dat hetzelfde in Rusland zou gebeuren en
dat ze het verleden zouden verwerpen. Maar ze konden maar moeilijk omgaan met de
vrijheid die ze kregen. Nu zeggen ze: vooruit, laten we maar wat vrijheid aan
onze veiligheid opofferen.'

- Kortom, in uw ogen is Rusland nog steeds ver verwijderd van Europa?

'Rusland is nooit een Europees land geweest. Ik had daar laatst een discussie
over met de historicus Geoffrey Hosking voor Echo Moskvy, een radiostation in
Moskou. Zij vroegen hun luisteraars toen hun mening te geven en opvallend was
dat driekwart van de bellers zelf ook vond dat Rusland geen deel uitmaakt van
Europa.

'De Russische cultuur, de literatuur en de schilderkunst, is westers, maar dat
is slechts een heel dunne laag. De rest - de massacultuur, de houding tegenover
de politiek, de opvatting over de economie - is veel meer Aziatisch dan
Europees.'

- Ook wat het rechtssysteem betreft?

'Ja, in onze ogen geldt de wet voor iedereen, niet alleen voor de burgers, maar
ook voor de overheid. Maar zij hebben nog altijd het gevoel dat de wet alleen
voor de burgers geldt. De overheid hoeft daar niet voor te buigen. De wet is
voor de overheid slechts een instrument om de orde te garanderen.'

- Als u de grote stroom van de Russische geschiedenis beziet, de lange traditie
van het autoritaire bestel in Rusland, bent u dan weleens bang dat dit
experiment met de democratie uiteindelijk niet meer dan een soort intermezzo zal
blijken?

'Natuurlijk, dat is mogelijk, maar dat een bepaalde traditie bestaat, hoeft niet
altijd te betekenen dat ze altijd die richting uit zullen gaan. Als de Russen
merken dat de autoritaire stijl waarvoor ze nu kiezen hun niets oplevert,
verliezen ze misschien hun vertrouwen en zal er iets van een democratie in
Rusland ontstaan.

'Eerlijk gezegd denk ik dat de Latijns-Amerikaanse variant het meest
waarschijnlijk is: een autoritair bestel met een vrije markt, een
pseudo-democratie, een tamelijk leefbaar systeem, zoals je in Chili, Brazilie en
Mexico hebt gezien.'

- Dat zou wel bij Poetin passen. Hij lijkt niet iemand die er sterke
ideologische denkbeelden op nahoudt, hij is meer een pragmaticus met de knoet.

'Ja, Poetin wil een sterke man zijn, maar hij wil dat combineren met een vrije
markt. Dat is mogelijk. Zuid-Korea, Taiwan en Chili hebben bewezen dat een
autoritair politiek systeem en de vrije markt naast elkaar kunnen bestaan, maar
niet voor altijd. Als je een vrije markt hebt en particulier eigendom, leidt dat
onvermijdelijk tot de roep om democratie.

'Maar een terugkeer naar het communisme is niet meer mogelijk. Dat zou de
afschaffing van het prive-eigendom betekenen en als je daaraan nu probeert te
beginnen in Rusland, krijg je een burgeroorlog. De mensen die nu eigendom
bezitten, zullen zich met hand en tand verzetten en de communisten zijn niet
sterk genoeg om die strijd te winnen.'

- Als je de reactie van de Amerikanen op de ramp met de Koersk hoort, lijkt het
of ze Rusland allang hebben afgeschreven. Het lijkt ook of het oude vijandbeeld
compleet verdwenen is, domweg omdat ze Rusland niet meer serieus nemen. Doen ze
daar verstandig aan?

'Er is inderdaad heel weinig belangstelling meer voor Rusland. Het vijandbeeld
leeft niet meer, maar heel diep is er nog steeds enige achterdocht. Toch zie ik
geen reden voor een nieuwe tegenstelling tussen de Verenigde Staten en Rusland.
Goed beschouwd is er geen enkele aanleiding tot vijandschap of rivaliteit: we
hebben geen handelsconflicten, geen ideologische tegenstelling en geen
territoriale disputen.

'De enige manier waarop we weer in botsing zouden kunnen komen, is als Rusland
in het geweer zou komen tegen ons enorme economische en culturele overwicht in
de wereld. Dat kunnen ze alleen langs militaire weg doen en dan komt er een
nieuwe confrontatie.'

- U bent niet bang dat de frustratie over de teloorgang van het oude rijk en het
verlies van de status van supermacht Rusland daartoe wel eens zouden kunnen
drijven?

'Natuurlijk is het mogelijk dat ze het verlies aan invloed willen compenseren
door met hun vuist te zwaaien en ons te bedreigen. Maar je mag hopen dat de
rampen die Rusland de laatste tijd hebben getroffen juist een positief effect
zullen hebben en de Russen zullen leren de realiteit onder ogen te zien. Wat dat
betreft moet je ook hopen dat Rusland uiteindelijk een nederlaag zal lijden in
Tsjetsjenie, zodat ze beseffen dat ze niet met militair geweld, maar economisch
een supermacht moeten zien te worden.'

Reacties: www.volkskrant.nl/forum

FOTO EPA/JOERI KOTSJETKOV Nabestaanden van de bemanning van de onderzeeer Koersk
brengen een laatste groet.

Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              34 of 106 DOCUMENTS

                                 de Volkskrant

                                August 26, 2000

OM wist van Amerikaanse infiltratie in bende Moear

BYLINE: VAN ONZE VERSLAGGEVER

SECTION: Binnenland; Pg. 7

LENGTH: 220 words

DATELINE: AMSTERDAM


Een geheim agent van de Amerikaanse drugsbestrijdingsdienst DEA heeft in
Nederland in de veronderstelde drugsbende van Thea Moear geinfiltreerd. De top
van het Openbaar Ministerie gaf toestemming voor de actie. De agent heeft in
Nederland ten minste drie ontmoetingen gehad met Moear of een van haar
kennissen. Ook in Panama en in de Verenigde Staten vonden ontmoetingen plaats.

Minister Korthals is niet op de hoogte gesteld van de Amerikaanse actie op
Nederlands grondgebied. Volgens een OM-woordvoerder zijn buitenlandse
opsporingsambtenaren vaker actief op Nederlandse bodem. 'En die vallen onder
dezelfde regels als Nederlandse opsporingsambtenaren.'

Advocaat G. Spong, raadsman van verdachte Murat C. in dezelfde zaak, zegt
aanwijzingen te hebben dat de DEA-agent een criminele burgerinfiltrant is. Sinds
de IRT-affaire is dat een omstreden opsporingsmethode. In het Amerikaanse
rechtshulpverzoek aan Nederland wordt toestemming gevraagd voor de overkomst van
'DEA-agenten en anderen'. Het OM benadrukt dat het niet ging om een 'gewone'
burger, maar om een officiele opsporingsambtenaar. Moear werd eind juli
aangehouden in Panama op verdenking van handel in xtc.

Openbaar ministerie ; Drugsdelicten ; Georganiseerde misdaad ; Recht ;
Criminaliteit ; Delicten ; Justitie ; Rechterlijke Macht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              35 of 106 DOCUMENTS

                                 de Volkskrant

                                August 25, 2000

Afwijzing referendum stoelt op minachting voor burger

BYLINE: WOUTER DE BEEN

SECTION: Stroom; Pg. 19

LENGTH: 1170 words


De angst dat politiek verwordt tot een optelsom van individuele wensen van
burgers, is een belangrijke reden voor het verzet tegen vormen van directe
democratie. Dit wantrouwen in het oordeelsvermogen van burgers is geheel
misplaatst, meent Wouter de Been.

IN zijn boek Democracy and Its Critics stelt de eminente Amerikaanse
politicoloog Robert Dahl dat de grootste rivaal van democratie nog altijd de
aristocratie is; aristocratie in de ruime betekenis van heerschappij door de
besten, de meest wijzen, de experts en deskundigen. Het kernidee van
aristocratie is dat burgers niet in staat zijn hun eigen belangen te begrijpen
en te beschermen, laat staan de belangen van de maatschappij als geheel, en dat
een elite daarom beter de beslissingen voor ze kan nemen. Dit idee lijkt nog
sterk te leven in Nederland.

Zo stelde Hans Labohm onlangs dat een referendum het onze bestuurders wel eens
onmogelijk zou kunnen maken om beleid tegen de wil van de bevolking door te
drukken (Forum, 11 augustus). Dat is in zijn ogen geen voor- maar een nadeel.
Had de regering in de jaren tachtig bijvoorbeeld de verzorgingsstaat kunnen
afslanken, vraagt Labohm zich af, als de Nederlandse burgers de mogelijkheid
hadden gehad om dat via een referendum te voorkomen? En van het beleid waar ze
toen tegen waren, plukken de Nederlandse burgers nu de vruchten.

Marcel van Dam waarschuwde op zijn beurt voor een Amerikaanse toekomst (Forum,
17 augustus). Het komt er misschien nog van dat straks niet meer 'de politieke
partijen uitmaken wat de kiezers ervan zouden moeten vinden', maar dat andersom
focusgroepen van kiezers bepalen wat de politieke partijen ervan zouden moeten
vinden.

Uit beide bijdragen spreekt een groot wantrouwen ten opzichte van de kiezer. Het
beeld van het electoraat is dat van een slecht geinformeerde, wispelturige
massa, die niet bij machte is rationele afwegingen te maken over de grote
politieke vraagstukken. De burgers zijn simpelweg niet gekwalificeerd om over
hun eigen lot te beslissen. Geef ze directe politieke invloed en rampspoed zal
uw deel zijn.

Aan dit beeld van het electoraat kleeft een zweem van realisme. Het lijkt
gebaseerd op een open erkenning van de fundamentele zwakheid van de mens.
Daarmee kun je goede sier maken in een calvinistische cultuur als de onze, maar
klopt het ook?

Labohm gelooft dat de kiezers niet in staat zijn zakelijke beslissingen te
nemen. In de jaren tachtig had het Nederlandse volk ongetwijfeld het
bezuinigingsbeleid gedwarsboomd als ze de beschikking had gehad over het
referendum. Bij gebrek aan een referendum kon de noodzakelijke hervorming van de
verzorgingsstaat gelukkig gewoon worden doorgezet 'onder regie van een klein
netwerk van politici, ambtenaren en experts', en kon, ondanks de tegenstand van
de bevolking, het fundament worden gelegd voor de huidige welvaart.

Dit argument tegen democratische invloed van de burger gaat echter om
verschillende redenen niet op. Ten eerste weten we niet wat de Nederlandse
kiezers hadden gedaan als ze in de jaren tachtig over een referendum hadden
beschikt. Wat we wel weten is dat ze, als het erop aankwam, herhaaldelijk
meerderheden in de Tweede Kamer kozen die de bezuinigingspolitiek ondersteunden.

Ten tweede heeft de Nederlandse politieke top de verzorgingsstaat niet alleen
afgeslankt, ze heeft hem ook eerst uit haar voegen laten groeien. Het mes snijdt
aan twee kanten. Politieke elites kunnen niet alleen worden bevangen door
bezuinigingsdrift, maar ook door maakbaarheidswoede.

Ten derde is het goed om te herinneren dat het door Labohm geprezen beleid van
lage belastingen en een slanke overheid is overgewaaid uit de Angelsaksische
wereld en dat een van de eerste aanzetten tot dat beleid een referendum is
geweest; de zogenoemde tax revolt van burgers in Californie die in 1978 met
proposition 13 de belastingen verlaagden en de staatsoverheid tot zuinigheid
dwongen.

Deze revolte werd destijds vaak als een schrikbeeld van democratische ontsporing
afgeschilderd. Nu is de onverantwoordelijke revolutie van Californische kiezers
ook in Nederland geaccepteerde economische wijsheid geworden. Toch houdt Labohm
het niet voor mogelijk dat gewone burgers dit ooit hadden kunnen bedenken. Ze
zijn eenvoudig niet in staat om de 'complexe samenhangen' in de
sociaal-economische verhoudingen te doorgronden.

Marcel van Dam wijst op het gebrek aan standvastigheid als, zoals in Amerika,
politiek wordt gereduceerd tot een optelsom van individuele keuzes van de
burgers. 'Is de kiezer voor de doodstraf, dan is de kandidaat voor de doodstraf.
Blijkt de doodstraf soms wel eens onschuldigen te treffen en beginnen burgers
dan te twijfelen over de doodstraf, dan begint de kandidaat ook te twijfelen.'

Het gaat Van Dam vooral om de golfbewegingen in de publieke opinie, maar het
voorbeeld van de doodstraf lijkt niet willekeurig gekozen. Waren de kiezers bij
Labohm te slap om zakelijke oordelen te vellen, dan suggereert Van Dam dat ze te
grof zijn om elementaire principes van beschaving te eerbiedigen. Politieke
partijen moeten dan ook de politieke agenda dicteren om de gevaarlijke impulsen
van het electoraat in te tomen en de politiek aan de waan van de dag te
onttrekken.

Hoewel Van Dam natuurlijk wel gelijk heeft als hij erop wijst dat een directere
invloed van de kiezers kan leiden tot een ruwere politieke cultuur, en
focusgroepen zeker niet de beste manier zijn om democratische invloed vorm te
geven, deel ik zijn geringschatting van de kiezer en zijn omarming van de
elitaire aspecten van de Nederlandse politiek niet.

Er is genoeg reden om te vertrouwen op de common sense van het electoraat. In
tal van westerse democratieen hebben de kiezers een grotere en directere invloed
op de politiek dan in Nederland, toch leidt dat nauwelijks tot grote excessen.
In Zwitserland worden veel belangrijke politieke vraagstukken in referenda zelfs
direct aan de burgers voorgelegd. Dat is bij uitstek de politiek als 'optelsom
van individuele keuzes van burgers' waarvoor Van Dam zo bang is. Toch is dat
land, zonder de constante bevoogding van politieke partijen, een betamelijke en
welvarende democratie gebleven.

Als de burgers geen gevaarlijke gekken zijn, wat is dan nog het argument om ze
directere invloed op de politiek te ontzeggen? Men kan in een democratie
weldenkende mensen niet diskwalificeren omdat ze andere ideeen aanhangen.

Dat Van Dam de meningen van gewone burgers niet de moeite waard vindt, betekent
dan ook niet dat ze stelselmatig kunnen worden uitgesloten, zodat alleen de
standpunten van mensen die zijn taal spreken in het politieke proces aan bod
kunnen komen. Toch is Van Dams opvatting wijdverbreid. Dergelijk gebrek aan
respect voor wat de burgers denken, is het materiaal waaruit de Haagse kaasstolp
is geblazen.

Wouter de Been is politicoloog en verbonden aan het Schoordijk Instituut van de
Katholieke Universiteit Brabant.

Referenda ; Binnenlandse politiek ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              36 of 106 DOCUMENTS

                                 de Volkskrant

                                August 25, 2000

Van zinloos geweld tot kampioenschap buikglijden

BYLINE: MATHILDE SANDERS

SECTION: Stroom; Pg. 19

LENGTH: 987 words


Moord, incest, zinloos geweld en het kampioenschap buikglijden op groene zeep in
Reutum. Hart van Nederland bestaat vijf jaar. De pioniers van het nieuws om de
hoek worden steeds vaker gebruikt als breekijzer tegen de instanties.

DE HUISKAMER is eigenlijk te klein voor de opnamen. Toch vindt SBS 6-cameraman
Eelco Brink tussen de salon- en eettafel net genoeg ruimte voor zijn apparatuur.
Nu nog hopen dat de papegaai zijn snavel houdt. De lichtelijk valse honden
zitten voor de gelegenheid gelukkig achter slot en grendel.

Het is de tweede keer dat Hart van Nederland een bezoek brengt aan Adrie en
Riet. Twee jaar geleden zaten ze op de zelfde bank met de handen in het haar,
omdat hun twaalfjarige hyperactieve zoon Jeffrey een onopvoedbaar probleemgeval
was. Hij bedreigde leeftijdsgenoten met een mes, gebruikte drugs en stak bij
tijd en wijle iets in de brand. 'Geen school of opvangtehuis wou hem. Hij liep
overal weg en stond op talloze wachtlijsten', vertelt zijn moeder Riet. Vanaf
het moment dat Hart van Nederland langs kwam, veranderde alles. Adrie en Riet
kregen heel veel reacties, waaronder een aanbod van een instelling die hun zoon
wilde opvangen. De behandeling heeft hem een stuk rustiger gemaakt.

De reportage over de lotgevallen van Jeffrey is karakteristiek voor Hart van
Nederland. De SBS 6-rubriek, die nu vijf jaar bestaat, wil dicht bij de kijker
staan. 'We willen nieuws vertalen naar televisie waar de kijker een bepaald
gevoel bij heeft', aldus hoofdredacteur Peter Brinkman.

'We proberen nieuwsverhalen aantrekkelijk te verpakken voor een doelgroep die de
krant niet leest. We besteden geen aandacht aan bobo's, maar aan de burger die
het nieuws aan den lijve ondervindt', vertelt verslaggeefster Esther
Eikelenboom. 'Het is een grote verantwoordelijkheid, omdat we voor sommige
kijkers de enige nieuwsbron zijn.'

Ondanks de laagdrempelige aanpak is het ook bij Hart van Nederland
komkommertijd. Nieuws over de vier gevangenen in Belgrado, de Roma- zigeuners
uit Utrecht en de schietpartij in Oss is zeer welkom. De Nederlandse
kampioenschappen buikglijden op groene zeep in het Twentse Reutum vormen de
uitsmijter van het programma. Maar er is meer nodig om de twintig minuten
zendtijd te vullen. Dit probleem wordt soms opgelost met de recycling van oude
onderwerpen. Het item over Jeffrey wordt hergebruikt in de speciale zomerserie
'Hoe gaat het met...?'.

Het eerste bezoek van Hart van Nederland had ook minder leuke gevolgen. 'Een
keer in de drie weken is Jeffrey een weekend thuis. Dan blijft hij de hele tijd
binnen, want hij heeft hier geen vrienden meer. Veel ouders willen niet meer dat
hun kinderen met hem omgaan', vertelt Adrie. Jeffrey moest door zijn ouders
worden overgehaald om dit keer opnieuw voor de camera te verschijnen. 'Hij wilde
niet herkenbaar op televisie, maar met zo'n balkje voor zijn ogen', aldus de
vader. Uiteindelijk heeft de tiener er toch geen bezwaar tegen om volledig te
worden gefilmd.

In haar antracietgrijze Volvo doorkruist verslaggeefster Eikelenboom dagelijks
het hele land. Vandaag is ze zeven uur op stap voor een reportage van drie
minuten. 'De afstand tussen de gewone man en de media was vroeger veel groter.
Tegenwoordig hebben mensen dondersgoed door dat ze van ons programma gebruik
kunnen maken om bepaalde instanties onder druk te zetten', zegt ze.

Ook bij andere items van de serie 'Hoe gaat het met...?' blijkt dat de komst van
SBS 6 invloed had. Een 57-jarige man, die door zijn moeder op straat gezet was,
kreeg opvang aangeboden van het Leger des Heils. Een jongen, die door zijn vader
naar Tunesie was ontvoerd, keerde terug naar zijn moeder, die zich in wanhoop
tot Hart van Nederland had gericht.

Hart van Nederland heeft de Nederlandse nieuwsverslaggeving hervormd, denkt
Marck Feller, directeur van Cameo Media, de producent van het programma. 'Wij
voorzagen in een onverzadigde nieuwsbehoefte van een groot aantal kijkers. De
selectie van het nieuws hebben we totaal anders aangepakt.' Feller denkt dat
Hart van Nederland, dat ongeveer een miljoen kijkers trekt, andere
nieuwsrubrieken aan het denken heeft gezet. 'Het NOS-Journaal en RTL-Nieuws
hebben bewust of onbewust elementen van de benadering van Hart van Nederland
afgekeken en overgenomen.'

Eindredacteur Henny Vos van RTL-Nieuws beaamt dit. 'Het programma toonde aan dat
er een markt is voor regionaal nieuws', aldus Vos. Hart van Nederland speelt
naar zijn idee een belangrijke rol bij de toegenomen belangstelling voor moord,
incest, 'zinloos geweld' en andere zaken die voorheen nog wel als faits divers
werden beschouwd.

Gerard Dielessen, hoofdredacteur van NOVA, erkent dat Hart van Nederland andere
rubrieken er toe aanspoorde om incidentele en laagdremelige gebeurtenissen op te
pikken. 'Maar het gaat me te ver om te stellen dat hierdoor een algemene trend
werd gezet. NOVA heeft niet geprobeerd om die rubriek te kopieeren.'

Ook Hans Laroes, adjunct-hoofdredacteur van het NOS-Journaal, vindt dat de
bedenkers van Hart van Nederland wel erg uitbundig de loftrompet over hun eigen
creatie uitsteken. 'Het halfzes journaal had eind jaren tachtig al een formule
die zich toegespitste op de verhalen van de mensen op straat. De NOS is niet
plots een ander nieuws gaan maken door Hart van Nederland', aldus Laroes. De
grotere aandacht voor nieuws om de hoek is volgens hem ook een internationale
trend.

Volgens Cees Labeur, hoofdredacteur van Netwerk van de NCRV, is de
'vermenselijking van het nieuws' al tien jaar gaande. 'De programma's Brandpunt,
Hier en Nu en Televisier, waar Netwerk uit voortkwam, maakten ook al portretten
van mensen,' aldus Labeur. 'Over Hart van Nederland hebben het nooit een seconde
gehad. Dat programma is een buurtkrantje, terwijl wij een landelijk dagblad
zijn'.

FOTO SERGE LIGTENBERG

Verslaggeefster Esther Eikelenboom op pad.

Televisie ; Journalistiek ; Media ; Omroep

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              37 of 106 DOCUMENTS

                                 de Volkskrant

                                August 19, 2000

De kansen van Gore

SECTION: Forum; Pg. 15

LENGTH: 482 words


AL GORE deed op de Democratische conventie op donderdagavond precies wat er van
Al Gore te verwachten viel: hij aanvaardde met een verantwoorde, maar allerminst
opwindende rede zijn nominatie als presidentskandidaat. De wat bleke Gore heeft
de eerste slag moeten laten aan de charismatische Republikein George W. Bush.
Terwijl diens aanvaardingsrede alom als virtuoos werd bestempeld, gaf het
optreden van Gore veel minder aanleiding tot bewondering. Pijnlijk was vooral
dat Bill Clinton de show stal.

Charisma blijft de achilleshiel van Gore. Niet voor niets kreeg hij de grootste
ovatie van zijn partijgenoten, toen hij opmerkte dat 'het presidentschap geen
schoonheidswedstrijd is'. De Democraten weten dat juist daar zijn zwakte ligt -
een schoonheidswedstrijd is nu juist wat de race om het presidentschap wel is,
hoe graag Gore dat ook anders wenst te zien.

In zijn speech probeerde Gore de aandacht te verleggen naar inhoudelijke
thema's, zoals de gezondheidszorg, defensie, belastingen en abortus. De retoriek
waarmee hij zichzelf neerzette als vertegenwoordiger van het gewone volk in de
strijd tegen het machtige grootkapitaal, was wat al te zwaar aangezet, maar
inhoudelijk kon hij aannemelijk maken waarom de Amerikanen beter af zijn met
president Gore dan met (weer een) president Bush.

De Amerikaanse economie die onder Clinton groeide met 22 miljoen banen, draait
nog altijd in de hoogste versnelling. De radicale belastingverlaging die Bush
voor ogen staat, verhoogt het risico van oververhitting aanzienlijk; het kalmere
beleid van Gore valt te prefereren. Bovendien zijn de misstanden in de
gezondheidszorg, met name het nog altijd onverzekerd rond lopen van tientallen
miljoenen Amerikanen, de armoedebestrijding en de milieuproblemen bij de
Democraat vrijwel zeker in betere handen dan bij Bush - al was het maar omdat de
laatste ver doorschiet in zijn geloof dat niet de regering, maar de markt
problemen kan oplossen. Ook op ethisch vlak gaat de voorkeur naar Gore uit die
onverkort achter de keuzevrijheid van de vrouw bij abortus staat. Over de
doodstraf is hij vager, maar het standpunt van Bush, gouverneur van
doodstrafstaat Texas, verdient ronduit afkeuring.

Gore zal vooral zijn imagoprobleem moeten oplossen - met de tv-debatten in
oktober als voornaamste testcase. Nog altijd is Gore er niet in geslaagd uit de
schaduw te treden van Clinton - en dat is ook allerminst eenvoudig. Want hij mag
dan hard 'I am my own man' roepen, voor het economisch succes ontkomt hij er
niet aan toch Clinton te danken. Waarna het voor Bush eenvoudig is Gore af te
schilderen als meer van hetzelfde, precies de hoek waar Gore niet in wil
belanden. Want beide kandidaten gaan ervan uit de Amerikaanse kiezer verandering
wil. Voor Gore valt te hopen dat die behoefte in november niet zo groot blijkt.

Verkiezingen ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              38 of 106 DOCUMENTS

                                 de Volkskrant

                                August 18, 2000

'Stadion is schouwburg voor de gewone man'

BYLINE: VAN ONZE VERSLAGGEVER WILLEM VISSERS

SECTION: Binnenland; Pg. 3

LENGTH: 449 words

DATELINE: AMSTERDAM


Betaald voetbal teert op de overheid. Nou en?, zeggen de clubs en de KNVB. De
gemeenteraad van Breda, domicilie van voetbalclub NAC, heeft er ook weinig
problemen mee.

'Voetbal is volksvermaak nummer een. Daaraan mogen overheden gerust meebetalen.'
Vertegenwoordiger G. Slager van de clubs: 'De oranjegekte is de basis.
Driehonderd miljoen is niet veel om die in stand te houden.'

KNVB en clubs reageren onaangedaan op de cijfers uit het onderzoek van de
Volkskrant, waaruit blijkt dat in de afgelopen vijf jaar 300 miljoen gulden van
provincies en gemeenten naar de 36 clubs is gevloeid.

'Wat willen we nou?', vraagt directeur Slager van de Federatie Betaald
Voetbalorganisaties (FBO) retorisch. 'Ga je wel eens naar de opera? Nou, daar
ligt tweehonderd gulden op je stoel.

'Waar hebben we het over? Het grootste gedeelte van dat geld is gebruikt voor
investeringen in stadions. Overheden beseffen dat voetbal in een leefgemeenschap
thuishoort. Bovendien kan ik het ook omdraaien. Het betaald voetbal draagt in de
vorm van BTW ongeveer eenzesde van zijn totale omzet af aan de overheid.'

Slager verwijst naar voormalig wethouder Vink van Den Haag. Slager: 'Vink zei
dat het stadion de schouwburg voor de gewone man was. Daar zit veel in. Burgers
menen dat ze recht hebben op betaald voetbal en daarvoor zijn nu eenmaal
stadions nodig.'

Zowel Slager als G. Bouwer, penningmeester van het sectiebestuur betaald voetbal
van de KNVB, vraagt aandacht voor het succes van Euro 2000. Bouwer: 'Dankzij
onze mooie stadions hebben we Euro 2000 kunnen binnenhalen. Het zijn zeer
waardevolle investeringen geweest. Voetbal is zinvolle passieve recreatie. En
het voetbal zelf heeft ook veel geinvesteerd in opleidingen en accommodaties.'

Onlangs verkeerde FC Den Bosch in financiele nood. De club dreigde failliet te
gaan. Uiteindelijk kwam de gemeente met drie miljoen gulden over de brug.

Slager: 'Niemand durft de guillotine te laten vallen. Vergeet niet dat als een
club eenmaal uit een stad is verdwenen, hij nooit meer terugkeert. Niemand durft
de verantwoordelijkheid daarvoor te nemen. Kijk naar het wederom gigantisch
gestegen aantal seizoenkaarten dat is verkocht. Er is grote behoefte aan
voetbal.'

Bouwer is wel tegenstander van het aanwenden van gemeenschapsgeld voor
exploitatietekorten. Bouwer: 'Daar zet ik grote vraagtekens bij. Het veroorzaakt
ook oneerlijke concurrentie. Maar voetbal is volksvermaak nummer een. Dat mag
geld kosten. Ga eens na welke steden nog betaald voetbal willen binnenhalen:
Apeldoorn, Almere. Dat willen ze niet voor niets.'

Internet: www.volkskrant.nl

Voetbal ; Overheidssteun ; Economie ; Nationale Economie ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              39 of 106 DOCUMENTS

                                 de Volkskrant

                                 August 9, 2000

Drievoudige vernieuwing moet vertrouwen in politiek herstellen ; Partijen die
referendum blijven afhouden tonen tekort aan democratische gezindheid

BYLINE: F. RUTTEN

SECTION: Forum; Pg. 9

LENGTH: 1079 words


De discussie over de politieke vernieuwing moet weer worden vlotgetrokken.
Alleen ingrijpende maatregelen kunnen het vertrouwen van de burger in de
politiek herstellen, meent F. Rutten. Hij pleit voor een referendum, minder
partijen en minder ministeries.

DE KIEZERS hebben steeds minder belangstelling voor de landelijke politiek. Ook
daalt hun vertrouwen dat de regering over voldoende bestuurskracht beschikt om
grote beleidsvraagstukken - onder meer bij het verkeer en de gezondheidszorg -
goed aan te pakken. Het is daarom tijd voor de volgende drie vernieuwingen, die
onderling samenhangen:

- Meer directe democratie door referenda.

- Minder politieke partijen.

- Minder ministeries.

Wat betreft de referenda kunnen jaarlijks een of meer principiele en
zwaarwegende kwesties in een volksraadpleging aan de burgers worden voorgelegd.
De technische mogelijkheden staan daarvoor ter beschikking. De kennisvoorsprong
van overheden en belangengroepen op de gewone burgers vermindert.

In een pluriforme samenleving waarin het kennisniveau bij brede lagen van de
bevolking sterk is gestegen, verschuift het zwaartepunt van ideologie naar een
zakelijke analyse van feitelijke samenhangen. De revolutionaire ontwikkeling van
de informatietechnologie brengt die analyse onder handbereik van velen.

Daardoor wordt het goed mogelijk de burgers op vruchtbare wijze mee te laten
bepalen welke richting op een aantal beleidsterreinen dient te worden gevolgd.
Het is nu al zo, dat de politieke partijen zich bij gevoelige kwesties in
hoofdzaak baseren op een inschatting van de publieke opinie. De besluitvorming
kan worden verbeterd door niet te varen op informele, gebrekkige opiniepeilingen
maar op goed georganiseerde referenda.

De politieke partijen kunnen zich dan concentreren op de vele bestuurlijke
kwesties van minder ingrijpende aard. Door wijze zelfbeperking kan de politiek
het vertrouwen van de burgers herwinnen. Politici, die referenda categorisch
afhouden, getuigen van een tekort aan democratische gezindheid.

Het aantal politieke partijen is te groot. De ingewikkelde partijverhoudingen
zijn mede bepaald door uiteenlopende beginselprogramma's. In de praktijk spelen
die programma's echter een ondergeschikte rol. De bedoelde referenda maken de
rol van gedetailleerde beginselprogramma's nog geringer. Mede daardoor komt een
vereenvoudiging van het partijpolitieke stelsel binnen bereik. Het is voldoende
als er twee grote partijen zijn plus een of twee kleine, principiele luizen in
de politieke pels. Het partijstelsel kan het beste op twee benen lopen: een
sociaal-democratische partij met rode vlag en een liberale partij met blauwe
vlag.

D66 kan zonder bezwaar steun geven aan een politieke vernieuwing, die bijdraagt
aan haar oorspronkelijke idealen en tevens resulteert in haar eigen opheffing.
Als het CDA de democratische idealen aanhangt en zich niet louter als een
bestuurderspartij beschouwt, zou ook deze partij moeten meewerken aan meer
directe democratie en aan vereenvoudiging van het partijstelsel.

Het nog lange tijd continueren van een partij die zich christelijk noemt maar
dat in feite niet is, zou misbruik maken van de christelijke nostalgie bij
bejaarde kiezers. Binnen twee a drie decennia zal die kiezersgroep sowieso
verdwenen zijn. De vraag is dus niet, of het CDA als grote volkspartij zal
verdwijnen. De vraag is alleen, of dat proces over 10 of 25 jaar voltooid zal
zijn.

Een echte christelijke partij, waarin ook klein rechts thuis hoort, heeft wel
bestaansrecht maar zal vanwege het geringe aantal echte christenen in deze eeuw
klein zijn. Een echt christelijke partij kan aldus de principiele luis in de
politieke pels worden. Aan zo'n luis is grote behoefte, ten dele vanwege de
pro-life-onderwerpen abortus en euhthanasie. Verder is het van groot belang, dat
een echte christelijke partij in de politieke arena uitdraagt hoe christenen
aankijken tegen belangrijke maatschappelijke kwesties. Zolang het milieubeleid
nog een omstreden kwestie is kan ook GroenLinks een nuttige 'luis-functie'
blijven vervullen.

In een politiek stelsel met twee grote partijen zal als regel een partij de
meerderheid hebben en alleen kunnen regeren. De lijsttrekker en premier zal dan
echt gelegitimeerd zijn om leiding te geven aan zijn kabinet. In een
televisie-democratie is dat de werkwijze die door de burgers als normaal wordt
aangevoeld. Aldus kan het kabinet ook functioneren als een raad van bestuur
zonder overmatige verkokering tussen departementen.

Thans leidt de verkokering ertoe, dat het beleid veel te traag reageert op
nieuwe omstandigheden. De hardnekkige problemen op het gebied van de
arbeisongeschiktheid, de gezondheidszorg, de infrastructuur, het onderwijs en de
zorg voor ouderen zijn het gevolg van onvoldoende besluitvaardigheid van de
betrokken ministeries.

Bij de beleidsbepaling wordt de dienst uitgemaakt door een departement in
samenspraak met kleine belangengroepen en vakbonden. Invloedrijke pressiegroepen
remmen de nodige beleidsvernieuwingen af terwille van hun veelal kleine,
professionele achterban. Wetenschappelijke onderzoekingen tonen aan dat de
verkokerde wijze waarop in ons land op deze terreinen het beleid wordt bepaald
tot ernstige stoornissen moet leiden.

De organisatie van de beleidsbepaling moet daarom drastisch worden veranderd. De
ministerraad moet als een raad van bestuur van generalisten gaan functioneren.
Dit kan alleen als de minister-president echt leiding kan geven zonder politieke
blokkades. Dit vergt dat het aantal ministeries wordt gehalveerd en dat de
ministers allen afkomstig zijn uit dezelfde grote partij.

Een aanvullend argument voor halvering van het aantal departementen is dat de
hoofdlijnen van het beleid steeds meer in Brussel worden bepaald. Verder worden
steeds meer uitvoerende diensten buiten de departementen geplaatst. Aldus hoeven
op de 'kernministeries' niet meer dan tien- a vijftienduizend ambtenaren over te
blijven. Dat is de omvang van een niet al te grote onderneming die heel wel door
een Raad van Bestuur van zeven personen kan worden bestuurd.

F. Rutten was secretaris-generaal van het ministerie van Economische Zaken en
voorzitter van de Wetenschappelijke Raad voor het Regeringsbeleid.

Voor- en tegenstanders van IJburg bij Durgerdam, aan de vooravond van het
referendum. FOTO GUUS DUBBELMAN - DE VOLKSKRANT

Ministeries ; Openbaar bestuur ; Politiek en Staat ; Openbaar Bestuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              40 of 106 DOCUMENTS

                                 de Volkskrant

                                 August 3, 2000

'Altijd zorgen dat je eerst je vrienden belt'

BYLINE: XANDRA VAN GELDER

SECTION: Binnenland; Pg. 7

LENGTH: 706 words


Wachten, wachten, wachten. Als mensen iets willen maar het aanbod is beperkt,
ontstaan wachtlijsten. Dat gebeurt zowel in de zorgsector als op de vrije markt.
Het wachten is op een nier, een chocoladebruine labrador of het lidmaatschap van
een tennisclub. Zevende en laatste deel van een serie.

VOOR een lidmaatschap van de tennisclub Festina sta je, met een beetje pech,
zeven jaar op de wachtlijst. Ralph Sakkers vindt dat geen probleem.
'Wachtlijsten horen bij deze tijd. Ik kan me niet herinneren wanneer ik niet met
een wachtlijst te maken had.' Sakkers is orthopeed in het Wilhelmina
Kinderziekenhuis in Utrecht. Hij moet zijn patienten dagelijks uitleggen waarom
ze een a twee jaar op een operatie moeten wachten.

'Het is een capaciteitsprobleem. Het aantal uren dat ik mag opereren ligt vast.
Voor een echt spoedgeval is altijd tijd, maar verder moet ik afwegen wie nog kan
wachten. Ik kijk of er kinderen zijn die lichamelijk schade dreigen te lijden.
Die moeten dan voorrang krijgen.'

Sakkers staat al vier jaar op de wachtlijst voor tennisclub Festina. Die club
ligt op een van de mooiste plekken in het Amsterdamse Vondelpark. Festina heeft
de naam elitair te zijn. 'Het zijn gewoon mensen die bij elkaar passen, het is
niet allemaal jasje-dasje, maar mensen die het prettig vinden met elkaar om te
gaan. Ik wacht liever een jaartje langer voor een club die op zo'n prachtige
locatie ligt.' Het is volgens Sakkers een hele gewone vereniging 'waar misschien
wel wat veel academici komen'.

Bovendien is het percentage geslaagden en beroemdheden hoog. Oud-museumdirecteur
Henk van Os, politicus Frits Bolkestein en PvdA-senator Erik Jurgens zijn al
jaren lid. En onder 'het gewone volk' zijn de hoogleraren, artsen en advocaten
oververtegenwoordigd.

Met een beetje pech staat Sakkers nog drie jaar op de wachtlijst. Dat is nog
niet alles. Elk aspirant-lid moet drie handtekeningen van leden verzamelen. Die
mogen op hun beurt jaarlijks niet meer dan drie handtekeningen aan
buitenstaanders uitdelen. Ieder jaar moet het aspirant-lid een nieuw formulier
met drie nieuwe handtekeningen inleveren. 'Je moet goed opletten wanneer het
weer tijd is om dat formulier op te sturen en zorgen dat je je vrienden als
eerste belt.' De club is hard: wie geen nieuwe handtekeningen levert, verdwijnt
van de wachtlijst.

De toekenning van plaatsen verloopt ingewikkeld. Wie een familielid heeft dat al
bij Festina tennist, krijgt voorrang. Degenen die er geen naaste connecties
hebben, moeten het langst wachten. Sakkers heeft wel vrienden bij de club, maar
geen familie. Zijn vrouw staat al vier jaar met hem op de lijst. Dat betekent
dat ze jaarlijks zes verschillende handtekeningen moeten scoren.

Sakkers: 'Het is heel Nederlands om te denken dat iedereen dezelfde kansen
heeft. Het is een illusie te veronderstellen dat alles altijd precies eerlijk
wordt verdeeld. Mensen zijn toch op zoek naar een groepje dat bij hen past en
mensen om je heen met wie je goed kunt opschieten. Zo werkt het bij alle clubs
en daar is niets op tegen. Het is gewoon een capaciteitsprobleem: als er honderd
mensen naar binnen willen en je hebt maar plaats voor tien, dan zul je moeten
selecteren. Zo simpel is het.'

Wie in Amsterdam een beetje prettig wil verblijven, ontkomt niet aan een
wachtlijstbestaan. Achteloos somt Sakkers ze op. 'Ik wilde graag in de
binnenstad wonen, dus ik ben al op de wachtlijst van Stadsherstel gaan staan,
lang voor ik zo'n huis kon betalen. Toen ik eenmaal was afgestudeerd, stond ik
al zeven jaar op de lijst en kwam snel voor een huis op de gracht in aanmerking.
Dat was nog net voor de parkeervergunning werd ingevoerd, die kregen we gelukkig
meteen. De vergunning is maar voor een auto. Voor de tweede moesten we op de
wachtlijst voor een plek in een parkeergarage. Die hebben we nu ook.'

Sakkers heeft zich acht jaar geleden ook ingeschreven bij een andere
woningbouwvereniging. 'Als we eens een ander huis willen zoeken, maken we meer
kans.' Nu zijn vrouw sinds enkele weken zwanger is, hebben ze maar weer eens
gebeld voor een groter huis. Bovendien hebben ze zich razendsnel ingeschreven
bij meerdere kinderdagverblijven.

FOTO XANDER REMKES

Ralph Sakkers

Tennis ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              41 of 106 DOCUMENTS

                                 de Volkskrant

                                 July 22, 2000

Ieder mens z'n eigen loon

BYLINE: DOOR GIJS HERDERSCHEE

SECTION: Binnenland; Pg. 3

LENGTH: 865 words


Het personeel is niet al te slepen, zo lijkt het. Werkgevers klagen steen en
been over het tekort aan arbeidskrachten. De werknemer bevindt zich in een
luxepositie. Het CAO-loon blijft bestaan als basis, maar daarboven krijgt hij
allerlei extra's.

DE SLAGER in Amsterdam Oost houdt zijn winkel door de week twee dagen dicht. Het
scheelt inkomsten maar hij kan geen verkopers vinden. 'Ik heb wel mensen op
proef gehad, maar die hielden het na een paar weken voor gezien. Die staan nu
verderop op proef', zegt hij. 'Er is een grens aan het loon dat ik kan bieden.'
Het ontloopt elkaar volgens de winkeliers niet veel. 'Er zijn domweg geen mensen
te vinden.'

De winkeliers zijn exemplarisch voor Nederland. In vrijwel alle sectoren kampen
werkgevers met tekort aan 'handjes' om het werk te doen.

Het is een ongekend luxe situatie voor werknemers en werkzoekenden. De
werkloosheid staat met 190 duizend werkzoekenden op een dieptepunt. Tegelijk
wordt een recordaantal vacatures, 200 duizend, geturfd. Ook al zou de economie
inzakken, de tekorten blijven door de vergrijzing.

Volgens de economische leerboekjes is dat een explosief mengsel. Als het aanbod
krap is, stijgt de prijs.

Van een loonexplosie is echter geen sprake. Het kabinet int wel meevallers bij
de loonbelasting. Maar dat ligt volgens het Centraal Planbureau (CPB) vooral aan
de banengroei en nauwelijks aan hoger dan geraamde loonstijgingen.

De loonstijging schat het CPB na overleg met bonden en werkgevers gematigd in.
Tot nu toe komt dat vrij aardig uit. Voor dit jaar voorspelde het CPB 3 procent
loonstijging in CAO's. Het werd 3,5 procent. Daar komt nog eens 0,5 procent bij
voor 'incidentele' loonsverhogingen zoals de jaarlijkse periodiek of de extra
loon voor schaarse lieden.

Vakbeweging, werkgevers en kabinet houden elkaar in gijzeling om de loonstijging
laag te houden. De werkgevers willen de vaste kosten beperken. Te rappe stijging
bedreigt de concurrentiepositie. Als het een jaar goed is gegaan, mogen
werknemers meedelen via winstdeling of prestatiebonussen.

De vakbeweging heeft vooral ambtenaren, onderwijzers, verpleegsters en
uitkeringsgerechtigden als lid. Voor allen wil de vakbeweging een gelijkmatige
inkomensontwikkeling. Daarom stelt de FNV een looneis die voor de meeste CAO's
haalbaar is. Als in het bedrijfsleven meer te halen is, wordt dat binnengehaald
met bijvoorbeeld een extra verhoging van de loonschalen, winstdelingsregelingen,
extra maandsalarissen en toeslagen. De FNV wil nu ook aandelen, opties en
deelname aan het bedrijfskapitaal toevoegen. Die afspraken vormen geen
bedreiging voor de gelijkwaardige CAO-loonsverhogingen.

Die moet gematigd blijven anders verhoogt het kabinet de uitkeringen niet met de
gemiddelde CAO-loonsverhoging. Dat zou weer een fors deel van de FNV-achterban
schaden.

Voortgezette loonmatiging wordt daarnaast in de hand gewerkt door een
cultuuromslag. Allereerst geven de kostwinners niet meer de maat aan maar de
tweeverdieners. De kostwinner keek vooral naar de inkomsten. Tweeverdieners die
samen anderhalve baan en dito inkomen hebben, zijn eerder geneigd te kijken naar
scholing en naar de combinatie van werk en privetaken.

Daarnaast heeft het volkskapitalisme toegeslagen. Zeker eenderde van de
vakbondsleden belegt in aandelen. Het vermogen van huishoudens stijgt ook door
bijvoorbeeld de prijsstijging van huizen. Keerzijde is dat degenen die niet
(succesvol) beleggen in aandelen of huis, minder profiteren.

Soms lappen werkgevers de loonmatiging aan hun laars en verhogen voor het hele
personeel de lonen. Zo stijgen volgens de Brabants-Zeeuwsche
Werkgeversvereniging bij sommige bedrijven de loonkosten 10 procent terwijl de
CAO maar 3 procent hogere kosten voorschrijft.

Werknemers kunnen individueel de voorkeur geven aan extra loonsverhoging door
gebruik te maken van de krapte op de arbeidmarkt. Dat gebeurt steeds meer, stelt
het Centraal Plan Bureau (CPB). Het voorspelt voor 2001 een heel gematigde
CAO-loonstijging, 3 procent. Dat is met het oog op de belastingherziening en de
looneis van de FNV, 4 procent, erg voorzichtig.

De speelruimte aan de CAO-onderhandelingstafel voor werknemers is afhankelijk
van de sector. Automatiseerders bijvoorbeeld werken in een vrije sector,
bouwvakkers in een sterk gereguleerde. De metaalindustrie is internationaal
sterk concurrerend.

Naast de erg voorzichtige CAO-loonstijging zet het CPB in op een explosie van de
incidentele loonsverhoging. Traditioneel wordt 0,5 procent geraamd voor de
verplichte CAO-periodieken. Voor 2001 voorziet het CPB een vervijfvoudiging tot
2,5 procent. Die wordt per persoon aan werknemers toegekend. Als dat doorzet,
verliezen FNV en VNO/NCW hun greep op de loonstijgingen. Die individualiseert.
Daarbij geldt de vuistregel: hoe hoger de functie, hoe hoger het salaris, des te
hoger de verhoging. En ook al zou het stijgingspercentage gelijk zijn: 10
procent van twee ton is een veelvoud van 10 procent van 64 duizend, grofweg het
loon van Jan Modaal.

FOTO MARCEL VAN DEN BERGH Ook in de oude economie vraagt de werknemer naast de
CAO meer loon.

Loon en inkomen ; Arbeid ; Economie ; Sociale Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              42 of 106 DOCUMENTS

                                 de Volkskrant

                                 July 20, 2000

Beursgang KPN-Mobile komt pas volgend jaar

SOURCE: ANP

BYLINE: ANP

SECTION: Economie; Pg. 25

LENGTH: 321 words

DATELINE: DEN HAAG


Telecombedrijf KPN stelt de beursgang van dochter Mobile weer uit. Volgens de
laatste plannen krijgt de mobiele telefoniepoot van het concern pas volgend jaar
een notering. Om de geldhonger van KPN toch te stillen, doet zij naar
verwachting in het vierde kwartaal een emissie. Daarbij worden niet alleen
nieuwe aandelen uitgegeven, maar zal ook de overheid stukken verkopen.

De beursgang van KPN Mobile is al enkele keren uitgesteld. De laatste keer zei
KPN dat het bedrijf na de zomer een notering zou krijgen. Een woordvoerder
verklaarde woensdag dat het telecombedrijf buiten de sector mobiel ook op andere
terreinen geld nodig heeft. 'Met de opbrengst van de beursgang van Mobile wilden
we onder meer de frequenties voor UMTS betalen. Maar we hebben ook geld nodig
voor bijvoorbeeld data en internetdiensten. Daarom komt KPN met een
aandelenemissie.'

Het telecombedrijf heeft veel geld nodig. KPN gokt met de emissie op een
'substantieel' bedrag. Hoe hoog dat is, wil de woordvoerder niet zeggen. Het
gaat volgens hem in elk geval om minder dan de bedragen van 10 tot 15 miljard
euro die financiele kringen noemen.

Ook over het gedeelte dat de overheid op dit moment wenst te verzilveren doet
KPN geheimzinnig. Mogelijk komt er ook een obligatielening.

KPN zal zich zo breed mogelijk proberen aan de man te brengen. Niet alleen
institutionele beleggers moeten warm worden gemaakt voor het bedrijf, maar ook '
de gewone man' wordt aan zijn jas getrokken. Die particuliere belegger zoekt KPN
vooral in Nederland, Duitsland en de Verenigde Staten.

De zakenbanken Schroder Salomon Smith Barney, Goldman Sachs en ABN Amro
Rothschild zullen de kar trekken. De laatste twee genieten bekendheid onder het
grote publiek als de banken die betrokken waren bij het beursfiasco van
internetprovider World Online.

Telecommunicatie ; Effectenhandel ; Economie ; Financien ; Financiele Markten ;
Infrastructuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              43 of 106 DOCUMENTS

                                 de Volkskrant

                                 July 20, 2000

Kapitalisme wordt een volkssport

BYLINE: JOS KLAASSEN

SECTION: Dag in Dag uit; Pg. 29

LENGTH: 692 words


Er zijn weer veel echte 'kapitalisten', constateert columnist J. A .A. van Doorn
in HP/De Tijd. Zij laten zich niet meer tekenen als dikbuikige, sigarenrokende,
bazige uitbuiters. Integendeel. Volgens Van Doorn is er sprake van een mengeling
van 'employe' en 'kapitalist'.

Deze nieuwe soort zetelt niet noodzakelijk aan de top. Ook in de rijen van de
mindere goden zijn ze te vinden. Naast hun loon krijgen zij opties op aandelen
van hun bedrijf.

De grootste Nederlandse vakcentrale, de FNV, vindt dat de 'gewone man' ook recht
heeft op de status van werknemer/kapitalist, een idee dat intern nog moet worden
aanvaard. Van Doorn beschouwt het als een buitengewoon interessante ontwikkeling
in de eeuwige strijd tussen arbeid en kapitaal: met werknemeropties bindt het
kapitaal de werknemers aan zijn belangen.

Kapituleert de vakbeweging? Nee, meent Van Doorn, voor de vakbeweging ging het
altijd en eeuwig om voordelen voor de werknemers, linksom of rechtsom. De FNV
getuigt in zijn visie van realiteitszin dat zij in deze tijd van
'volkskapitalisme' beseft dat alleen rechtsom voordelen te behalen zijn.

Deze bocht die de FNV maakt, wenst het christelijke CNV niet te volvoeren. In HN
zegt CNV-voorzitter Terpsta: 'Bij onze leden gaat het niet alleen over loon,
maar ook over kwaliteit van leven.'

Niet alleen het materiele mag de maatstaf zijn. Immers, met het
werknemerskapitalisme worden werknemers concurrenten van elkaar en 'verdwijnt de
solidariteit'.

In deze dagen van het 'volkskapitalisme' geeft Elsevier de raad om het beleggen
maar over te laten aan vrouwen, omdat zij het over het algemeen beter doen dan
mannen. Beheersen vrouwen dan beter de grilligheid der koersen, waarvoor
Amerikaanse miljonairs als George Soros en Warren Buffett zich gewonnen hebben
gegeven met de uitspraak: 'Ik begrijp er niets meer van'? Nee, zegt Elsevier,
actief handelende beleggers presteren slechter dan de meer passieve types.
Mannen lijden vaker dan vrouwen aan zelfoverschatting. Erkent een expert: 'Ik
houd ook van doe-het-zelven, maar ik kan het niet. Een cirkelzaag in mijn hand
blijft toch gevaarlijk.'

Weer anderen verkwisten vele miljoenen met een ander soort illusie: dat de
moderne informatietechnologie 's lands administratie automatischer en perfecter
zou maken. Vrij Nederland beschrijft in een hilarisch verhaal hoe onze overheid
jaarlijks honderden miljoenen verspilt aan mislukte projecten - een fenomeen dat
zich overigens geheel onttrekt aan de controle van de Tweede Kamer.

De overheid blijkt telkenmale het slachtoffer te worden van wat een Amsterdamse
advocaat de 2:2:1/2-formule noemt: de oplevering duurt twee keer zo lang als
afgesproken, de prijs wordt twee keer zo hoog en de prestaties zijn maar de
helft. De Haagse overheidsbewaker van dergelijke bedrijfsongelukken, Het
Expertise Centrum, reageert nogal berustend: 'Wij zijn nog niet in staat om zo
goed en zo betrouwbaar te werken als in de bouw.' Een IT-jurist constateert dat
er in de informatietechnologie nog geen discipline is. 'Een aannemer zal er niet
over peinzen om met het dak te beginnen, en dan pas het fundament te leggen. Die
inzichten beginnen zich bij IT pas nu te ontwikkelen.'

Sinds 1994 wordt de Tweede Kamer niet meer geinformeerd over het bedrag dat de
overheid betaalt voor informatietechnologie. Jaarlijks geven alle overheden
(rijk, provincie en gemeenten) vijf miljard uit aan deze technologie. De
Rekenkamer heeft het onderwerp al zes jaar lang niet meer onder de loep genomen.
Adjunct-directeur Glass van Het Expertise Centrum schat dat 25 procent van alle
nieuwe IT-projecten van de overheid - kosten ongeveer een miljard per jaar -
mislukt. Het verlies, 200 miljoen, is slechts een schijntje bij de verliezen in
de Verenigde Staten waar jaarlijks voor 81 miljard dollar wordt uitgegeven aan
niet-functionerende computertechnologie.

Volgens de Tilburgse emeritus-professor Gert Nielen zijn er grenzen aan de IT.
'Gaan we nu ook de grote onderdelen van de sociale zekerheid in een
uitkeringssysteem onderbrengen? Dat systeem gaat ons meer kosten dan er aan
uitkeringen moet worden betaald.'

Tijd ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              44 of 106 DOCUMENTS

                                 de Volkskrant

                                 July 15, 2000

EasyJet-baas Stelios ; Een kapitalist die volksheld wilde worden

BYLINE: TEKST NELL WESTERLAKEN FOTOGRAFIE STEVE PYKE

SECTION: Media; Pg. 23

LENGTH: 3318 words


Hij is jong en schatrijk, en hij heeft een voornaam om als een one name
celebrity de geschiedenis in te gaan. Toen de Griekse rederszoon Stelios vijf
jaar geleden een low budget airline begon, werd hij uitgelachen. Maar het pesten
van de concurrenten is inmiddels zijn favoriete hobby. EasyJet is een begrip,
evenals de internetketen EasyEverything. 'Mijn vader vertegenwoordigde de
duistere kant van het kapitalisme. Ik wilde het vriendelijke gezicht ervan laten
zien.'

Wil je ons kantoor zien? Je kunt het eigenlijk nauwelijks kantoor noemen.' Trap
op, gangetje door, nog een trap, een deur. In een raamloze ruimte zit een
twaalftal werknemers achter hun computerscherm, gezichten naar de muur, ruggen
naar elkaar. De ovale tafel in het midden is leeg. De stafmedewerkers van
EasyEverything aan Tottenham Court Road, Londen, zijn even diep verzonken in hun
digitale werkzaamheden als de tweehonderd klanten van de immense internetshop
een verdieping lager, waar de gewijde stilte hangt van een collegezaal in
examentijd.

Niemand kijkt op als de baas het kantoor binnenstormt, achter het eerste het
beste vrije computerscherm plaatsneemt en zijn mailtjes gaat checken, een klus
waarvoor elke aankomend tycoon zich een secretaresse zou veroorloven. Zo niet de
baas van de Easy-bedrijven; iedereen moet op elke plek kunnen werken, zo luidt
zijn filosofie. Zelfs het kader heeft geen eigen bureau. Maar de schuchtere
employe die binnenkomt trekt toch even de wenkbrauwen op wanneer hij de
omvangrijke gestalte van de directeur aantreft op de plek die hij juist heeft
eerlaten. 'Zit ik op je plek? Sorry hoor, ben zo weg.'

'Geeft niet Stelios, ik wacht wel even.'

Noem hem Stelios. Niet alleen breekt iedereen zijn tong over 'meneer
Haji-Ioannou', de jonge ondernemer (33) moet weinig hebben van zakelijke
conventies en heeft informeel gedrag tot wet verheven in zijn imperium. Geen
driedelige kostuums, geen ge-meneer, geen privileges voor hoger geplaatsten, en
terwijl het Londense kantoorvolk zich vrijdagnamiddag in de pub voorzichtig
losmaakt uit de greep van de grijze stropdas, verzamelen de werknemers van de
EasyGroup zich in een partytent op Luton Airport voor de wekelijkse
bedrijfsbarbecue. Ook de baas laat zich daar graag zien als hij in de buurt is.

Stelios dus, zijn voornaam. Een naam die niet alleen zijn Griekse afkomst
onthult, maar die ook perfect is als handelsmerk, en die hem - zoals hij er zelf
in alle bescheidenheid aan toevoegt - de potentie biedt om uit te groeien tot
een one name celebrity. Zelfs Bill (Gates, de genius van Microsoft) en Richard
(Branson, de hippie-ondernemer die het Virgin-imperium opbouwde) zijn nobody's
zonder hun achternaam. Passagiers die arriveren op Luton Airport, een
kaboutervliegveld nabij Londen, kunnen niet om Stelios heen. Boven de balies van
zijn low budget airline EasyJet hangt de kreet: Stelios did it again. Dat slaat
dit keer niet op de luchtvaartmaatschappij, maar op een jonger lid van de
Easy-familie: EasyRentacar.

Wat EasyJet in de luchtvaart doet, doet het nieuwe autoverhuurbedrijf op de weg:
de concurrentie aan de kant zetten door flink onder hun prijsniveau te duiken.
Boekingen geschieden voor het grootste deel via internet, waardoor kan worden
bezuinigd op tussenpersonen, reisbureaus en overheadkosten. Het hoofdkantoor van
EasyJet is niet gevestigd in de dure Londense city, maar in een oranje
geschilderde loods op Luton. Het vorig jaar opgezette autoverhuurbedrijf
opereert nu vanuit zes Europese locaties; aan het einde van dit jaar zijn dat er
waarschijnlijk veertien, waaronder Amsterdam. Tegen die tijd zal het Europese
wegennet zijn verrijkt met 25 duizend baby-Benzen en een handvol Smart-cars;
door een megadeal met Mercedes kon stevig worden bezuinigd op het startkapitaal.

Dezelfde strategie paste Stelios toe bij het opzetten van zijn keten
internetshops: computerfabrikant Hewlett Packard nam een aandeel in
EasyEverything. Negen vestigingen met elk honderden computers zijn er al, zes
staan op stapel in bij elkaar zes Europese landen. Dat Stelios met zijn aanpak
een prijzenoorlog ontketent, waarin de concurrenten waaronder British Airways en
de klm, geen middel uit de weg gaan om hem klein te krijgen, ziet hij als de
ultieme fun van zijn vak.

Straatvechter? 'Je moet jezelf uitdagen', zegt Stelios, 'je moet je intellect
prikkelen. Iets met je leven doen, jezelf een doel stellen zodat je iets hebt om
te veroveren.' De multimiljonair-bij-geboorte had zich een EasyLife kunnen
permitteren temidden van de internationale jetset, zoals - om maar iemand te
noemen - ooit de Egyptische miljardairszoon Dodi al-Fayed. Oke, de vrijgezel
Stelios bezit het noodzakelijke jacht, maar 'heb je weleens dagenlang aan het
strand gelegen? Je verveelt je binnen de kortste keren te pletter, denk ik.'

Geen mens, geen bedrijf vermoedde enig gevaar toen de goedlachse rederszoon uit
Griekenland vijf jaar geleden neerstreek op Luton met een dikke twintig miljoen
gulden van pa op zak. Stelios had ervaring opgedaan in het concern van zijn
vader, was diens gedoodverfde opvolger, en had inmiddels een eigen rederij
opgezet, Stelmar. Maar de redersbusiness was sloom, het was hem hem niet
flitsend genoeg. Hij wilde iets voor zichzelf. Jammer, vindt hij nu, die steun
van zijn vader, maar het kon niet anders. Geen bank legt zo'n bedrag aan
risicodragend kapitaal op tafel voor een 28-jarige avonturier die eventjes een
luchtvaartmaatschappij wil opzetten. Jammer, 'want ik kan nooit meer een
selfmade-ondernemer worden. Het is een van de redenen dat ik mensen die alles
uit het niets hebben opgebouwd zo enorm bewonder. Ik ben altijd begonnen met
hulp. Van mijn vader om mijn eigen rederij en de luchtvaartmaatschappij op te
zetten, van EasyJet om de andere bedrijven op te zetten. Ik begon altijd wel met
iets.'

Omdat het kantoor aan Tottenham Court Road de kwalificatie kantoor inderdaad
nauwelijks verdient, heeft het gesprek zich verplaatst naar de enige
computerloze tafel in het immense internetcafe, waar Stelios in het geheel niet
wordt gehinderd door aanschuivende klanten. Af en toe staat hij op om een
personeelslid de hand te schudden. Met het postuur van een sumo-worstelaar, het
lobbige gezicht van Hitchcock in diens nadagen, en zijn snelle maar enigszins
waggelende tred, is hij niet over het hoofd te zien. Griekse charme in een
colbert van onbestemde snit. Losjes en vrolijk.

Zijn vader runde diens bedrijf compleet anders. 'Het hoofdkantoor van de rederij
was net buiten Athene. Een lang smal gebouw met zeven verdiepingen. Mijn vader
zat op de zevende. Toen ik het bedrijf zelf een paar jaar leidde, zat ik ook op
de zevende. Hoe hoger je positie, hoe hoger je zat in het gebouw. In de kelder
was het restaurant en de ruimte voor de schoonmakers. Hiernaast had elke
verdieping nog z'n eigen hierarchie. De floormanager zat vooraan, het dichtst
bij het raam. Hoe lager in rang, hoe verder naar achteren je zat. Dat was de
manier waarop bedrijven werden geleid in de jaren zeventig. Erg inefficient, als
je het mij vraagt. Mijn broer runt het bedrijf nu, die doet het anders. Het
bedrijf is ook verhuisd, trouwens.

'Mijn aanpak is, hoe zal ik het zeggen, bijna een reactie op die hierarchie en
die formele managementstijl. Toen ik daar de leiding had, raakte ik ervan
overtuigd dat het anders moest. Een van de dingen die ik heb gedaan, is het
weghalen van een aantal muren en scheidingswandjes in dat gebouw. En wat denk
je? De werknemers gingen zich beklagen bij m'n vader. "Die maffe zoon van jou is
onze muren aan het slopen. Nu hebben we geen kantoor meer. Hoe kunnen we hier
dan werken?"

'Niet alleen mijn vader zag weinig in mijn aanpak, ook de mensen in het bedrijf
wilden niet veranderen. Toen heb ik de conclusie getrokken dat het beter was om
voor mezelf te beginnen. Ik moet m'n vader dankbaar zijn dat hij me heeft laten
gaan. De meeste vaders zouden dat niet hebben geaccepteerd. Hij was open en
intelligent genoeg om te zeggen: "Jij bent goed in andere dingen, ik moet je
laten gaan zodat jij het op jouw manier kunt doen".'

Had Stelios iets te bewijzen tegenover zijn succesvolle vader? Absoluut, geeft
hij ruiterlijk toe, hoewel hij hem op een punt nooit zal kunnen evenaren: Loucas
Haji-Ioannou was namelijk wel self-made. 'Hij werd geboren in een klein bergdorp
op Cyprus, oudste in een nest van twaalf, boerenfamilie. In 1950 vertrok hij
naar Saoedi-Arabie waar hij werk vond als scheepsagent. Cyprus was klein en arm
moet je weten, je kon daar niet in je onderhoud voorzien. Emigratie was daarom
heel normaal in die dagen. Als je ambitieus was en je was bereid om hard te
werken, ging je ergens anders heen. Mijn vader ging met zijn spaarcenten naar
Londen, waar hij in 1959 zijn eerste schip kocht. Daarmee heeft hij zijn rederij
opgebouwd.

'Als je praat over ambities van jonge mannen is de relatie met hun vader altijd
van grote invloed. Het was een grote frustratie voor mij dat ik altijd werd
gezien als "de zoon van". Dat wilde ik veranderen. Hij heeft me sterk beinvloed,
zeker. Hij werkte erg hard, doe ik ook, hij was erg ambitieus. Ik denk dat dit
de positieve kanten zijn van z'n invloed op mij. Het negatieve zat hem in de
bedrijfsstructuur en de managementstijl, die deugden niet naar de maatstaven van
de tijd. Dat voorbeeld wilde ik per se niet volgen; in de Verenigde Staten kwam
toen al een wat informele manier in zwang om een bedrijf te runnen. En mijn
vader was natuurlijk een kapitalist. Kapitalisten werden in die tijd gezien als
foute mensen.'

Stelios groeide op in het Griekenland van de jaren zeventig en tachtig, het
Griekenland van de socialistische Pasok-partij, die onder leiding van Andreas
Papandreou allengs meer macht vergaarde nadat in 1974 de militaire dictatuur was
ingestort. 'Socialisme was de norm in die dagen. Papandreou had het volk ervan
overtuigd dat kapitalisten slechte mensen waren. Voor veel arbeiders, en anderen
ook trouwens, vertegenwoordigde mijn vader de duistere kant van het kapitalisme.
Ik wilde toen juist het vriendelijke gezicht van het kapitalisme tonen. Ik wilde
kampioen van het volk worden.'

Hoe kun je beter de status van volksheld bereiken, dacht de tiener Stelios
aanvankelijk, dan door spits van het Griekse elftal te worden. 'Ik keek in de
jaren zeventig veel naar mensen als Cruijff en Neeskens op tv. Ik was goed in
sport, deed van alles: voetbal, basketbal, handbal, zwemmen. Ik was een actief
kind. Toen ik in 1984 aan de London School of Economics ging studeren (Stelios
deed hiernaast ook nog de City University Business School) drong het tot me door
dat ik het voetbal beter kon laten voor wat het was. Mijn vader wist me over te
halen om zijn bedrijf, Troodos Shipping, over te nemen.'

En moeder? 'Zij droeg zorg voor de stabiliteit in ons gezin met drie kinderen.
Ze was heel nuchter. We waren schatrijk natuurlijk, maar moeder hield ons met
beide benen op de grond. Zij zorgde ervoor dat het ons niet naar de kop steeg en
dat we ons als normale mensen gedroegen. Als het aan mijn moeder had gelegen,
zat ik nu in Griekenland waar ik trouwens een appartement heb, net als in
Monaco, dan zat ik veilig in het familiebedrijf, en zou ik nooit wat van de
wereld zien. Je weet wel, de zaak runnen met mijn broer, een paar keer per week
bij haar dineren, dat soort dingen.'

Het liep anders. Wat bleef was Stelios' jongensdroom om de lieveling te worden
van de gewone man, kapitalist weliswaar, maar een aardige kapitalist. In 1995
begon Stelios' nieuwe bedrijfje met twee gehuurde toestellen te vliegen vanaf
Londen Luton, sindsdien het thuishonk van EasyJet, en waar vandaan hij nu vliegt
op vijftien bestemmingen in Engeland en Europa, met achttien nieuwe toes tellen.
Hiernaast heeft EasyJet zich stevig gesetteld in Liverpool en Geneve. Zes
miljoen passagiers per jaar. Er wordt gevlogen tegen afbraakprijzen - althans
door de vroege boekers - wat weerspiegeld wordt in de schreeuwerige,
prijspakker-achtige reclames van de maatschappij. Super de Boer in de lucht.

Aan tickets doet EasyJet niet, passagiers kunnen met hun administratienummer en
hun paspoort een geplastificeerde instapkaart afhalen aan de vliegveldbalie, wat
niet alleen een hele papierwinkel scheelt, maar ook de kosten drukt. Wie aan
boord wat wil eten of drinken, moet daarvoor extra betalen, maar bij welke
maatschappij heb je kans dat de big boss je onderweg zelf de hand komt schudden
met de vraag of alles naar wens is. Stelios, waarschijnlijk de meest frequente
passagier van zijn eigen maatschappij, mengt zich graag onder zijn klanten. Als
hij tenminste niet ('Nee, nooit piloot willen worden') naast de bemanning in de
cockpit zit. Het is ijdelheid, bekent hij, maar ijdelheid met een doel. 'Ik maak
vliegen voor veel mensen betaalbaar en ik houd ervan om gewaardeerd te worden om
wat ik doe. Geld verdienen kun je tenslotte ook in de wapen- of de drugshandel.
Ik geniet ervan als mensen naar me toe komen en zeggen: bedankt dat u dit doet.
Mijn favoriete klant is de man die naar me toekwam en zei: "U hebt mijn
seksleven gered. Ik kan dankzij deze lage prijzen vaker naar mijn meisje
vliegen." Hij kan het dankzij mij vaker doen, letterlijk.' Volgt een
schaterlach.

Toch volksheld dus. 'Consumentenkampioen? Robin Hood?' De krantenkoppen zijn hem
niet ontgaan. 'Je hebt gelijk als je beweert dat ik graag met dit soort dingen
wordt geassocieerd. Ik heb jaren geleden besloten, en je weet nu waarom, dat ik
me op de massa wil richten, niet op kleine, exclusieve groepen. Hoe zal ik het
zeggen, als je een exclusief restaurant begint... Noem eens een exclusief
restaurant in Amsterdam? Dat van het Amstel Hotel? Daar kun je er twee, drie van
hebben in Amsterdam. Hoeveel vestigingen heeft McDonald's in Nederland? Laten we
zeggen een paar honderd. Ik ben liever McDonald's dan het Amstel. Daar ligt ook
mijn kracht. Als je mij zou vragen of ik een kapitaal kan verdienen met het
verkopen van exclusieve sieraden, of ik Cartier en Bulgari op hun eigen terrein
kan verslaan, dan luidt het antwoord: waarschijnlijk niet. Ik kan wel de massa
aanspreken. Laat Armani maar designerpakken maken, maar de wereld heeft genoeg
aan een Armani.' Nee, nee, zijn eigen colbert is niet van een gere nommeerd
modehuis. 'Dat interesseert me niet.'

Net als van zijn snel verworven heldendom, geniet Stelios van zijn
kwajongensstreken tegenover de grote maatschappijen. Concurrentje-pesten is een
van z'n hobby's - de schooljongen die een punaise legt op de stoel van de
docent. Geschrokken van Stelios' succes, begonnen de klm en British Airways (BA)
een eigen low budget-tak, respectievelijk Buzz en Go geheten, maar ze slaagden
er niet in de snel groeiende oranje EasyJet-vloot aan de grond te houden. Voor
de allereerste vlucht van Go kocht Stelios een lading tickets en ging met een
aantal personeelsleden in EasyJet-kleding pontificaal (hij kan gezien z'n omvang
niet anders) in het vliegtuig zitten. De executive van ba die de passagiers op
een feestelijke toespraak wilde onthalen, schoot onmiddellijk en zichtbaar in de
stress. Toen BA, ooit berucht vanwege vermeende slechte maaltijden, een eigen
restaurant opende, sloeg Stelios opnieuw toe. Eigenhandig ontwierp hij een
advertentie waarin hij de voedselvoorziening door ba op een lijn stelde met een
kindercreche onder leiding van koning Herodes.

Rotgeintjes die zijn geldschieters nog weleens de wenkbrauwen doen fronsen, maar
ondertussen staan zijn streken wel garant voor gratis publiciteit. 'Ja, jawel ik
vind dat leuk. Ik heb er zelf lol in en ik denk dat de consument houdt van
mensen die het establishment een beetje op de hak nemen. Die opkomen voor hun
belangen, door bijvoorbeeld goedkopere tarieven in de luchtvaart te bevechten,
door de toegangsdrempel tot internet weg te nemen door lagere prijzen - door
goedkope huurauto's, wat dan ook. Ik heb onlangs voor de camera's mijn
creditcard van Barclays Bank, de grootaandeelhouder van Luton, doormidden
geknipt. Barclays wil het landingsgeld per passagier met twintig gulden
verhogen. We vechten dat aan bij de rechter, en mochten we de strijd verliezen,
dan weet het grote publiek door deze stunt dat het niet aan ons ligt.'

Hoewel de financiele marges van zijn Easy-imperium aan de krappe kant zijn,
begint hij zich langzamerhand de status van tycoon te verwerven. Op stapel staan
EasyMoney, een banksysteem dat volledig via internet loopt en waarvoor hij deze
maand een definitief akkoord hoopt te sluiten met de Bank of Scotland, en
EasyDotcom, een geavanceerd winkelsysteem via het net.

Hij is weleens vergeleken met Richard Branson van Virgin. 'Het was Richard die
de airlinebug op me overbracht, toen ik overwoog om te investeren in een
maatschappij die voor hem werkte, maar in plaats daarvan ben ik voor mezelf
begonnen. Richard zat onlangs nog bij mij op een EasyJet-vlucht, na het Grand
Prix-weekend in Monaco. We stonden samen te wachten en toen het vliegtuig
arriveerde zei ik: "Kom Richard, we gaan het cabinepersoneel helpen met
opruimen." Deed ie meteen! Hij houdt ook wel van dat soort geintjes.' Goed voor
een paar foto's waarschijnlijk. 'Ik help normaal ook weleens. Ik wil daarmee een
voorbeeld stellen en laten zien dat geen enkel werk voor niemand te nederig is.
En niet alleen dat, hoor. Als er vertragingen zijn en ik ben in de buurt, spreek
ik zelf de passagiers toe. Het personeel ziet zo, dat ik ze niet alleen laat met
het vuile werk.'

Wat gebeurt er met de Easy-bedrijven als hij straks hier, op Tottenham Court
Road, onder een taxi terechtkomt? 'Geen idee, hahaha. Maar serieus, hoeveel tijd
heeft een onderneming nodig om z'n eigen karakter te verwerven? Vijf, tien,
dertig jaar? Mijn gedachte is dat mijn bedrijven zo snel mogelijk op eigen
kracht verder moeten kunnen. De filosofie moet zodanig onderdeel worden van de
bedrijfscultuur dat de leider niet meer nodig is. Ik ben ook minder goed in het
leiden van een bedrijf dan jij denkt. Ik hou van het opzetten ervan, van het
gevecht, en ik denk dat ik de goede mensen heb aangetrokken voor het garanderen
van de continuiteit. Wat voor nieuwe dingen ik mijn hoofd heb? Die kan ik beter
even uitstellen, die moet ik ook even uitstellen. Ik heb het druk genoeg met de
huidige zaken.'

Hij is nog jong, maar hij heeft ervaring. Ervaring die pijnlijk blijkt, getuige
de hapering in het gesprek als 1991 ter sprake komt, een litteken. De ingebakken
pretlach op zijn dunne lippen verandert even in een recht streepje. In 1991
ontplofte een tanker van de familierederij in de haven van Genua, met als gevolg
vijf doden en aanzienlijke milieuschade aan de Ligurische kust. De Italiaanse
openbare aanklager legde Stelios en zijn vader, eigenaren van de rederij,
doodslag ten laste.

De ramp werd door de Britse sensatiepers breed uitgemeten toen Stelios in 1995
met veel bravoure begon aan zijn EasyJet-avontuur. 'Vorig jaar, acht jaar
nadien, zijn we tot twee keer toe vrijgesproken. Het was een verschrikkelijk
ongeluk, maar het was onze schuld niet. Het was achteraf wel een menselijke
fout, van de eerste stuurman. Voor mij was het een zeer, zeer, zeer waardevolle
les. In de eerste plaats heeft het me doen beseffen dat veiligheid altijd voorop
moet staan. Ik kan tegen mijn grote concurrenten zeggen: "Denk je dat ik ook
maar iets bezuinig op veiligheid? Probeer dan maar eens een ongeluk! Een ongeluk
is honderd keer duurder." De tweede les: niemand is onoverwinnelijk. Jij denkt
nu dat ik aan het hoofd sta van een imperium en dat ik groot ben, maar ik weet
dat de hele zaak morgen kan instorten door een enkel ongeluk. Laat ik het snel
afkloppen. Ik ben me bijzonder bewust van de risico's. Niemand is
onoverwinnelijk.'

'Ik maak vliegen voor veel mensen betaalbaar en ik houd ervan om gewaardeerd te
worden om wat ik doe. Geld verdienen kun je tenslotte ook in de wapen- of de
drugshandel.'

Economie ; Bedrijfsleven ; Verkeer en Vervoer ; Luchtvaart

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              45 of 106 DOCUMENTS

                                 de Volkskrant

                                 July 15, 2000

'Politieke partijen sterven langzaam af'

BYLINE: VAN ONZE VERSLAGGEVER JAN HOEDEMAN

SECTION: Binnenland; Pg. 3

LENGTH: 668 words

DATELINE: DEN HAAG


Secretaris-generaal Roel den Dunnen vindt Den Haag te weinig op gewone burger
gericht.

Roel den Dunnen (60) is een vreemde eend in de bijt in het hoogste bestuurlijke
college van secretarissen-generaal (SG). De scheidende SG van VROM verdiept zich
in taoisme, astrologie, zen en kabbala en steekt dit niet onder stoelen of
banken. Hij is de schrik van de dorknopers.

'Ik ben nogal direct in vergaderingen en sta er graag zonder reserves. Ik merk
dat daar erg veel kracht vanuit gaat. Dat ontregelt ministers en ambtenaren.
Vroeger durfde ik dat niet zo. Maar joh, ik heb er het geduld niet meer voor.'

Zijn kritiek op de Haagse cultuur is niet mals. Als een van de dertien
bestuurlijke mandarijnen aan de toppen van de departementen heeft hij een harde
analyse. 'Politieke partijen sterven heel langzaam af. De hoge scholingsgraad en
kritische instelling van onze burgers leiden ertoe dat men geen genoegen meer
neemt met wat de politieke partijen als antwoord geven. Ze willen rechtstreeks
contact met de beslissers, maar dat directe contact is verstopt.'

Den Haag is teveel op zichzelf gericht, vindt Den Dunnen. Soms wordt er modieus
geroepen dat de luiken open moeten . 'Maar mijn minister zit drie dagen in de
Tweede Kamer. Dan heeft hij er nog vier over, dus hij redt het nog wel, maar de
meeste politici zitten gevangen in dit systeem dat zichzelf bezighoudt. Je kunt
niets doen of PATS! daar liggen weer hele series schriftelijke Kamervragen.

'De Tweede-Kamerleden proberen heel eerlijk op hun manier de democratie te
dienen. Daar is niets vals aan. Maar nu is het vakantie en het regent weer
Poppe-vragen. (Poppe is SP-Kamerlid, red.) En GroenLinks ook. Die gaan niet met
vakantie hoor, ze gaan maar door. Dan heb je alle schriftelijke vragen voor de
vakantie beantwoord en denk je een schone lei te hebben. Maar nee hoor:
RRRRRRRT! daar liggen ze weer, die Kamervragen. Alsof ze aan de diarree zijn!'

Precies een jaar geleden schoot de scheidende secretaris-generaal met scherp op
de Haagse politiek. Samen met drie andere topambtenaren gaf hij ministers ervan
langs: het moest maar eens afgelopen zijn, al die kritiek op de ambtenarij.
Volgens de politici waren de affaires rond de Bijlmer, de gifkippen en de
mestwetgeving de schuld van die lethargische ambtelijke apparaten. Den Dunnen:
'Een keer heb ik me laten verleiden iets terug te zeggen. Daar heb ik veel
positieve reacties op gehad uit de ambtenarij.

'Vanuit de politiek heb ik bijna niets gehoord, maar daar hebben ze het dan ook
bar moeilijk met ambtenaren. Ze zijn er bang voor dat die niet loyaal zijn. Nou,
in die negen jaar heb ik nog nooit zo'n toegewijd zwikje mensen ontmoet. Ze doen
alles voor de minister, ongeacht z'n kleur.'

Mocht de politiek en de rijksoverheid zich niet veranderen, dan zal de burger
wraak nemen, weet Den Dunnen zeker. 'Om het systeem te veranderen heb je een
behoorlijke implosie nodig. Als het de kiezer niet meer bevalt, gaat die dat
anders regelen. Als het werkelijk fossiel wordt in Den Haag, dan maken ze zelf
wat anders. Daar maak ik me nog het minst zorgen over.'

- En die constitutionele monarchie, verdraagt die zich met de nieuwe eeuw?

'We hebben aan Beatrix een klasse-koningin. Ze is intelligent en weet wat ze
wil. We zijn daar heel scherp op, houden precies in de gaten wat ze wel en niet
mag. Zo'n gedoogmodel is prima. En als de opvolger het uit de hand laat lopen,
wat ik niet verwacht, bedenken we gewoon een nieuw systeem.

'Natuurlijk zou het ook met een president werken, zoals in Duitsland. Maar onze
koningin informeert ons over haar vakantie opdat de ambtenaren weten wanneer we
stukken moeten indienen. Zo onvrij is die mevrouw, aan haar persoon hangt het
hele systeem vast. Ze wordt volstrekt vastgepind op wat ze wel en niet mag doen,
tot aan de belachelijkste spelletjes op Koninginnedag toe. Ze moet draaien op
het scenario dat wij geschreven hebben.'

R. den DunnenXANDER REMKES

Binnenlandse politiek ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              46 of 106 DOCUMENTS

                                 de Volkskrant

                                  July 8, 2000

SIR, YES, SIR! ; VS-Marines in opleiding

BYLINE: TEKST BERT LANTING FOTOGRAFIE YASUSHI TAKEDA

SECTION: Magazine; Pg. 19

LENGTH: 2897 words


'Jullie worden nu geboren.' De drill instructor staat voor een nieuwe lichting
rekruten die de zware opleiding tot marinier gaan volgen. 'Jullie zijn hier om
bij de elite te gaan horen, de beste vechters ter wereld.' Onder Amerikaanse
kortgeschoren schedels op Parris Island.

Sir, yes sir!', schalt het uit de bus. de 'Great American' is net aangekomen op
Parris Is land met een verse lading rekruten die marinier willen worden.
'Opschieten, eruit, opschieten, sneller', schreeuwt een sergeant met een Smokey
the Bear-hoed.

Als opgejaagd vee stromen ze de bus uit, bleek en ietwat geintimideerd door het
geschreeuw in de duisternis. Het is half een in de nacht. Haastig zoeken ze een
plaatsje op de gele voetstappen die op het asfalt staan geschilderd. Op deze
voetstappen zijn alle mariniers hun loopbaan begonnen, terwijl drill instructors
- di's worden ze hier liefkozend genoemd - om hen heen rennen. 'Don't move!
Monden dicht! Afgelopen met dat bewegen!'

De nieuwelingen, zo'n veertig jongens en tien meis jes, staan kaarsrecht in het
gelid, een reistas onder de arm. Allemaal nog anders, zichzelf. De een met een
crew cut, de ander met slappe burgerlokken over zijn voorhoofd.

'Jullie worden nu geboren', schreeuwt de sergeant. 'Jullie nemen nu de eerste
stap naar de greatest fighting force op aarde! Monden dicht!' 'sir, yes, sir!',
schalt het opnieuw, want regel een is dat een rekruut, als hij iemand
aanspreekt, begint met 'Sir' en eindigt met 'Sir'.

De sergeant legt de drie doodzonden uit: zonder toestemming wegblijven, gebrek
aan respect en ongehoorzaamheid. 'Je doet wat je gezegd wordt!' 'sir, yes,
sir!', brult de groep.

Geboren worden is geschoren worden. De jongens worden naar de kapper gejaagd,
een norse man, type beul, die de tondeuze hanteert alsof hij schapen scheert.
Vier, vijf halen en er is weer een nieuwe re kruut geboren. Achttienduizend
koppen per jaar; dan krijg je wel verachting voor al die fancy kapsels die met
een paar halen worden gereduceerd tot een kale schedel, eenheidsworst.

De pasgeboren rekruut rent door, naar de deur, waar een andere rekruut zijn
schedel afveegt met een stuk keukenrol. Soms zit er wat bloed op, maar voor meer
dan een veeg is geen tijd. In het gelid wachten de nieuwe rekruten, terwijl een
sergeant achter hun rug staat te schreeuwen. 'Opschieten! Snel! Snel! sneller',
brult hij en ze rennen naar een rij telefoons aan de muur. Tijd voor het laatste
contact met de buitenwereld: thuis melden dat ze aangekomen zijn op Parris
Island. 'I'm here. I'm fine, but I can't talk now!', en dat was het. Het
burgerleven is voorbij, nu begint het boot camp, twaalf weken training op Parris
Island, een eilandje voor de kust van South Carolina, en daarna vier jaar bij de
Marines.

Naar huis bellen is er verder niet bij. De rekruten mogen schrijven. 'We willen
geen afleiding van de ouders of de familie. Dan krijgen ze heimwee', zegt
kapitein Keith Faust.

De eerste nacht en dag op Parris Island zijn lang. Achttien uur rennen, afgebekt
worden, in het gelid staan, 'Sir, yes, Sir', documenten, de dokter, de
weegschaal, verveling, maar geen moment rust. Pas 's avonds laat de volgende dag
mogen ze op rack, op bed.

Waarom laten de Marines hun verse rekruten 's nachts afleveren? 'Om ze uit hun
evenwicht te brengen, om ze te desorienteren', zegt brigade-generaal Stephen
Cheney, een energieke, kaarsrechte man, zoals iedereen op Parris Island. De rug
altijd kaarsrecht, de borstkas wijd, het hoofd kortgeschoren, de stem krachtig
en afgemeten en het uniform strak en smetteloos.

'We moeten hen losmaken uit de burgermaatschappij, van hun individualiteit, hun
persoonlijkheid ontdoen. We gaan Marines van ze maken', bast Cheney. Hij is de
commandant van het eiland en verantwoordelijk voor de training van alle rekruten
die zich oostelijk van de rivier de Mississippi voor de Marines aanmelden. De
rest gaat naar een trainingskamp bij San Diego. Alle vrouwelijke rekruten gaan
naar Parris Island, bijna tweeduizend per jaar, bijna een tiende van het totaal.

'Eer, moed en toewijding', zijn de sleutelwoorden waarom het op Parris Island
draait en die worden erin geramd door de drill instructor, de 'most awesome
Marine that ever walked the face of the earth'. Voor bescheidenheid is op Parris
Island geen plaats. Uiteindelijk kom je hier om bij de elite te horen, de beste
vechters ter wereld.

Trots op de geschiedenis van het korps is een van de eerste dingen die de
rekruten wordt bijgebracht. Vanaf de onafhankelijkheidsoorlog hebben de Marines
aan vrijwel alle grote militaire operaties meegedaan, en vrijwel altijd in de
voorste linies. Het waren de Marines die in de Tweede Wereldoorlog het eiland
Iwo Jima innamen en daarmee de basis legden voor de nederlaag van Japan.

Maar als er een oorlog was waarin de Marines zich niet thuisvoelden was het de
Koude Oorlog. Daarin lag de nadruk op de nucleaire wapens en de
landmachtbrigades die de Sovjet-tanks zouden moeten tegenhouden op de Duitse
laagvlakte, als ze ooit gekomen zouden zijn.

Onder Harry Truman dreigde het korps mariniers zelfs te worden opgeheven. In
Vietnam mochten de Marines, zo klaagde de korpsleiding, niet doen wat ze het
beste kunnen: operaties achter de vijandelijke linies. In plaats daarvan kregen
ze defensieve taken, een mislukking.

Sinds het einde van de Koude Oorlog floreren de Marines weer. Terwijl de
landmacht in een identiteitscrisis is geraakt - moet de landmacht zich
concentreren op de vredesmissies en humanitaire interventies die na de Koude
Oorlog in de mode zijn geraakt? - voelen de Marines zich in hun element.
Bliksemacties, snel ingrijpen, dat zijn precies de taken die het korps op het
lijf geschreven zijn.

'Wij zijn Amerika's 911-macht. Als er een crisis is, bellen ze het alarmnummer
en doen ze een beroep op ons', zegt Cheney. 'De Marines zijn de enige tak van de
strijdkrachten die binnen 24 uur op pad kan zijn. Wij zijn de jongens die de
deur intrappen, de anderen maken het af. Wij winnen de veldslag, de anderen
winnen de oorlog.'

Af en toe klinkt er wat beroepsnijd door. Oke, hij wil wel toegeven dat de
101ste luchtlandingsdivisie ook onmiddellijk inzetbaar is. 'Maar zij zijn alleen
maar voor beperkte tijd inzetbaar. Wij kunnen een maand blijven', zegt Cheney.
'Zij hebben ons motto gestolen (dat ze de 911-eenheid zijn, op afroep inzetbaar
- b.l.), maar zij kunnen zich wat mogelijkheden betreft niet met ons meten.'

Dankzij het activisme van de regering-Clinton wist het korps mariniers te
ontsnappen aan het uitbetalen van het 'vredesdividend' na het einde van de Koude
Oorlog. President Bush wilde het aantal manschappen verminderen van 196 duizend
tot 159 duizend, maar de regering-Clinton hield het korps op 172 duizend man.

'Aaaaaaaaaaaaaaaaaaah', roepen de rekruten drei gend, maar braaf. Ze zitten op
het Leatherneck Square - een van de weinige bewijzen van zelfspot, maar
misschien is het ook geuzenspot: leatherneck is de bijnaam voor de mariniers -
onder een afdak te luisteren naar de vecht instructeur. Hij laat ze zien hoe je
je voet in het kruis van de tegenstander moet planten. 'Het zal wat pijn doen,
begrijpen jullie dat?', bast hij. 'Sir, Yes, Sir!'

Waarom staat iedereen hier eigenlijk steeds tegen de re kruten te schreeuwen?
Opschieten! Sneller! Je hoort niet anders om je heen. 'Het gaat erom ze het
gevoel te geven dat ze permanent onder druk staan', zegt kapitein Faust. 'Het
geheim is dat wij hier voor drie jaar zitten. Wij hebben tijd genoeg. Zij worden
het eerst moe', legt hij grijnzend uit.

Parris Island stond vroeger bekend als de hel. Er werd stevig gevloekt en
geslagen, maar dat is nu streng verboden, zegt brigade-generaal Cheney. Wat de
instructeurs wel en niet mogen doen, staat beschreven in de Standard Operating
Procedures (sop), een lijvig boekwerk dat wel de 'bijbel van Parris Island'
wordt genoemd.

Natuurlijk gaat er weleens wat mis, geeft hij toe. Maar het blijft een
uitzondering: van de ruim zeshonderd drill instructors zijn er maar drie of vier
tegen wie een onderzoek wegens machtsmisbruik loopt.

Het rekrutenvolk slaapt op kale zalen, op stapelbedden, met alleen een klein,
groen kistje voor de eigen spullen. Eigenlijk heeft niemand hier
prive-bezittingen. Alles moet aan het begin van boot camp worden ingeleverd. Je
hebt hier niets nodig, je hebt toch geen tijd. Per dag hebben de rekruten een
uur vrij, maar op bed liggen is er niet bij.

Daar zorgt de drill instructor - er is altijd eentje aanwezig - wel voor. Op
zondag hebben de rekruten een paar uur meer voorzichzelf, althans wie niet naar
de kerk gaat. Maar het advies is: brieven schrijven naar huis. Of je uniform
strijken of nog iets leuks: je schoenen poetsen.

Koffie, drank, roken, seks, het is allemaal verboden op Parris Island. Misschien
is het passend voor dit moerassige eiland met een slavengeschiedenis. Het was
ooit het bezit van de rijke landheer Parris. Nu is het een militair kamp en
schitteren aan de overkant van het water de verleidelijke lichtjes van het
stadje Beaufort.

Af en toe probeert er iemand te ontsnappen van het drassige eiland. 'Maar veel
kans hebben ze niet, wie voelt er nu voor de baai over te zwemmen? De meesten
worden toch gepakt', zegt kapitein Faust. 'Bovendien is desertie een misdaad
waarmee je je hele leven kunt verpesten.'

'Weet je nog dat je naar huis wilde?', vraagt een van de drill instructors. We
zijn in de core values tent, zoals het rode bordje buiten zegt. Hier krijgen de
rekruten de basiswaarden ingepompt - eer, moed en toewijding - en wordt de
twijfel definitief weggespoeld.

Er waren er zoveel die al na een paar dagen weg wilden. 'Maar we begrijpen nu
wat de zin van alle bevelen was. Alle kleinigheden hebben hun betekenis!', zegt
een rekruut.

Het is een typisch Amerikaanse feel good bijeenkomst, maar dan in het groen.
'Deze rekruut was verwend toen hij hier kwam. Nu begrijpt deze rekruut waarom
het draait. Deze rekruut is voor alles dankbaar', zegt zijn maat.

Na twee maanden zitten de regels er goed in: een rekruut heeft geen
persoonlijkheid en mag dus niet met 'ik' spreken. Als hij het over zichzelf
heeft zegt hij 'deze rekruut'. 'Deze generatie is gericht op onmiddellijke
bevrediging. Ze zitten voor het computerscherm en denken meteen te winnen. Als
ze een week in de supermarkt werken, verwachten ze meteen hun weekloon', zegt de
drill instructor. 'Jullie zijn al bijna drie maanden bezig en hebben nog niets.
Maar als je volhoudt, mag je jezelf Marine noemen.'

Julie Richter twijfelt of ze het zal halen. Ze staat op de schietbaan haar
tranen te verbergen, maar het lukt niet erg. Ze dreigt voor de tweede keer te
zakken voor de schietproef. Dat betekent nog een week oefenen, net zolang tot ze
de vereiste tweehonderd punten haalt.

Thuis, in de staat Washington, heeft ze zo vaak geschoten, op jacht. 'Dat ging
altijd goed. Maar het probleem hier is dat je niet op herten schiet, maar op
doelen die stil staan', verontschuldigt ze zich.

De tegenslag heeft alle eenzaamheid, die ze stilletjes verborgen hield,
losgemaakt. Haar vriend heeft zich ook voor de Marines aangemeld, maar hij
begint pas over een paar maanden. Maar het moeilijkste is dat ze geen contact
meer heeft met haar ouders. Die konden het niet verkroppen dat ze bij de Marines
ging. 'Ze hebben mij uit huis gezet. Ze willen niet dat ik me laat doodschieten,
zeiden ze.'

Als je haar naar de opleiding vraagt, is ze heel tevreden. Haar eigen drill
instructor is heel aardig, verzekert ze. 'Maar er zijn er bij die alleen maar
schreeuwen en het leuk vinden je te vernederen', zegt ze fluisterend.

'Ach, ze huilen altijd in het begin', zegt sergeant Dunn, een van de vrouwelijke
drill instructors. 'Ze schrikken omdat je zoveel van hen eist, maar aan het eind
is het andersom. Dan huilen ze omdat ze bang zijn je verliezen.'

Dunn monstert de vrouwelijke rekruten die de kantine binnenmarcheren
nauwlettend. Dit zijn 'haar meisjes', dus ze wil dat ze zich voorbeeldig
gedragen. Ze lopen keurig in het gelid en proppen braaf hun chow (eten) naar
binnen. 'Ze zijn hier nog maar negen dagen, maar ze doen het aardig.'

Als de meisjes het niet meer kunnen uithouden, komen ze bij staff sergeant
Shiree Warner terecht. Zij is het menselijke gezicht van het groepje di's dat de
vrouwelijke rekruten moet africhten. 'Bij mij kunnen ze uithuilen.'

Maar van gezeur moet ze niets hebben. Ze is ervan overtuigd dat vrouwen beter
door vrouwen kunnen worden getraind. 'Ik ken alle trucs die meisjes proberen te
gebruiken en bij mij werken ze niet', zegt ze.

Natuurlijk wordt er veel geacteerd, maar er zijn ook veel meisjes met echte
problemen. 'Sommigen hebben er moeite mee als er tegen hen geschreeuwd wordt,
omdat het hen doet denken aan hun vader door wie ze misbruikt zijn', zegt ze.
'Maar wij zijn hun ouders niet. Het enige dat we kunnen doen is hun een nieuw
leven bieden, houvast, discipline.' Ze schat dat misschien wel de helft van de
meisjes die zich bij de Marines aanmelden 'psychologisch of seksueel' is
misbruikt. 'Vaak zijn het meisjes die vooral richting zoeken'.

De Marines gaan er prat op dat ze alleen de creme de la creme nemen, maar voor
veel rekruten blijkt Parris Island een uitweg uit hun persoonlijke problemen te
zijn en vaak werkt het. 'Als ik niet bij de Mariniers was gegaan, zou ik nu
waarschijnlijk bij een straatbende zitten', zegt een marinier dankbaar.

'Deze rekruut heeft zich heel makkelijk aangepast', hijgt Chris Wysocki uit
Michigan. Hij heeft net een van de proeven uit de Crucible afgelegd, de 54 uur
durende uithoudingstest waarmee het boot camp eindigt. Eindelijk heeft hij even
de tijd te eten, maar meer dan twintig minuten rust krijgt hij niet. 'Deze
rekruut vindt de training heerlijk', beweert hij opgewekt. Maar waar is zijn
'ik' gebleven? Vindt hij het niet vervelend dat hij zijn persoonlijkheid is
kwijtgeraakt? 'Deze rekruut is geen individu, maar een deel van een team', zegt
hij braaf. 'Deze rekruut heeft hier geleerd hoe eenvoudig het leven is. Gewoon
altijd het goede doen, ook als niemand kijkt.'

Het blijkt dat hij zich in een opwelling heeft aangemeld, nadat zijn vader was
overleden. 'Hij was aan de drank', legt hij uit. Zelf dronk hij ook stevig.
'Maar deze rekruut wilde zijn leven niet verwoesten.'

Na bijna drie maanden is hij dertien kilo afgevallen - 'dat zou deze rekruut
anders nooit zijn gelukt' - en heeft hij het gevoel dat hij het leven weer in
handen heeft. 'Sommige vrienden vinden dat het idioot is om bij de Marines te
gaan, maar deze rekruut vindt dat zij nodig behoefte hebben aan discipline.'

Het is een gevoel dat je wel meer tegenkomt op Parris Island: op de gewone
burgers wordt hier wat neergekeken. 'De Marines, dat is alleen iets voor
speciale mensen', zegt een andere rekruut. 'Tsja, dit is nu eenmaal de zwaarste
training die je kunt krijgen', zegt brigade-generaal Cheney. 'Natuurlijk kijken
ze een beetje neer op hun vorige bestaan.' Maar dat wil volgens hem nog niet
zeggen dat de Marines op de burgermaatschappij neerkijken. 'Ik denk dat ze als
betere burgers terugkeren', zegt hij.

Een ding moet je de Marines in ieder geval nageven: van racisme merk je hier
minder dan in het dagelijkse leven in Amerika. Het is op Parris Island normaal
dat zwarte officieren blanken rondcommanderen.

'Vaak hebben ze het er moeilijk mee bevelen van mij aan te nemen', zegt staff
sergeant Warner, zelf een zwarte. 'Er zijn jongens en meisjes bij die in hun
hele leven nog nooit een zwarte hebben gezien.'

'Er zijn ook rekruten van wie de ouders bij de Ku Klux Klan hebben gezeten. Die
zetten we dan bij elkaar met een zwarte, dan moeten ze wel aan elkaar wennen.
Bij de Marines kennen we maar een kleur: groen.'

Het is nog maar voorjaar, maar het begint al flink warm te worden op het eiland,
dat voor een groot deel uit moeras bestaat. Tussen de met Spaans mos begroeide
eiken stijgen de eerste wolken zandvliegen op, ergerlijke beestjes die overal
inkruipen. 's Zomers wordt het hier moordend. Dan ligt er een natte hete deken
over Parris Island.

Maar Platoon 2030 heeft geluk. Als ze 's morgens met volle bepakking komen
aansjokken na een nachtelijke mars van bijna vijftien kilometer is het nog koel.
Ze hebben de Crucible doorstaan. Sommigen strompelen er op krukken achteraan.

'We zijn moe en we zijn hongerig, maar we zijn er!', dankt een dominee de Heer.
'54 uur geleden begonnen we aan de Crucible en U stond ons steeds bij.'

Na drie maanden zijn de borstkassen flink uitgedijd en zijn er stierennekken
gegroeid onder de kale hoofden. Maar als de drill instructors de vermoeide
rekruten de mariniers-insignes in de hand drukken, kunnen velen van hen de
tranen niet bedwingen. Moeizaam schrapen ze de keel en heffen ze het
Marinierslied aan:

'From the halls of Montezuma

To the shores of Tripoli

We will fight our country's battles

In the air, on land and sea

First to fight for right and freedom

And to keep our honor clean

We are proud to claim the title

Of United States Marines'

Aankomst van de rekruten op Parris Island.

Linksonder: De nieuwelingen mogen nog een keer naar huis bellen om te melden dat
ze veilig zijn aan gekomen.

Rechtsonder: Vrouwelijke Marines-in-opleiding.

Rekruten tijdens de pt, de Physical Training.

Krijgsmacht ; Defensie ; Vrede en Veiligheid

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              47 of 106 DOCUMENTS

                                 de Volkskrant

                                  July 5, 2000

De Bijlmer heeft helemaal geen probleem

BYLINE: VAN ONZE VERSLAGGEEFSTER

SECTION: Kunst; Pg. 8

LENGTH: 780 words

DATELINE: AMSTERDAM


Voetbalsupporters waren het niet, de stoere Engelsmannen die vorige week met
tassen vol apparatuur uit een vliegtuig stapten. Wat ze dan wel kwamen doen,
wilde men op Schiphol weten. 'Werken? In de Bijlmer? Met al die camera's?'

Smakelijk imiteert Graham Harwood van kunstenaarscollectief Mongrel de
verschrikte reactie. Angst voor criminaliteit in buitenwijken, dat is voor het
Londense collectief niks nieuws. Mongrel werkt bij voorkeur in de
achterstandsbuurten en probleemwijken van grote steden. Maar met die angst voor
de Bijlmer is iets vreemds aan de hand, constateren de kunstenaars die op
uitnodiging van festival NES in de Bijlmer tien dagen lang opereren vanuit de
bibliotheek in winkelcentrum De Amsterdamse Poort. In de Bijlmer verbazen de
Londenaren zich voortdurend over de rijkdom van het stadsdeel - in culturele en
financiele zin. 'De Bijlmer heeft helemaal geen probleem', stelt Harwood, de
witste van het multiculturele Mongrel dat 'bastaardras' betekent. 'Het centrum
van Amsterdam heeft een probleem met de Bijlmer. Moet je eens kijken hoeveel
drugs er in het centrum worden verhandeld, hoeveel seksshops en sleazy underwear
je daar vindt. Als mensen in het centrum worden gewaarschuwd voor de Bijlmer,
moeten ze denken dat het daar tien keer zo erg is!'

In een zijkamertje van de bibliotheek hangen de leden van Mongrel achter een
batterij computers en laptops waar ze relaxed maar met razendsnelle vingers op
zitten te klikken. Drie dagen hebben ze op straat videobeelden, foto's, geluiden
en getuigenissen van bewoners verzameld. Nu denken ze erover om hun werkterrein
te verleggen. De NES theaters uit hartje Amsterdam mogen dan hun theatermakers
meetronen naar de Bijlmer voor projecten met plaatselijke kunstenaars en
bewoners - de mannen van Mongrel overwegen om een tegengestelde beweging te
maken. Om de mensen in het centrum hun beeld van de Bijlmer te ontfutselen.

Al het materiaal dat in tien dagen wordt verzameld gaat in de computer, als
bouwstenen voor multimedia-collages die de leden van Mongrel met het zelf
ontwikkelde software-programma Linker in elkaar 'linken'. Dat bouwen van die
collages gaat Mongrel live doen op de laatste dag van het festival: in een soort
veejay-show met grote projectieschermen zullen de Londenaren hun impressies van
de Bijlmer ter plekke mixen en re-mixen. Maar veel belangrijker dan die
afsluitende demonstratie is wat er na hun vertrek met Linker gebeurt.

Het uiterst gebruiksvriendelijke software-programma wordt in de Bijlmer
verspreid, zodat mensen er zelf hun verhalen mee kunnen bouwen. Verhalen over
locale items, of over de verjaardag van hun moeder. Wie het programma krijgt?
'Iedereen die maar wil, het is gratis', zegt Graham Harwood. 'Sorry, it's not
organised,' voegt hij er plagerig aan toe. Nederlanders houden erg van
organiseren, ontdekte Mongrel. Kijk maar eens naar de rij uniforme computers
langs de wand van hun tijdelijke hoofdkwartier.

Al eerder haalde Mongrel de Bijlmer naar het Amsterdamse nieuwe media-centrum De
Waag, waar de stemmen en gezichten van anonieme Zuidoost-bewoners werden
gebruikt in het verontrustende multimedia-project National Heritage. Een
computermuis op een tafeltje nodigde bezoekers uit om een muur van
geprojecteerde gezichten virtueel te bespugen. Je had onmiddellijk spijt, want
de kledders bleven akelig lang zitten op al die ogen en wangen, en de gezichten
werden pas schoongewist als je ze nauwelijks meer kon herkennen. Intussen hoorde
je stemmen vertellen over vernederende ervaringen, vaak voortkomend uit racisme.

Afgelopen week ging op internet een project in premiere, waarbij Mongrel op een
andere manier de onderkant van de cultuur naar boven haalt. In opdracht van de
Londense Tate Gallery maakte Mongrel een schaduw-site achter de site van het
museum. De schaduw-site brengt verborgen feiten aan het licht, zoals de
hoeveelheid gestorven gevangenen die onder de funderingen van de voormalige
gevangenis begraven liggen. De verfhuid van beroemde meesterwerken uit de Tate
Gallery zijn door de doe-het-zelvers van Mongrel versneden met foto's van het
mos uit de kelders van het gebouw, maar ook met de vlekkerige wangen van
Harwoods bejaarde moeder. Deze hoogstaande cultuur is ook geworteld in het
lichaam en de ziel van het gewone volk, luidt de politiek geladen boodschap van
Mongrel. En daarom is deze kunst van iedereen.

Multimediashow Linker door Mongrel: 8 juli in Artoteek Zuidoost, om 16.00 uur.
Festival Nes in de Bijlmer: 5 t/m 8 juli op diverse locaties in A'dam Zuidoost.
www.tate.org.uk

Het Londense kunstenaarscollectief Mongrel.

Theater ; Beeldende kunst ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              48 of 106 DOCUMENTS

                                 de Volkskrant

                                  July 3, 2000

Gewone Scheringa geeft zijn kinderen gewoon een Golfje

SECTION: Economie; Pg. 2

LENGTH: 275 words


Dirk Scheringa betaalt zijn schaats- en voetbalsterren van Frysia en AZ
miljoenen, maar eigenlijk vindt hij dat maar niks. Al dat geld. Bah. Het zijn
net filmsterren, die voetballers. 'In een normale baan zouden ze op het
minimumloon zitten, die jongens die op hun 21ste al in grote sportwagens
rondrijden', zegt de bestuursvoorzitter en oprichters van de DSB-Groep in Forum,
het opinieblad van werkgeversorganisatie VNO-NCW.

Stress kent hij niet. Capsones al evenmin. Dirk Scheringa wil gewoon blijven en
bij het volk horen. Hij is immers groot geworden met het verkopen van kredieten
aan het gewone volk. Zijn kinderen mogen dan ook geen dure sportauto. Dat papa
rijk is, betekent niet dat zij niet hun eigen gewone weg moeten vinden in het
leven.

Bij Dirk Scheringa Beheer - daar is de naam DSB op gebaseerd - ligt voor hun
geen glanzende carriere in het verschiet. En als het om auto's gaat voor de
kinderen van Dirk geen fonkelnieuwe sportwagens. Een tweedehands Golfje kunnen
ze krijgen van pa Scheringa.

Hij is zo'n gewone jongen. Een geboren Groninger die via de rijkspolitieschool
in de haute finance terecht kwam. Als agent vulde hij in de avond het
belastingformulier van zijn collega's in. En van het een kwam het ander.

Nu is hij de baas van een bedrijf dat op de beurs een miljard of wat waard is.
Hij is, in de stijl AC Milan-baas Silvio Berlusconi, voorzitter van een
voetbalclub, het Alkmaarse AZ wel te verstaan. En alsof dat nog niet genoeg is,
heeft Dirk Scheringa nu ook een schaatsploeg met sterren als Ids Postma en
Marianne Timmer.

Loon en inkomen ; Voetbal ; Sport ; Economie ; Sociale Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              49 of 106 DOCUMENTS

                                 de Volkskrant

                                 June 26, 2000

Gehandicapte snakt naar bungeejump

BYLINE: VAN ONZE VERSLAGGEVER PETER DE GRAAF

SECTION: Binnenland; Pg. 7

LENGTH: 839 words

DATELINE: HELMOND


Arnoud uit Mierlo-Hout wil met gelijkgestemden naar een eetcafe, Fred uit
Helmond snakt naar een aangepaste computercursus en Frans uit Gemert wil een
cursus Engels voor gevorderden. Gewone vragen, maar wel afkomstig van
verstandelijk gehandicapten, voor wie de mogelijkheden op het gebied van
vrijetijdsbesteding veel beperkter zijn. Het zijn de eerste verzoeken die
binnenkwamen bij de vorige week in Helmondgeopende 'vrijetijdswinkel' voor
verstandelijk gehandicapten.

De winkel, de eerste in Nederland, biedt activiteiten die varieren van een
vliegvakantie naar Kreta tot een schildercursus of gezamenlijk bioscoopbezoek.
De zaak moet gaan functioneren als een 'alternatieve VVV', die vraag en aanbod
bij elkaar brengt. Als zes kinderen in Bakel willen hockeyen, wordt eerst
gekeken of de lokale hockeyclub een apart team voor geestelijke gehandicapten
kan herbergen, wellicht ook met aangepaste trainingen. Lukt dat niet, dan wordt
een passend alternatief gezocht. M. Spee, consulent bij vrijetijdscentrum voor
verstandelijk gehandicapten Aksent in Helmond: 'Zorg, wonen en werken op maat
bestonden al. Wij brengen nu ook vrije tijd op maat.'

De ruime aandacht voor aangepast wonen en werken strekt zich immers niet uit tot
de manier waarop verstandelijk gehandicapten hun dagen vullen. 'Dan zitten ze
schoongewassen en gepoetst achter de geraniums, en verder niets', schetst H.
Mommaas van de vakgroep Vrijetijdswetenschappen van de Katholieke Universiteit
Brabant in Tilburg.

Maar geestelijk gehandicapten willen ook sporten, op een cursus, naar de film of
op vakantie. Bij gewone verenigingen kunnen ze vaak niet terecht, of ze missen
het vervoer naar de recreatieplek. Voor enige steun kunnen ze hoogstens een
beroep doen op vrijwilligers.

Volgens consulent Spee is het probleem juist door het integratiebeleid van de
overheid nijpend geworden. De gehandicapten worden niet meer weggestopt in grote
zorginstellingen, maar wonen steeds meer 'zelfstandig' onder de andere burgers.
In de instellingen werden echter recreatieve activiteiten ontplooid, die nu
goeddeels zijn weggevallen.

'De politiek heeft dat aspect totaal verwaarloosd', meent Spee. 'Die mensen
vereenzamen steeds meer, met alle gevolgen van dien.' Ze komen vaak het huis
niet meer uit en storten zich op de telefoonsekslijnen. Als ze wel naar cafe of
disco gaan, voelen ze zich er niet thuis, gaan zich forceren of vallen ten prooi
aan randcriminaliteit.

Voor het welzijn van gehandicapten is goed recreeren onontbeerlijk, beamen de
ouders van de 35-jarige Stefan uit Deurne. Hun zoon is licht verstandelijk
gehandicapt, woont zelfstandig en werkt bij de sociale werkvoorziening.
Daarnaast zwemt en tuiniert hij, en eens in de veertien dagen eet hij met een
vaste groep in een eetcafe. 'Recreatie is belangrijk, vooral als er geen andere
dagbesteding is', zegt zijn vader. 'Je ziet ze anders geestelijk verpauperen.
Het leven bestaat dan alleen nog uit tv kijken en uitslapen.'

De vrijetijdswinkel voor zowel licht als ernstig geestelijk gehandicapten is een
proefproject dat wordt gesteund door acht gemeenten, de provincie en regionale
bedrijven. Als de proef slaagt, kan hij navolging krijgen voor bijvoorbeeld
lichamelijk gehandicapten, psychiatrische patienten en zelfs ouderen.

Volgens wetenschapper Mommaas, wiens vakgroep het experiment volgt, kan ook het
bedrijfsleven een graantje meepikken. 'Gehandicapten hebben het weliswaar niet
zo breed, maar vormen een koopkrachtige markt die nog nauwelijks is aangeboord',
aldus Mommaas. 'De grootste drempel is vaak het vervoer, maar dat kan
georganiseerd worden. Het is een interessante doelgroep voor restauranthouders,
bioscoopexploitanten of taxibedrijven.'

Daarnaast stellen gehandicapten, net als andere burgers, hogere eisen aan
recreatie. Het klassieke punniken in groepsverband voldoet niet meer. Als een
geestelijk gehandicapte wil bungeejumpen, moet dat kunnen. Maar het moet wel
worden georganiseerd.

Spee en Mommaas waarschuwen voor een groeiende kloof tussen gehandicapten en '
gewone' burgers in een maatschappij die steeds sneller draait. Uit onderzoek
blijkt al dat 60 procent van de Nederlanders huiverig staat tegenover mensen met
een handicap en hen liever uit de weg gaat. Gehandicapten op hun beurt voelen
zich uitgespuugd door de samenleving, die geen geduld met hen heeft. Vooral
degenen met een lichte handicap zijn kwetsbaar, want aan hen zie je niet af dat
ze het ritme van de maatschappij niet kunnen volgen.

'De vrijetijdsmarkt richt zich vooral op mensen met veel geld en weinig vrije
tijd', aldus Spee. 'Maar gehandicapten hebben in het algemeen weinig geld en
veel vrije tijd. Als er niets gebeurt,raken ze steeds verder achterop, daalt hun
status en komt vande beoogde integratie nietsterecht.'

FOTO MARTIJN BEEKMAN

Feest in het Helmondse centrum Aksent na de opening van de vrijetijdswinkel voor
verstandelijk gehandicapten.

Geestelijke gezondheidszorg ; Recreatie en vrijetijdsbesteding ; Gezondheid ;
Gezondheidszorg

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              50 of 106 DOCUMENTS

                                 de Volkskrant

                                 June 24, 2000

Gemor, demotivatie en vertrek door personeelsopties

BYLINE: VAN ONZE VERSLAGGEVER WILCO DEKKER

SECTION: Economie; Pg. 2

LENGTH: 858 words

DATELINE: AMSTERDAM


Opties worden steeds populairder om het personeel te verwennen en te prikkelen.
Maar als de beurskoers daalt, dreigt het tegendeel: morrende of zelfs
vertrekkende werknemers. Baan en WOL weten er alles van, maar ook normale
bedrijven kampen er mee.

Prominent in de hal van het Aegon-hoofdkantoor in Den Haag hangt een groot bord
dat de beurskoers van de verzekeraar van minuut tot minuut laat zien. Zo gingen
de Aegon-werknemers de afgelopen jaren fluitend aan de slag: elke dag zagen ze
de waarde van hun opties verder stijgen.

Maar sinds anderhalf jaar begint de werkdag bij Aegon minder vrolijk. De
werknemers - naast de top doet bijna 97 procent van het personeel mee aan het
optieplan - worden al maandenlang de meeste ochtenden geconfronteerd met een
lagere beurskoers. De in 1999 toegekende opties - toen de koers van Aegon op het
Damrak piekte - zijn 'onder water': de uitoefenprijs bij de toekenning van de
500 opties (46,95 euro) is hoger dan de beurskoers (38,94 euro) en het pakket is
dan waardeloos.

Als dat zo blijft - de opties mogen pas na drie jaar verzilverd worden - dan
kunnen de werknemers niet alleen fluiten naar de belastingvrije koerswinst. Ze
zijn ook de betaalde belasting kwijt: 7,5 procent van de onderliggende waarde
van de aandelen die ze bij hun inkomen over 1999 moesten optellen. Maar dat
drukt de stemming aan het Haagse Aegonplein niet, verzekert een woordvoerder.
'Ze mogen ze pas in 2002 verzilveren en bovendien weet iedereen dat koersen
kunnen stijgen, maar ook dalen. Er staan hier echt geen groepjes gedemotiveerde
mensen te discussieren. Misschien doen ze er juist een schepje bovenop.'

Mocht het doemscenario zich voltrekken dat de koers alleen maar verder daalt,
dan verzacht Aegon de pijn voor het personeel niet. 'Iedereen wist waar hij of
zij aan begon. En het is ook heel winstgevend geweest.' Baan en World Online
grepen wel naar de noodrem. Het veelbesproken internetbedrijf leende het
personeel geld om bij de beursgang voor 43 euro per stuk de toen nog gewilde
aandelen te kopen. Na het drama rond topvrouw Nina Brink en een koersval tot 14
euro bood WOL enkele weken geleden aan de aandelen van het personeel voor 43
euro terug te kopen.

Softwarebedrijf Baan verlaagde de uitoefenprijs vorig jaar van 50 naar 11 dollar
in een poging de uittocht van personeel te stoppen. Nooit doen, stelt Sven
Freeling van Towers Perrin, dat een groot aantal bedrijven adviseert bij de
beloning van het personeel. 'En niet alleen omdat je bij zo'n repricing
tegenwoordig ook belasting moet betalen door het verschil in uitoefenprijs. Het
tast de kern van de optieregeling aan: een beloningsinstrument voor de lange
termijn om personeel te binden en te motiveren, waar risico's aan verbonden
zijn.'

Volgens Freeling zijn Baan en WOL de enige die hun werknemers compenseren. Niet
toevallig, zegt hij, zijn het ook de enige bedrijven in Nederland waar de
commissarissen zelf opties in hebben. Zij zagen hun eigen extraatje in gevaar
komen. Wat niet betekent dat andere bedrijven niet kampen met zorgen over
personeelsopties. Een op de drie beursgenoteerde bedrijven heeft ze en niet
allemaal zagen ze hun koers stijgen. En soms moet er nu meer belasting betaald
worden bij de toekenning van de opties.

Een voorlopig waardeloos optiepakket kan dan leiden tot nog een stapje extra,
maar ook tot demotivatie of zelfs het vertrek naar een ander bedrijf. Dat geldt
vooral voor hoger personeel, dat meestal een waardevollere en risicovollere
regeling heeft dan de 'gewone man'. 'De banken bijvoorbeeld hebben al een tijd
te kampen met stagnerende beurskoersen. Key-personeel en high potentials kunnen
hun heil dan elders zoeken. Niet bij een andere bank, daar schieten ze niets mee
op, maar wel bijvoorbeeld bij een ICT-bedrijf.'

Het gros heeft echter een jaarlijkse regeling, waarbij bijvoorbeeld het
spaarloon of de winstdeling omgezet wordt in opties. Een lage beurskoers is bij
de toekenning dan juist voordelig. Veel andere bedrijven kiezen voor minder
riskante varianten.

Holland Colours bijvoorbeeld, dat de koers in anderhalf jaar met eenderde zag
dalen. Bij de kleurstoffabrikant moet een deel van de winstdeling elk jaar
verplicht worden omgezet in aandelen Holland Pigment: een holding van de
werknemers die 45 procent van de aandelen Holland Colours heeft. Werknemers
kunnen hun Pigment-aandelen twee keer per jaar kopen of verkopen. Maar dat
laatste levert al een tijdje niets op; eenderde van de winstdeling is virtueel
weg.

Van demotivatie is echter geen sprake, verzekert financieel directeur J.
Schoneveld. 'Wij willen geen optieregeling, maar betrokken werknemers. Van
opties krijgen ze dollartekens in de ogen en na het cashen is de binding weg.'

De werknemers vinden de lage koers niet leuk, erkent Schoneveld. 'Ik heb wel
eens gevraagd of de verplichte regeling op de helling moet, maar dat hoefde
niet. Maar als ze het willen, doen we het. Als de werknemers in de fabriek hun
best niet meer willen doen, moet ik op een dag ook mijn spullen pakken.'

Arbeidsvoorwaarden ; Effectenhandel ; Economie ; Financien ; Financiele Markten
; Sociale Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              51 of 106 DOCUMENTS

                                 de Volkskrant

                                 June 17, 2000

Brit te eigenzinnig voor confectiekleding

BYLINE: VAN ONZE CORRESPONDENT PETER DE WAARD

SECTION: Economie; Pg. 39

LENGTH: 250 words

DATELINE: LONDEN


De Britten voldoen zeker niet meer aan hun karikatuur van kniekousen en
ruitjespak. Maar hiermee is de bevolking van Groot-Brittannie niet minder
eigenzinnig geworden.

Mrs Jones wil zich in de kledingwinkel nog altijd niet in hetzelfde jurkje laten
steken als Fraulein Braun, mademoiselle Dupont of mevrouw De Vries. De gewone
man en vrouw - zo vertrouwd en herkenbaar op het continent - willen in dit land
maar niet bestaan.

Een deel van de natie loopt het liefst in campingsmoking met singlet en koopt
alleen in het hoogst noodzakelijke geval een broek voor nette gelegenheden. Dit
mag bij de discountzaak dan niet meer dan tien pond sterling kosten. Het andere
deel is zeer modegevoelig en shopt zich bijna elke week suf in de trendy zaken
op de Britse Highstreets. Een ding hebben ze gemeen: beide komen niet in C&A.

Volgens de Britten heeft het Nederlandse concern ze onderschat door aan hen het
zogenaamde vastelandkleding te gaan verkopen. In 1996 besloot C&A de mode-inkoop
te concentreren in Dusseldorf en Brussel. In de ogen van de Britse inwoners had
het kledingconcern beter nieuwe ideeen kunnen opdoen op de Londense catwalks en
in de muziekscene van de hoofdstad van Groot-Brittannie. 'De kritische
modebewuste Britse klant laat zich geen homogene stijl aanmeten zoals die van de
euro', schreef The Daily Telegraph gisteren. Cool Britain kiest zijn eigen weg.
Ook in de mode.

Kleding en mode ; Detailhandel ; Economie ; Bedrijfstakken ; Handel ;
Consumentenzaken

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              52 of 106 DOCUMENTS

                                 de Volkskrant

                                  June 3, 2000

Het eeuwige spelen met vuur

BYLINE: DOOR PETER BRUSSE

SECTION: Reflex; Pg. 7

LENGTH: 1915 words


De ramp in Enschede drukt ons met de neus op iets feestelijks dat een catastrofe
kan veroorzaken: vuurwerk. Het begon met de gillende keukenmeid, een Chinese
uitvinding. In de 17de eeuw werden alom grote vuurwerken afgestoken.

SPELEN MET vuur: de mens heeft het altijd gedaan. Vuur fascineert en maakt
doodsbang. Het buskruit, dat de Chinezen vermoedelijk rond de 10de eeuw
uitvonden, bracht zowel vuurwapen als vuurwerk. Ook de 'gillende keukenmeid',
kwam in de vorm van een bamboerietje, uit China. In 1264 werd de moeder van de
Chinese keizer op een feest onaangenaam verrast door een springend bamboeriet,
gevuld met buskruit. Zij dacht dat het een rat was, maar zij had gevoel voor
humor en waardeerde, volgens de overlevering, de grap. Slimmeriken bonden het
bamboe aan een vuurpijl en maakten de eerste granaat.

Op reis door China zagen Europese monniken de gillende keukenmeid, die ze mee
naar huis namen als cadeau voor hun medebroeder, de Engelsman Roger Bacon. Het
bracht hem op het idee met zelfgemaakt buskruit kinderspeelgoed te maken. Bacon
en de Duitse monnik Albertus de Grote uit Keulen schreven beiden (als eersten in
Europa?) over de eigenschappen van salpeter, de 'Chinese sneeuw' die nodig is
voor het maken van buskruit. Maar het kan ook zijn dat zij werkten op basis van
Arabische geschriften, waarvan in Griekenland melding was gemaakt. De monnik
Berthold Schwarz uit Freiburg zou de uitvinder van het vuurwapen zijn geweest.

De eerste Europese melding omtrent buskruit voor het maken van vuurwerk komt uit
Italie in 1379. Toen werd in de Noord-Italiaanse stad Vicenza de vrede tussen de
Visconti's en de Scaligers gevierd. Tijdens de opvoering van een mysteriespel
verscheen de Heilige Geest in de gestalte van een vurige duif die zichzelf
voortbewoog langs een touw dat was gespannen tussen het bisschoppelijk paleis en
het podium op het stadsplein. 'Het was nog geen zelfstandige vuurwerkvertoning',
schrijft de kunsthistorica Marie van Hasselt in Spiegel Historiael van 1971.

Maar dat zou snel komen. In de 15de eeuw ontstonden overal in Europa gilden en
groepen van vuurwerkers die kerkelijke en wereldse feesten verfraaiden met
grootse vuurwerken. Het gewone volk zag er tovenarij en duivelse krachten in. Op
tekeningen werden vuurwerkers dan ook dikwijls samen met duivels afgebeeld.
Edelen en prelaten die beter wisten, konden de vuurwerkers goed gebruiken. Met
de steeds ingenieuzere en duurdere vuurwerken wonnen zij veel gezag bij hun
simpele onderdanen. De strijd om het mooiste vuurwerk was groot.

De Italiaanse kunstenaar en vuurwerker Niccolo Pericoli maakte in het midden van
de 16de eeuw een simpele achthoekige tempel van papier en houten latjes. Het
gebouwtje was geinspireerd op de tempel van de Romeinse vuurgodin Vesta en haar
Vestaalse maagden die het vuur nooit mochten laten uitgaan. Deze tempel werd het
voorbeeld voor honderden tempels die het decor zouden vormen voor talloze
vuurwerken in Europa. Gerenommeerde architecten werden ingehuurd om variaties te
verzinnen en zo ontstonden ook triomfbogen, pilaren en poorten waaruit een regen
van vuur neerdaalde en pijlen de hemel in schoten.

De bouwwerken werden overladen met een steeds ingewikkelder symboliek. Bijbelse
en mythologische gebeurtenissen werden uitgebeeld, waarbij altijd heel
voorbeeldig het goede het kwade overwon, schrijft J. Lenselink in Vuurwerk door
de eeuwen heen (De Bataafsche Leeuw, 1991). 'Steeds groter en grootser moesten
de voorstellingen worden, omdat er in de voorhanden zijnde ingredienten weinig
verandering kwam.'

Een van de eerste grote vuurwerken in Den Haag vond in 1586 plaats ter ere van
de intocht van de Britse graaf van Leicester, die na de moord op Willem van
Oranje de Republiek moest helpen in de strijd tegen de Spanjaarden. Bij de
Hofvijver stonden hoge masten met onder meer een vuurspuwende draak en de Haagse
ooievaar. In de vijver dreef een vat met hoepels en een mast vol ballen, waaruit
pijlen schoten. De vijver leverde weinig brandgevaar op en vanuit hun vertrekken
konden de hoogwaardigheidsbekleders het nieuwe fenomeen, dit eenvoudige
vuurwerk, bewonderen.

Een eeuw later bereikte de Europese vuurwerkcultuur een hoogtepunt aan het hof
van Zonnekoning Lodewijk XIV en diens kleinzoon Lodewijk XV. De nadruk kwam te
liggen op het schimmenspel tussen vuur en decor. Van grote invloed was de
tuinarchitect Le Notre, die het Park van Versailles had aangelegd als een groot
toneeldecor vol zetstukken die harmonieus pasten in de omgeving. De Fransen, zo
schrijft Marie van Hasselt, begrepen beter dan wie ook dat vuurwerkgebouwen een
decoratief geheel moesten vormen met het park, het plein of de rivier waarin ze
gebouwd werden. En er moest genoeg ruimte zijn voor de grote volksmassa's voor
wie deze voorloper van son et lumiere was bedoeld. De Seine in Parijs was ook
vaak het toneel van grootse vuurwerkspektakels.

In Duitsland was het de taak van de artillerie vuurwerken te organiseren. De
militairen lieten niets aan het toeval over en de pyrotechniek ontwikkelde zich
hier sneller dan elders. Opera had grote invloed op het Duitse vuurwerk. Er
traden zangers en acteurs op tijdens de vuurwerken, waarvoor speciale libretto's
werden geschreven. In Duitsland groeide de gewoonte dat men het vuurwerk, net
als een operavoorstelling in een zaal, slechts van een kant kon bewonderen; en
niet als in Frankrijk of de Republiek van alle kanten.

Een beroemd vuurwerk vond in 1662 plaats in Munchen, bij de geboorte van de
nieuwe kroonprins. De Italiaanse vuurwerker Francesco Santurini, hoofddecorateur
van de Beierse keurvorst, had op een vlot in de rivier de Isar een enorm kasteel
gebouwd, met in het midden een triomfboog en daarachter op het doek de wieg
geschilderd, die met opzet slechts van een plaats - waar vader, de keurvorst zat
- perfect gezien kon worden.

Deze legendarische feestvoorstelling bestond uit een groot verhaal, waarvan het
eerste bedrijf gebracht werd als opera, het tweede als toernooi en het derde als
vuurwerk met een grote zeeslag en de bestorming van het kasteel. Alle vormen van
de barokke theaterkunst: poezie, muziek, toneel, dans, gezang, ballet, vuurwerk
en architectuur kwamen hier samen. Het was verfijnd tijdsverdrijf voor de elite,
niet bedoeld als vermaak voor het volk.

Ook in de Republiek veranderden de vuurwerken sterk van karakter, zoals de
gravures van grootse vuurwerken in de Amsterdamse grachten en provinciale
pleinen tonen. Er kwamen kunstige vuurwerkpaviljoens, rijkelijk versierd met
beelden van Hollandse Maagd of Leeuw in de hoogomheinde Hollandse tuin die
veiligheid en welvaart bood. Bij de 23ste verjaardag van de latere
koning-stadhouder Willem III stond er ook een oranjeboom met 23 gloeiende
sinaasappelen.

Deze Willem III beschouwde Lodewijk XIV als zijn grote rivaal in de strijd om de
macht in Europa. Dit was zelfs te zien aan de steeds mooiere vuurwerkpaleizen,
zoals bijvoorbeeld ter ere van zijn eerste bezoek aan Nederland na zijn kroning
tot koning van Engeland. Tegenover het beeld van de zegevierende Hercules,
waarmee Willem werd aangeduid, was een grote zon, 'gelijk de koning Lodewijk de
14de somtijds dezelve voor zin- of wapenveld gebruikt', zo staat in het
gedenkboek van het feest.

Het vuurwerk begon met het aansteken van de kroon, waaruit vuurwerk van allerlei
soort spatte. Het laatst kwamen Hercules en de zon aan de beurt. Hercules liet,
aldus het geillustreerde gedenkboek, 'op het schoonste en krachtigste zijn
geweld zien, verdoovende de zon met een wolk van rook'.

Tijdens deze dramatische zonsverduistering of liever: verduistering van de
zonnekoning, schoten elders vuurpijlen omhoog. Vuurwerkdieren sprongen in het
water, van de wal klonk tromgeroffel, salvo's daverden, kerkklokken luidden en
er ging, volgens de krantenverslagen, zoveel vuurwerk de lucht in dat de mensen
dachten dat per ongeluk te veel ineens ontplofte. Zij raakten geheel in
vervoering.

In het stadhouderloze tijdperk dat volgde op de dood van Willem III, was de
rivaliteit in de politiek ook terug te vinden in het vuurwerk. Verscheidene
malen, zo schrijft Van Hasselt, bouwden zowel de Staten van Holland als de
Staten-Generaal ieder hun eigen vuurwerktheater in de Hofvijver, precies voor
het raam van hun eigen statenzaal. De verschillen tussen de twee vuurwerken
moeten groot zijn geweest, de Hollanders traditioneel en conservatief, de
Staten-Generaal, beinvloed door Franse kunstenaars, verlicht en modern.

Het vuurwerk dat in 1749 bij het einde van de Oostenrijkse successieoorlog werd
ontstoken, was volgens Van Hasselt het mooiste dat ooit op de Hofvijver
plaatsvond. De Republiek was er bij de Vrede van Aken in 1748 goed van
afgekomen. De Fransen ontruimden de bezette gebieden en gaven de veroverde
kolonien terug. De nieuwe stadhouder Willem IV was als opperbevelhebber van het
leger verantwoordelijk voor het vuurwerk en hij wenste een grandioos feest. Hij
wilde zijn volk tonen dat de Republiek haar plaats in de wereld had behouden.

De organisatie kwam in handen van de Duitse generaal-majoor Von Creuznach, die
ogenblikkelijk twee wereldberoemde vuurwerkers uit Neurenberg inhuurde. Het
enorme, drijvende vuurwerktheater was ruim 30 meter hoog en 100 meter breed. De
voorbereidingen duurden maanden en het vuurwerk werd pas op 13 juni 1749
ontstoken, ruim een maand later dan de vredesviering in Londen, waarvoor Handel
zijn beroemde Music for the Royal Fireworks schreef. De Britten hadden twee
Italiaanse vuurwerkers ingehuurd. Zij bouwden in het Green Park een heel complex
van paleizen en tempels. Handels muziek werd met daverend applaus ontvangen,
maar het vuurwerk viel in duigen. Al na enkele minuten vloog de noordelijke
vleugel van het vuurwerkpaleis in brand, omdat de vuurpijlen te laag vlogen.
Vermoedelijk was het sabotage door Engelse vuurwerkers die zich door de
Italianen miskend voelden. De voorstelling werd afgelast. Drie weken later, bij
een nieuwe poging, ging de rest van het paleis in vlammen op.

Aan het eind van de 18de eeuw verloren zowel vorsten als kunstenaars hun
belangstelling voor het magische vuurwerk. Maar in de romantische 19de eeuw kwam
een opleving, als gevolg van de grote ontwikkelingen in de schei- en
natuurkunde. Het maken van vuurwerk werd veel goedkoper en er kwamen veel nieuwe
kleuren- en knaleffecten. Aan de opvoedkundige, vaderlandslievende
voorstellingen vol allegorische symbolen was geen behoefte. Vuurwerk leverde
voortaan een abstracte sensatie. Op herdenkingsfeesten bleven verlichte
portretten populair.

In Nederland, zo schrijft Lenselink in zijn boek, gingen vaak drogisten en
apothekers, samen met beroepsvuurwerkers, vuurwerk maken. Vuurwerk
democratiseerde en werd in de 19de eeuw vooral afgestoken op op boerenbruiloften
en particuliere partijen. Meer dan met oud en nieuw. De kleine
vuurwerkfabriekjes kregen het tussen de twee wereldoorlogen moeilijk en veel van
hen kregen te maken met ongelukken en ontploffingen, waarbij regelmatig doden
vielen.

Veiligheidseisen en concurrentie uit Azie, met zijn goedkope vrouwen- en
kinderarbeid, maakten een eind aan een eeuwenoud ambacht. Men ging importeren.
Ook na de ramp van Enschede zal de fascinatie voor het vuurwerk blijven bestaan.
Spelen met vuur, de mens kan het niet laten.

Vuurwerk in de 17de eeuw ter ere van koning-stadhouder Willem III en zijn
gemalin Mary Stuart.STICHTING ATLAS VAN STOLK

Producten ; Ontploffingen ; Rampen en Ongevallen ; Algemeen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              53 of 106 DOCUMENTS

                                 de Volkskrant

                                  June 3, 2000

Voetbal is voetbal, en moet vooral voetbal blijven

SECTION: U-Pagina; Pg. 19

LENGTH: 1673 words


De oude volkswijsheid 'twee zien meer dan een' is voor het gemak even over het
hoofd gezien door Leo Elders en Lex Burdorf in hun artikel over optisch bedrog
bij waarnemingen van grensrechters (Forum, 29 mei). Bij het tennis zit praktisch
op elke lijn een waarnemer, bij het voetbal moet het nog steeds met een
grensrechter per speelhelft? Een kleine aanpassing in de richtlijnen zou al
voldoende zijn.

Echter, in feite mag de scheidsrechter (als bovenbaas) nu al zelf bepalen
hoeveel assistenten hij nodig acht. Als er twee extra bijlopen kan hij deze
gewoon volgens de huidige regels accepteren, daar zal niemand bezwaar tegen
kunnen aantekenen. Een kleine internationale wijziging of berichtgeving:
toegestaan vier in plaats van twee assistenten indien gewenst, zal het 'optisch
bedrog' sterk verminderen en het totale toezicht versterken.

Gauw doen dus en niet moeilijk doen met virtual-reality trainingen, inzoomende
camera's en spelregels aanpassen. Voetbal blijft voetbal en moet voetbal
blijven.

AMSTERDAM Paul van Beers

Fluit

Ik stel voor om de grensrechters te voorzien van een fluit in plaats van een
vlaggetje. In visueel opzicht is een wapperend persoon voor een scheidsrechter
moeilijker waarneembaar. Een auditief signaal lijkt mij beter.

Een volgende stap wordt dan natuurlijk het strenger hanteren van de regels door
bij misdragingen van welke aard dan ook direct een waarschuwing uit te delen en
deze te laten volgen door ofwel nog een waarschuwing ofwel verwijdering van het
veld.

We hebben het hier over een sport waarbij veelvuldig doortrapte trucs worden
toegepast om de tegenstander van de bal te zetten.

VELSERBROEK R.O. de Vries

Profcontract

Leo Elders en Lex Burdorf bepleiten vermindering van het aantal fouten door
voetbalscheidsrechters. Zij doen daartoe een aantal suggesties.

Laat ik voorop stellen dat ik als supporter van Ajax ook een vermindering van
het aantal fouten door spelers en bestuurders op prijs zou stellen. Het is de
vraag of audiovisuele hulpmiddelen, waar de Amsterdam Arena geen gebrek aan
heeft, dan soelaas bieden. Dat voetbal volkssport nummer een is heeft voor een
groot deel te maken met herkenbaarheid.

Voetbal is als het leven zelf: fouten horen er nu eenmaal bij. Ook de supporter
heeft te maken met een baas die beoordelingsfouten maakt, maar de verrichtingen
op het veld beloven de supporter dat je desondanks tot grote hoogte kunt
stijgen. Het is de verantwoordelijkheid van het bestuur van een voetbalclub om
optimale voorwaarden te scheppen voor goede prestaties.

Evenzo is het de verantwoordelijkheid van de KNVB om optimale voorwaarden te
scheppen voor kwalitatief hoogwaardige arbitrage.

Dat wedstrijden tussen de excessief betaalde profs van bedrijfsmatig geleide
clubs nog door amateurs worden gefloten, is dan ook een raadsel. De suggestie om
ook arbiters een profcontract aan te bieden, ontbreekt om onbegrijpelijke
redenen in het pleidooi van Elders en Burdorf. Het is een eenvoudige maatregel,
die de kwaliteit van de arbitrage zeer ten goede zal komen.

Net zo eenvoudig als het afschaffen van de buitenspelregel. Maatregelen zoals
een strafschopgebied naar hockeycirkelvoorbeeld of toepassing van audiovisuele
middelen komen de aantrekkelijkheid van het spel niet ten goede.

Zoals Michels zei: 'Als je wilt winnen, moet je meer doelpunten maken dan die
anderen.' Zo simpel is het.

AMSTERDAM

Jan Willem Ebbinge

Stem

Nog even en het grootste evenement ooit in Nederland georganiseerd gaat van
start: Euro 2000. De organisatie, de speelsteden en de politie zetten alles op
alles om dit evenement perfect te organiseren en te laten slagen.

Ook wij, het voetbalpubliek, hopen op een prachtig evenement met voetbal van het
hoogste niveau. Mooi in beeld gebracht op televisie met commentaar van de
bovenste plank. Maar wat lees ik tot mijn schrik (de Volkskrant, 26 mei), de
best en meest geliefde voetbalcommentator die we hebben mag zijn stemgeluid van
Studio Sport niet laten horen. Hugo Walker heeft bedankt om twee luizige
wedstrijden te verslaan. En terecht! Iemand met zo'n staat van dienst verdient
het om de finale te verslaan.

Studio Sport, schande! Heren, het kan nog veranderen, de EK is nog niet begonnen
en dus wil ik besluiten met (zingen): Er is maar een Hugo Walker, een Hugo
Waaaalker. . .

En anders is er gelukkig nog de Belg.

DEN HAAG T.M. van Raaij

Verstand

Met grote verbazing vernam ik het bericht dat de NOS en Hugo Walker uit elkaar
gaan. Een EK dat het afscheid had moeten zijn voor een voetbalverslaggever die
verstand heeft van het spel, die een wedstrijd verslaat zoals een voetballer er
naar kijkt en die ziet en begrijpt wat hij zegt. Als je naar zijn commentaar
luisterde, kon je horen dat hij gevoetbald had.

ZANDVOORT Toine Toonen

Zwart

Ik snap er niets meer van. Euro 2000 adverteert zo hard met de naam van de koper
op het kaartje. Voor de veiligheid worden de toegangsbewijzen zelfs thuis
bezorgd. De consequentie lijkt me duidelijk. Aan de poort zonder geldig paspoort
plus kaartje met dezelfde naam erop betekent buiten blijven. Hoe kan iemand dan
nog zwart handelen?

AMSTERDAM Erik den Boer

Kastekort

De organisatie van Euro 2000 heeft een wel heel originele manier gevonden om
eventuele kastekorten via de gewone man aan te zuiveren. Vier keer ben ik er
vandaag in geslaagd door de telefonische hel van de extra kaartverkoop Euro 2000
heen te breken. Tot vier maal toe kon ik het hele menu afgaan tot de laatste
stap, om er met een 'wij danken u voor uw oproep' weer uitgegooid te worden
(ondanks de '1 van blijven'). Vier maal vijf minuten a 99 cent per minuut.
Negentien gulden en tachtig cent voor ijdele hoop. En straks maar weer kijken
naar halflege tribunes gevuld met bobo's. Wat een voetbalfeest zal dit weer
worden!

DEN HAAG Carrol Terleth

Minderwaardig

Het is erg jammer dat voetbal met sport zo weinig meer te maken heeft; het is de
uiting van een verderfelijk, extreem nationalisme geworden. Ontelbare miljoenen
vergapen zich overal achter de kijkdoos aan een puur commercieel spektakel dat
buitenproportionele aandacht in alle media krijgt en onbetaalbare publiciteit
voor een helaas volslagen zakelijk gebeuren betekent.

Hoe zou het toch komen dat juist minderwaardige eigenschappen van de mens in dit
verband in grote mate de samenleving in de war kunnen schoppen? Is het een
hedendaagse vorm van oorlog?

DEN HAAG Hans M. Cramer

Agressie

Jong Oranje inspirator? Helaas niet, is mijn conclusie na twee wedstrijden tegen
Kroatie en Tsjechie. De eerste was een slappe vertoning, de tweede een
schoppartij. Neen, deze jongelui verdienen niet verder te komen en zouden eerst
wat meer aan hun opvoeding en dus mentaliteit moeten doen. Agressie in het veld
tegen scheidsrechter en tegenstander zijn nu eenmaal geen veelbelovend
perspectief voor een voetbalcarriere, vooral niet als men er als jeugd al mee
begint.

BERGEN AAN ZEE

Jan Verhaaren

Teennagel

Totaal geen interesse in het spelletje dat voetbal heet, maar wel beroepsmatig
nieuwsgierig naar het wel en wee van des voetballers voet. Daarbij denk ik aan
Maradona die jaren geleden een belangrijke wedstrijd moest missen vanwege een
ingegroeide teennagel. Hoe was dat toch mogelijk? Zo iemand heeft toch de beste
medische verzorging om zich heen (dacht ik toen).

Ook Edgar Davids kan niet voetballen door een ingegroeide teennagel (de
Volkskrant, 29 mei). Dat terwijl we hier goed opgeleide voetverzorgers/pedicures
hebben die met de modernste apparatuur en met de nieuwste inzichten werken. Is
het onwetendheid over wat de voetverzorger kan doen voor sporters/voetballers of
is het eigenwijzigheid? Misschien hebben de voetbalclubs er nooit over nagedacht
om een voetverzorger in dienst te nemen.

PURMEREND

Marianne Vorstermans

Hoempamuziek

Nederland-Roemenie. Een leuke wedstrijd verziekt door hoempamuziek. Het leuke
van een sportwedstrijd is juist de interactie tussen wat binnen de lijnen
gebeurt en het publiek. Is de wedstrijd mat, het publiek reageert navenant. Veel
actie, spanning, doelpunten, het publiek reageert dienovereenkomstig.

Het blaasorkest is luid en voortdurend hoorbaar. De aandacht van het publiek
verlegt zich van de wedstrijd naar 'muziek'. Het publiek moet immers enthousiast
zijn/blijven! Gezellegh!

In de 88ste minuut van de wedstrijd zette het orkestje nota bene het Wilhelmus
in. Ongepast en smakeloos. Kan de KNVB ons van dit gedoe ontlasten?

DEN HAAG Ruud Kuitems

Vuurwerk

Minister De Vries van Binnenlandse Zaken zei vlak na de ramp in Enschede
desgevraagd dat het hem niets had gedaan. Op dat moment dacht ik dat hij de
vraag niet goed verstaan had.

Later sprak hij getergd in de Kamer dat hij er niet aan denkt maatregelen te
nemen om het afsteken van vuurwerk tijdens de Euro 2000 te beperken. Blijkbaar
had hij de aan hem gestelde vraag in Enschede wel goed verstaan. Hij beweerde
vervolgens dat de ramp uitsluitend betrekking had op opslag van vuurwerk. Net of
hij niet weet dat de vuurwerkshows op hetzelfde terrein werden voorbereid.

ROTTERDAM

Ron Koldenhof

Ovatie

Als ik de berichten van de afgelopen periode over de ramp in Enschede nog eens
de revue laat passeren, dan komen er enkele bovendrijven: de tv-opnamen van de
WDR, niet toevallig in de buurt maar, zo leerde een ingezonden brief (U-pagina,
27 mei), van 150 kilometer afstand gekomen en voor de afsluiting belangrijke
beelden gefilmd; de enorme omvang van de hulpverlening uit Duitsland; de enorme
hoeveelheid glaszetters uit Duitsland; het gigantische bedrag dat de inwoners
van het stadje Gronau opbrengen voor hun buren; de minuut stilte in het Duitse
parlement.

Europa bestaat. Kan Mans niet beter Enschede met Gronau huwen in plaats van met
het onwillige Hengelo?

Ik wil geen gefluit horen als der Mannschaft het veld betreedt bij het EK, maar
een staande ovatie zien.

VLEDDER

Peter Bakker

FOTO MARCEL VAN DEN BERGH

Druten is klaar voor Euro 2000.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              54 of 106 DOCUMENTS

                                 de Volkskrant

                                  June 2, 2000

De opmerkelijke bekering van een bastaard ; STUDIE VAN HISTORICA JUDITH POLLMANN
WERPT NIEUW LICHT OP GODSDIENSTIGE TOLERANTIE IN GOUDEN EEUW

BYLINE: GERT J. PEELEN

SECTION: cicero; Pg. 39

LENGTH: 1464 words


HOE ZWAAR is het de liefde te verdrijven, als die zich eenmaal genesteld heeft.'
Een tijdloos lijkende hartekreet van een romantische jongeling, in gevecht met
seksualiteit en drankzucht, die tevergeefs tracht 'het onmatige gebruik van
Bacchus en Venus' af te zweren 'zo dat die mijn ziel niet met mijn lichaam, en
mijn geest niet met mijn ziel vernietigen'. Het is een van de vele worstelingen
die de desbetreffende jongeman nopen tot smeekbeden om standvastigheid aan 'de
zuivere en genadige God'.

Er lijkt weinig aanleiding tot vreugde in het leven van de jonge Aernout van
Buchell, een jurist wiens naam later verlatijnst zou worden tot Arnoldus
Buchelius (1565-1641). Geboren in een van de meest woelige perioden uit de
geschiedenis van ons land, als een onwettig kind van een onkuise kanunnik uit
Utrecht en een van diens geheime bijzitten, doet Aernout in zijn vroege jeugd al
voldoende stof op voor depressies, die gepaard gaan met een hang naar
zelfdestructie, inclusief de onvermijdelijke suicidale neigingen.

Niet alleen deze hyperromantische trekjes maken Buchelius tot een intrigerende
figuur. Ook zijn religieuze rusteloosheid, zijn opmerkelijke bekeringen en
vooral de wijze waarop hij zijn visie op zijn eigen leven en de maatschappelijke
en geestelijke omstandigheden van zijn tijd op schrift stelde, spreken na vier
eeuwen onverminderd tot de verbeelding. Arnoldus Buchelius komt, anders gezegd,
tot ons als een mens van vlees en bloed. En dat is de niet geringe verdienste
van Judith Pollmann, een in Oxford werkzame historica van Nederlandse komaf, die
Buchelius' geschriften nauwgezet bestudeerde en samenbracht in een zeer leesbaar
en fascinerend boek, dat beslist een bredere belangstelling verdient dan alleen
de beroepsmatige interesse van Pollmanns vakgenoten.

Vanzelfsprekend reikt Pollmanns ambitie verder dan het schrijven van een
boeiende biografie van zomaar een Utrechtse rechtsgeleerde. Want qua sociale
status lijkt Buchelius, die als bastaard altijd tussen het servet van het gewone
volk en het tafellaken van de betere stand zal blijven steken, voor de
historische wetenschap nauwelijks interessant en als jurist bracht hij ook al
geen wapenfeiten op zijn naam die eeuwige roem rechtvaardigen. Alleen dankzij
een verzameling verwaarloosde maar gelukkig bewaard gebleven en achteraf
spectaculair gebleken egodocumenten kon hij in de herinnering terugkeren en de
geschiedkundige aandacht krijgen die hem, als representant van zijn tijd,
toekomt.

Wat Pollmann werkelijk beoogt met haar levensschets van Buchelius is het
rechtzetten van een aantal historische misvattingen die, ooit geponeerd,
doorgaans klakkeloos voor waar worden aangenomen en daardoor tot op heden aan de
toets van de wetenschappelijke kritiek wisten te ontsnappen. Zoals de gangbare
gedachte dat in de religieus sterk verdeelde samenleving van de Gouden Eeuw
nagenoeg iedereen tot een kerkgenootschap behoorde. En het idee-fixe dat de
aansluiting bij een kerk uitsluitend door de geloofsleer en de bekommernis om
het eigen zielenheil werd ingegeven. Maar ook de alom geaccepteerde
veronderstelling dat, wanneer men eenmaal tot een kerk behoorde, de sociale
omgang met andersdenkenden taboe zou zijn.

Pollmann haalt deze lang onweersproken gebleven denkbeelden een voor een
onderuit. Het lidmaatschap van een kerk was een vrijwillige, bewuste keuze en
berustte allerminst op automatismen of vanzelfsprekendheden. Zo'n stap vloeide
wellicht in veel mindere mate voort uit geloofsoverwegingen dan dat deze werd
ingeven door andere, bijvoorbeeld algemeen maatschappelijke motieven. En wie
aanhanger was van de ene overtuiging kon in het dagelijks leven nog altijd
innige banden onderhouden met mensen die er een daarmee strijdige
geloofsovertuiging op nahielden. Zo zet Judith Pollmann, met haar impliciet
functionalistische kijk op kerk en godsdienst, de Gouden Eeuw in het licht van
een godsdienstige tolerantie die lang voor onmogelijk is gehouden.

De niet alleen in religieus opzicht merkwaardige levensloop van Arnoldus
Buchelius levert haar daarbij het benodigde bewijsmateriaal. Aanvankelijk is
Aernout van Buchell nog overtuigd katholiek en fel gekant tegen de
ordeverstorende nieuwlichterijen die de Reformatie over het land uitstort. De
moord op Willem de Zwijger bijvoorbeeld omschrijft hij in jeugdige overmoed nog
als 'de dood die Oranje verdiende'. Daarna raakt hij echter van lieverlee
kerkelijk ongebonden, oneens als hij het is met de onbarmhartige verkettering
door de moederkerk van al wat afvallig heet. Na het aantrekken van verloren
gewaande familiebanden, zoals met een door zijn vader bij een andere minnares
verwekte halfzus, en een huwelijk met een meisje uit protestantse kringen, komt
Buchelius vervolgens terecht bij de 'libertijnse' (de vrijzinnige,
niet-dogmatische) variant van het protestantse geloof om tenslotte als
rechtzinnig calvinist te eindigen.

Meest opmerkelijk hierbij is dat niets erop wijst dat deze bekeringen zouden
zijn ingegeven door veranderingen in de geloofsopvattingen van Buchelius.
Sterker nog, keer op keer geeft hij er in zijn notities blijk van dat hij ook
als libertijns protestant nog gewoon blijft vasthouden aan typisch katholieke
geloofswaarheden. Met de theologische discussie heeft deze rechtsgeleerde zich,
blijkens zijn nagelaten geschriften, dan ook nooit diepgaand beziggehouden. Het
zijn 'publieke' motieven, en geen overwegingen van persoonlijke aard, die hem
tot zijn kerkelijke overgangen aanzetten. Buchelius' drijfveer betreft veeleer
de collectieve zaak: de angst dat de ongekende verscheidenheid aan godsdienstige
stromingen en religieuze sekten tot maatschappelijke onrust en het verdwijnen
van christelijke waarden zal leiden.

Dat is ook de reden waarom Buchelius telkens voor de meest dominante richting
binnen het Utrechtse kerkelijke leven kiest. Het non- en anti-confessionalisme
van degenen die denken ook wel zonder kerk zalig te kunnen worden is hem, die
zelf als verklaard vrijdenker bewust enige tijd kerkelijk ongebonden bleef,
uiteindelijk een doorn in het oog. Verbondenheid aan een kerk, meent hij, is
nodig om de mens op zijn plaats te houden.

Pollmann ziet deze conservatieve houding niet als een gevolg van een verandering
in de persoon van Buchelius - wat er ook veranderde, niet Buchelius zelf,
betoogt zij bij herhaling - maar als een antwoord op de veranderingen in de
wereld om hem heen. En die veranderingen zijn velerlei en ingrijpend geweest
tijdens Buchelius' leven, dat begon aan de vooravond van de Opstand en eindigde
voor het conflict met Spanje met het tekenen van de Vrede van Munster definitief
geschiedenis werd.

Het is, zoals Pollmann in haar inleiding schrijft, natuurlijk heel aantrekkelijk
een tijdperk te analyseren aan de hand van individuele, min of meer gewone
mensen. Die werkwijze dwingt de historicus tot herintegratie van de
verschillende specialismen en subspecialismen waarin de historische wetenschap
zichzelf in de loop van de twintigste eeuw heeft opgesplitst. Want in het
individu komen al die aspecten, zoals het politieke, het economische, het
religieuze en het intellectuele samen.

Maar de grote vraag is natuurlijk in hoeverre de persoonlijke geschiedenis van
een man representatief mag heten voor de mentaliteit van een heel volk. Pollmann
weet echter aannemelijk te maken dat Buchelius model kan staan voor een
generatie die zich geconfronteerd zag met revolutionaire ontwikkelingen in
godsdienst en maatschappij. Een generatie die vreesde voor de wanorde waartoe
deze ontwikkelingen zouden kunnen leiden, en die daarom in godsdienstig en
maatschappelijk opzicht haar maatregelen nam.

Hoewel de geschiedschrijfster in haar inleiding nog voorzichtig stelt dat
Buchelius geen exponent van zijn samenleving is, zet zij dit standpunt aan het
eind van haar boek welbewust op losse schroeven door te poneren dat het even
onmogelijk is hem als volstrekt uitzonderlijk te betitelen. Er zullen er meer
zijn geweest zoals Buchelius, wil Pollmann maar zeggen, al haast zij zich
hieraan toe te voegen dat er nog veel aanvullend onderzoek nodig zal zijn om
deze hypothese te staven.

Maar zelfs als dit aanvullend onderzoek er niet komt of anders uitpakt heeft zij
met deze studie over Buchelius de geschiedschrijving verrijkt met een
prikkelende, eigenzinnige kijk op de godsdienstige verhoudingen tijdens een
roemruchte periode uit het vaderlands verleden.

Judith Pollmann: Een andere weg naar God - De reformatie van Arnoldus Buchelius
(1565-1641).

Bert Bakker; 347 pagina's; fl 49,50.

ISBN 90 351 2089 2.

Arnoldus Buchelius, geportretteerd door Paulus Moreelse. ILLUSTRATIE UIT 'EEN
ANDERE WEG NAAR GOD'

Levensbeschouwing ; Religie ; Kunst en Cultuur ; Kunst ; Taal- en Letterkunde ;
Non fictie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              55 of 106 DOCUMENTS

                                 de Volkskrant

                                  May 29, 2000

PvdA mist de perfecte opvolger van Kok

BYLINE: VAN ONZE VERSLAGGEEFSTER LIDY NICOLASEN

SECTION: Binnenland; Pg. 3

LENGTH: 616 words

DATELINE: ROTTERDAM


Gaat Kok, en als hij gaat, wie volgt hem dan op? Deze vragen gonsden zaterdag op
het PvdA-congres. Melkert is de slimste, Stekelenburg de populairste. De PvdA is
echter gewaarschuwd: kwesties als deze, hebben al eens diepe wonden geslagen.

Voor de gemiddelde PvdA-afgevaardige was het zaterdag even wennen in Rotterdam,
maar dat gold vooral de luxe ambiance van het World Trade Centre en de nieuwe
opzet van het congres. En misschien ook de matheid. De opkomst was groot, jong
en oud deden ijverig mee, maar het heilig vuur tot oproer ontbrak.

Zelfs de poging van fractieleider Ad Melkert om Paars voor de toekomst vast te
houden, kreeg een welwillend applaus. Het gaat goed met het land, het gaat goed
met Paars, dus waarom niet. Melkert zelf heeft er helemaal geen zin in de twee
jaar die Paars II nog rest, te verkwanselen aan gepraat over toekomstige
coalities. Laat staan aan speculaties over zijn eigen rol, want daarover gaat
het natuurlijk.

De opvolging in de PvdA is een kwestie geworden. Partijleider Wim Kok houdt de
spanning erin. Over een jaar besluit hij in samenspraak met partij en naasten
definitief of hij een derde termijn zal aanvaarden, zei hij onlangs in de
Volkskrant. Maar de doorsnee congresganger deelt zijn twijfel helemaal niet.

Die is ervan overtuigd dat Kok doorgaat. Hij heeft er lol in, hij steekt goed in
zijn vel, zeggen ze. Of, refererend aan eerdere uitspraken, hij heeft het
beloofd en Kok komt zijn beloften altijd na. Dus krijgt Kok een klaterend
applaus als hij de zegeningen van de sociaal-democratie telt.

Wie mee wil denken met Kok, ziet er zorgelijker uit. Opvolgingskwesties hebben
in het verleden diepe wonden in de partij geslagen. Melkert is op papier de
gedoodverfde kandidaat. Hij heeft voldoende politieke en bestuurlijke ervaring,
is veruit de slimste en heeft als leider de fractie vooralsnog in de touwen
weten te houden.

Er is een maar. Melkert is geen stemmentrekker voor de gewone man. Hij mist voor
de tv-camera de uitstraling van 'vader des vaderlands', de warmte en het
charisma dat erbij hoort. Televisie is belangrijk, weet iedereen uit ervaring.
De namen van de CDA-leiders Brinkman en Heerma vallen. Zelfs die van de
houterige Amerikaanse presidentskandidaat Gore die het natuurtalent Clinton moet
opvolgen.

Ook Melkerts te verwachten VVD-tegenstrever Hans Dijkstal haalt het in
populariteit niet bij Kok. Toch is in PvdA-kring de vrees groot dat haar
coalitiegenoot maar tevens aartsvijand straks de grootste van het land wordt,
mocht Melkert de campagne leiden.

Het lijstje van andere kandidaten is klein. Job Cohen, staatssecretaris van
Justitie, wordt steevast genoemd. Van hem is bekend dat hij dolgraag
burgemeester van Amsterdam wordt. Cohen was er zaterdag. Wie ontbrak, was Johan
Stekelenburg, burgemeester van Tilburg en ook genoemd. Hij is een stemmentrekker
en dat is het.

Melkert dus, zij het op termijn, weten partijgangers beslist. Hij moet eerst wat
ruw weer krijgen om beter uit de verf te komen, oordeelt een vooraanstaand
partijlid. Hij is niet de enige die zeker denkt te weten dat Kok lijsttrekker
wordt, het volgende kabinet gaat leiden, tussentijds opstapt om Prodi op te
volgens als voorzitter van de Europese Commissie om aldus Melkert nog wat tijd
te gunnen.

'Die norse man met die sombere snor', noemt Melkert zichzelf ineens, als hij het
PvdA-congres herinnert aan de 'strenge woordvoerder' van eertijds die
bezuinigingen en lastenverlichting eiste. Het was voor de PvdA toen vloeken in
de kerk.

En nu? De snor is al een tijdje weg. 'Geen ander mens, niet bekeerd, maar
gesterkt door idealen.'

Politieke partijen ; Politiek en Staat ; Binnenlandse Politiek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              56 of 106 DOCUMENTS

                                 de Volkskrant

                                  May 27, 2000

De nieuwe generasi

BYLINE: TEKST CHRIS KEULEMANS FOTOGRAFIE ERIK PRASETYA

SECTION: Magazine; Pg. 29

LENGTH: 4339 words


Het gist en broeit in Jakarta, twee jaar na het aftreden van Soeharto. De
dictatuur behoort tot het verleden, maar om de toekomst vorm te geven moeten
eerst de trauma's van vroeger worden verwerkt. Een nieuwe generatie is komen
bovendrijven. Radicale kunstenaars, studenten en activisten proberen buiten de
reguliere oppositie om nieuwe wegen naar de toekomst te vinden. Er wordt heftig
gediscussieerd over ideologie en religie, communisme en islam. Ze willen de
samenleving haar geheugen teruggeven, want de geschiedenis was altijd eigendom
van de regering. 'We zijn verdwaald in het bos, zonder kaart.'

Door het centrum van de stad, in de schaduw van de uitzinnige skyline, scheurt
toeterend een kolonne bussen in wit en groen, stampvol jonge mannen met baarden
en tulbanden. Het is Muharram, islamitisch nieuwjaar. De bussen zijn met
spandoeken behangen, 'Ga mee strijden in de jihad op Ambon!' Uit de ramen hangen
jongens met getrokken kromzwaarden. Als ze mij op de stoep zien staan,
schreeuwen ze dingen die ik niet versta. Ze zijn op weg naar het parlement,
vijfduizend man sterk, om tekeer te gaan tegen de christenmoordenaars en tegen
president Wahid, die een einde wil maken aan het verbod op de communistische
partij, hun doodsvijand.

Wanneer ik een paar dagen later het parlementsterrein oploop is het er heet en
uitgestorven. De brede trappen herken ik van televisie, toen Soeharto zijn
terugtreden aankondigde en de de mon stranten gek werden van vreugde. Tot aan
die dag, precies twee jaar geleden, was dit voor buitenstaanders absoluut
verboden gebied. Nu komen er drie bussen met stakende onderwijzers binnen,
mannen en vrouwen in uniform die het in de hoge hal op een zingen en joelen
zetten, om pas weer af te reizen als de minister toezegt hun eis van
loonsverhoging tot 1,75 gulden per uur te zullen bekijken. Even later staat er
een tweede groep voor de deur, kleiner en grimmiger. Luchthaven per so neel dat
fatsoenlijke werkvoorwaarden eist. Maar de baas heeft deelnemers met ontslag
gedreigd en dus is de opkomst laag.

Het gebouw staat onaangedaan voor ze open. Vier in elkaar geschoven paviljoens,
aangelegd in de kalme, zelfverzekerde geometrie van de jaren zestig. De macht
die er woonde heeft zich spoorloos teruggetrokken. De spreekkoren galmen er
makkelijk, de opwinding van alle dagelijkse, nieuwe demonstraties past er
moeiteloos in. Pas na hun vertrek, als een enkele politieman of ambtenaar nog
zijn ronde doet, zie ik hoe deze ruimte afzonderlijke mensen nietig maakt,
onzichtbaar bijna.

Hier huisde de Nieuwe Orde van Soeharto. Officieel bestaat hij niet meer, maar
iedereen die ik spreek, zegt dat de dubbele moraal en het rigide vijandsdenken
nog diep in de samenleving verankerd zijn. Alle demonstraties die nu door de
stad razen - het zijn stuiptrekkingen van de Nieuwe Orde. Soeharto was nog niet
zo lang aan de macht toen ik hier woonde. In Jakarta leerde ik voetballen en
gitaarspelen. Ik bracht er twee gelukkige jaren van mijn jeugd door. En 's
nachts hield ik uit angst voor communisten de ramen stevig dicht. Het fijne wist
ik er niet van. Ik was tien. Maar dat communisten mannen waren die in het donker
naar binnen klommen om je keel door te snijden, dat begreep ik uit de verhalen
die fluisterend de ronde deden.

Dat was in 1970. Nu ben ik voor het eerst terug, op zoek naar de kunstenaars,
studenten en activisten die in de afgelopen jaren, buiten de gevestigde
politieke structuren om, het gezicht zijn gaan bepalen van een stormachtige,
versplinterde, hyperactieve generatie. Niet de reguliere oppositie, maar de
radicale of artistieke tegenstemmen.

Taxiritten door de stad, langs loodsen met brommerhelmen en motorzadels,
kopieerapparaten in de open lucht, rijdende kraampjes met nasi uduk en
limonade-ijs, lijstenmakers die de nieuwe president met de luie, listige ogen in
goud omhuld aan de deur hebben gespijkerd, krantenverkopers slalommend tussen de
stilstaande auto's voor het stoplicht, oud-witte praktijken van tandartsen en
accountants, optrekjes van gaas, hout en golfplaat waar je door de kieren mensen
voor de televisie ziet hangen - eindeloze taxiritten brengen me van de een naar
de ander. Hoe gaan ze de toekomst tegemoet? Hoe werkt de uitvinding van de
democratie in een gistende, broeiende stad van zeventien miljoen mensen, de
hoofdstad van een land in economische crisis dat, nu het eindelijk van de
dictatuur af is, met geweld uit elkaar dreigt te vallen? Hoe staan de twintigers
en dertigers die in 1998 het onmogelijke waarmaakten er nu voor?

Het gaat nog altijd over de communisten. Over de vroege morgen van 1 oktober
1965, toen zes generaals in hun bed werden vermoord, en de verschrikkelijke
nasleep. De jonge Soeharto sloeg de nooit opgehelderde coup neer, gaf de schuld
aan de communisten en nam zelf de macht over. Door het hele land werd iedereen
die ook maar de verdenking droeg van communistische sympathieen afgemaakt of
gevangen gezet. Honderdduizenden slachtoffers vielen, de Partai Komunis
Indonesia werd verboden en Soeharto demoniseerde het communisme zo dat mensen
zelfs het woord niet hardop durfden uit te spreken.

'1965 is de moeder van het huidige geweld', zegt Garin Nugroho (39). De
bekendste filmmaker van zijn generatie is een flitsende prater met een
schaterlach die zijn gedrevenheid camoufleert. Zijn vorige film, Leaves on a
pillow, opende een jaar geleden het Rot ter damse filmfestival. De affiches van
zijn nieuwste schokten dit voorjaar het Indonesische publiek. Voor het eerst was
in het hele land een beeld van de anti-communistische terreur te zien: de
korrelige foto van een politieman die een vastgebonden vrouw een jute zak over
het hoofd trekt. 'Voor deze film, Puisi tak terkuburkan, ben ik teruggegaan naar
1965 omdat de geschiedenis tot nu toe altijd eigendom van de regering was. De
kinderen die toen het geweld zagen, hebben daar nooit over mogen praten. De
overlevenden mochten niet om de doden huilen. De paniek vandaag in Indonesie is
het trauma dat eindelijk openbarst. Nu alles gezegd mag worden breekt de
razernij los.'

Eerst dringt die nog niet tot me door. Bij mijn terugkeer in Jakarta is het
vooral de melodie van de stad die ik hoor, niet de woede. Ik ga op in de
maalstroom alsof ik nooit ben weggeweest, dobber in de hitte en de
uitlaatgassen, en overal hoor ik vloeiende wijsjes, net als vroeger. Op
straathoeken pingelen jongens op afgeragde gitaren. Een dwarsfluit speelt in de
lift naar de top van het nationaal monument: de gouden vlam die uitzicht biedt
op een stad waarvan de daken verdwijnen in een waas van geelbruine smog. Overal
staat mtv Asia aan: jongens met sluik zwart haar zwerven tussen flatgebouwen en
zingen hun liedjes tegen een achtergrond van ijle elektronicaklanken.
Onschadelijke muziek, van alle scherpe randjes ontdaan, dat is Indonesie. Ook de
muezzins klinken zangerig en bijna melancholiek, als de korte schemering valt en
ze de gelovigen naar de moskee roepen.

Maar de dreiging ligt vlak onder de oppervlakte. Overal in de stad barsten grote
en kleine conflicten uit die jarenlang zijn onderdrukt. Het conflict tussen
islam en communisme, de oude religie en de oude ideologie, is daarvan het meest
explosief.

Ik bezoek het haveloze kantoor van de islamitische studentenbond pii. Er staan
dertig rode plastic stoelen klaar. Een jongen stoft met een plumeau de stalen
ladenkasten af. Een ander hangt naast de Indonesische vlag ook nog even het
groene bondsvlaggetje. Uit een transistor klinkt Indo ne sische softpop. Dan
komt Budiman Sudjatmiko binnen, de leider van de radicale beweging prd. Hij
wordt omgeven door de studenten die hem hebben uitgenodigd. Hij is hun
tegenstander, maar ze begroeten hem met ontzag. Even later vuren de jongens
ernstig hun vragen op hem af.

Het gaat over de communisten. Elders in de stad lopen op hetzelfde moment
duizenden meisjes met hoofddoeken te demonstreren tegen het voornemen van de
president om het verbod op de Partai Komunis Indonesia op te heffen. Hierbinnen
blijft het bij woorden. Communisten zijn moordlustig en tegen de islam, dat is
er jarenlang bij de jongens ingestampt. Waarom zouden zij de pki vertrouwen?
Sommige vragenstellers verliezen zich in hun woorden. Hun gezicht vertrekt van
angst en woede.

Budiman blijft laconiek. Hij geniet zichtbaar van dit soort discussies. Een paar
maanden geleden zat hij nog in de gevangenis. Als leider van de prd werd hij in
1996 opgepakt en veroordeeld tot dertien jaar. Pas na ingrijpen van Wahid,
afgelopen winter, kwam hij vrij. En nu legt hij uit dat juist dit democratie is,
dit soort discussies. Democratie is dialoog, legt hij uit, wij zijn voor
plutocratie en iedereen zijn eigen geloof.

De jongens geloven hem niet. Als de communisten eenmaal aan de macht komen,
gooien ze al hun idealen af en leven we weer in een dictatuur. 'Nee', zegt
Budiman, 'je mag politiek niet scheiden van ethiek. Mocht ik ooit aan de macht
komen, dan geef ik mijn waarden niet op.'

Na afloop spring ik bij hem in de taxi, op weg naar zijn volgende afspraak. In
Jakarta duurt elke taxirit een uur, lang genoeg voor een paar vragen. Waarom
identificeren ze hem met de pki? Is hij communist? Hij draait zich om. 'Dat mag
hier niet eens', zegt hij lijzig. 'Officieel is het hier nog steeds verboden
communist te zijn.'

Maar in zijn hoofd?

Hij kijkt me kort aan, uitdagend. 'Ja, ik ben marxist.'

En dan rollen de oude frasen van zijn lippen. Deze charismatische jongen, die de
universiteit al snel verliet maar in de gevangenis stapels boeken las over
politieke economie, reist sinds zijn vrijlating stad en land af om kaderleden te
werven en op te leiden, vooral onder arbeiders en boeren. Het volk moet zich
organiseren in collectieven; het staatsapparaat moet worden omgevormd totdat het
verantwoordelijk zijn taken uitvoert.

Waar hij zijn inspiratie vindt? De volkspartijen in Latijns-Amerika, de
arbeidersbeweging in Brazilie.

Hij zegt het allemaal zonder een spoor van twijfel. De toekomst van het
communisme is dertig en woont in Jakarta.

Geloof en ideologie sluiten elkaar niet altijd uit. In een winkelcentrum, met
bloemenparfum en muzak in de lucht, legt Mixil me uit wat de rode islam is. Hij
is 24, studeert islamitisch recht en geldt als een veteraan van de
studentenbeweging. Aan zijn brede, intelligente gezicht met zachte ogen is niets
af te lezen. De onverstoorbare manier waarop hij zijn verhaal doet is tegelijk
indrukwekkend en griezelig. Hij buigt zich geconcentreerd over een stuk papier
om uit te tekenen hoe de platte organisatie van Forkot in elkaar steekt, de
militante actiegroep waarvoor hij de pamfletten schrijft. Hij noemt Indonesie
een gevangene in eigen land, na jaren van uitbuiting door Soeharto, en
vergelijkt het straatarme volk met droog gras dat zomaar vlam kan vatten.

Schrikt hij als gelovige moslim niet terug voor geweld tegen de autoriteiten?
'Nee. Wij leven in oorlog met de politie en het leger, en in oorlogstijd is het
de moslim geoorloofd terug te vechten. Wij staan in de traditie van de rode
islam, van rebelse denkers als Tan Malaka en Semaun die weigerden zich aan de
Hollanders te onderwerpen. Ik lees nu het werk van Hasan Hanafi uit Egypte, die
zegt dat een moslim zijn toestand niet als het lot hoeft te beschouwen, maar als
het resultaat van een systeem dat hem onderdrukt. Onze islam gelooft niet alleen
in de verticale relatie tussen de mens en Allah, maar ook in de horizontale
relatie, in de verbondenheid tussen de onderdrukten onderling.'

Het duizelt me. De islam heeft veel gezichten in Indonesie. Ik vind een tafeltje
op het schaduwrijke terras van kuk, de Komunitas Utan Kayu. Een binnenplaats,
dertig meter van de krioelende straat en de uitlaatgassen, waar de bekende
journalist Goenawan Mohamad na het verbod op zijn weekblad Tempo in 1995 een
culturele vrijplaats aanlegde. Nu zijn er een kleine boekwinkel, een
theaterzaal, een galerie, een instituut voor persvrijheid en een literair
tijdschrift.

Van dat laatste, Kalam, is Ahmad Sahal (30) redacteur. Hij heeft net een artikel
geschreven over islam, pki en vergeving. Hij is erg geschrokken van de getrokken
zwaarden. Zelf werd hij in de beste moslimtraditie opgeleid tot kiai, geestelijk
leider, maar hij ontdekte westerse denkers en zoekt nu zijn eigen weg. 'Net als
president Gus Dur, die ook al op de islamitische school begon Das Kapital te
lezen. Ik geloof in Allah, maar verdiep mij ook in de postmoderne filosofie.
Mijn generatie kan dat. De jihad hoort hier niet. Die waait over uit de
Arabische wereld, waar ze de islam niet combineren met mensenrechten. Ik geloof
in een islam die zich voegt naar de streek en de context. In Indonesie zijn
islam en democratie verenigbaar.'

Arahmaiani (39) schuift aan, een kunstenaar die de wereld afreist met haar
performances over geloof, geweld, seks en commercie. 'Het is een paradox', zegt
ze. 'Fanatieke moslims beschouwen het lichaam als iets heiligs en bedekken het
daarom uit respect. Maar zodra dat heilige zichtbaar wordt, zodra het blootligt,
gaan ze het met nietsontziend geweld te lijf.'

Sinds ze zelf in 1983 een maand vastzat op verdenking van communisme maakt ze
het geweld tegen alles wat van de norm afwijkt tot haar thema, met haar eigen
lichaam als inzet. Het festival van internationale performance-kunst, dat ze net
hier heeft georganiseerd, riep bij het onwennige Indo nesische publiek heftige
reacties op. 'Mijn werk speelt zich af op verboden terrein. Hindoes en
boeddhisten hebben een natuurlijke, ontspannen verhouding tot het lichaam. Waar
zij naar streven is zelfbeheersing. De moslims strekken hun zucht naar controle
uit over anderen. De islamitische eis van lichaamsbedekking en de sociale
controle liggen hier in elkaars verlengde. Daar komt het autoritaire denken
vandaan, het militarisme dat deze hele samenleving doordringt. De mensen hier
hebben moeite met open omgangsvormen. Over problemen wordt niet gesproken.
Frustaties vinden pas een uitweg als ze uitbarsten.'

Ze maakte het mee in de rellen van 1998. Met honderden andere demonstranten
raakte ze klem tussen de twee viaducten bij Semanggi. De politie, boven langs de
reling opgesteld, wachtte op het donker en opende toen het vuur op de menigte.
'Ze schoten op ons als op ratten. Mensen raakten verbrand en verminkt.' Het was
de grote uitbarsting die al jaren in de lucht hing. Bijna twaalfhonderd doden,
aanvallen op de Chinese minderheid, warenhuizen die met personeel, plunderaars
en al in vlammen opgingen. Soeharto trad uiteindelijk af en sindsdien is het
land vrij, maar de mensen weten zich er nog geen raad mee. 'De deur staat nu
open, maar ze hebben drempelvrees. De vrijheid vatten ze op als vrijheid om
geweld te plegen. Ze branden elkaars huizen af, hele buurten gaan elkaar te
lijf, om niets. Het geweld is bij het dagelijks leven gaan horen. Het
militarisme is in de mensen gaan zitten.'

'Mensen die vroeger slachtoffer waren, grijpen nu zelf naar geweld', zegt Hilmar
Farid (32), historicus en activist, een paar avonden later. Het afgelopen jaar
bracht hij grotendeels door op Oost-Timor, en daar besefte hij pas echt dat de
Nieuwe Orde een politiek van geweld is geweest: geen incidenten maar een
fijnvertakt, onwrikbaar systeem. 1965, Atjeh, Oost-Timor, de Molukken, de
geweldsuitbarstingen staan niet op zichzelf. Opgroeiend in een zwijgende,
uniforme samenleving kon hij dat niet overzien. Pas nu de geschiedenis
bespreekbaar wordt, begint hij te begrijpen hoe het geweld is doorgegeven en
geinstitutionaliseerd.

In een open hemd, versleten spijkerbroek en gympies zit Hilmar op de stenen rand
van de veranda voor het kantoor van Elsam, een mensenrechtenorganisatie. De
komende maanden gaan ze hier proberen uiteenlopende slachtoffers bij elkaar te
brengen: de ouders van een plunderaar uit 1998 met de zoon van een vermoorde
communist uit 1965, Chinese winkeliers, nieuwe daklozen uit Oost-Timor. Om te
zien of ze hun ervaringen kunnen uitspreken, of ze elkaar iets te zeggen hebben
en de cyclus van geweld kunnen stilzetten.

Vrijwel iedereen die ik spreek heeft kortere of langere tijd in de gevangenis
doorgebracht. De Nieuwe Orde heeft ze altijd dicht op de huid gezeten, en nu
proberen ze ieder op hun eigen manier de atmosfeer van intimidatie en paranoia
van zich af te schudden.

Dita Sari, een vakbondsleidster van 27, die afgelopen zomer vrijkwam na drie
jaar cel, probeert werkers en studenten te verenigen in de strijd tegen het
grootkapitaal. Zij gelooft dat Marx in Indonesie nog gelijk gaat krijgen: de
grote crisis van het nieuwe imperialisme, vertegenwoordigd door het imf en de
Wereldbank, zal onvermijdelijk en gewelddadig zijn. Toch klinkt haar
strijdersjargon vermoeid, terwijl ze in kleermakerszit tegen de muur leunt van
het kleine kantoor van haar vakbond fnpbi. Sinds haar vrijlating heeft ze
heimwee naar de eerste activistenjaren, begin jaren negentig, toen alles nog
ondergronds was, de marxistische theorie op tafel lag en haar leven vol was van
gevaar en vriendschap. Het is alsof de slogans van de vakbeweging hun magie
verliezen nu ook de dictaten van de tegenstander zijn verbleekt.

Misschien is het een kwestie van taal. De dictatuur liet zijn onderdanen niet
alleen achter met herinneringen aan de gevangenis, maar ook met een taal waarin
de repressie en de beklemming doorklinken. Zelfs militante rebellen als Budiman,
Mixil of Dita Sari moeten hun kameraden toespreken in het Bahasa Indonesia, de
staatstaal. De taal van de politiestaat en de bureaucratie. Daarin heeft
iedereen leren lezen en schrijven, ongeacht wat ze thuis om zich heen hoorden.
Het was de taal waarin de Nieuwe Orde zijn monopolie op de waarheid en de
geschiedenis handhaafde. Alle andere talen, die van de dorpen en de eilanden,
waren eraan ondergeschikt. En nu is er geen alternatief meer. De media en de
overheid spreken niets anders. Afschaffen is niet aan de orde. Maar besmet is
hij wel.

Ik kom een dichter tegen die zichzelf een verloren man noemt. Afrizal Malna (42)
heeft alle banden met zijn verleden verbroken. In zijn kleine kamer staat niets
dat aan vroeger herinnert. De naam Paul Celan kent hij niet, maar als ik hem
vraag of hij zich zou kunnen vergelijken met een Duitse dichter die na 1945 voor
de opgave stond om poezie te schrijven in de taal van een natie die Auschwitz
had voortgebracht, knikt hij voorzichtig. 'Onze taal, die is ontwikkeld om
politiek te bedrijven en zaken te doen, heeft geen wortels. Er bestaat een kloof
tussen de taal die wij schrijven en de taal van de kampung, van het pleintje
waarop de dorpsbewoners spelen en handel drijven, zonder typemachine en zonder
papier. De taal van de Nieuwe Orde kende iconen en eufemismen, maar geen moraal.
Er was geen veiligheid, geen openbaarheid van spreken. Sinds de reformasi van
1998 heb ik moeite met schrijven. Er kwam zoveel informatie naar buiten.
Oost-Timor, Atjeh - de taal werd bloed.'

Bang voor de toekomst is hij niet, zegt hij. En als de angst hem toch bekruipt
pakt hij een bezem en veegt de binnenplaats van de Urban Poor Consortium (upc),
een netwerk van activisten dat probeert met tentoonstellingen en demonstraties
te voorkomen dat het leven in de kampung uit het bewustzijn van de miljoenenstad
verdwijnt.

Hoe ze dat doen? De jonge medewerkers van upc nemen me mee naar Gandaria, een
kampung verscholen achter een omheinde villawijk. Waar nu de zandpaden langs
stenen huisjes kronkelen en zwarte kippen op hoge poten rondscharrelen onder de
luifels van golfplaat lagen tien jaar geleden rijstvelden. Tegenwoordig is het
de tijdelijke woonplaats van mensen op drift, ver van de dorpen waar ze zijn
opgegroeid. Edi, Gracia en de andere medewerkers van upc, bijna allemaal nog
student, nodigen hier de vrouwen van de kampung uit voor een middagje community
mapping. In een vrijgemaakte woonkamer, tussen posters van David Beckham en
Mekka, komen ze beurtelings naar voren om met blauwe stift op een groot vel
papier te tekenen waar ze wonen. Hier staat hun huis, aan dit weggetje, daar
staat de moskee en daar de afvalberg. Nee, daar, roepen de anderen lachend.
Sommigen wonen hier al jaren, anderen pas kort. Nu brengen ze zichzelf in kaart.
Jarenlang als een amorfe massa behandeld, heen en weer geschoven door de
cityplanners, tekenen de vrouwen van de kampung vandaag hun huis en schrijven er
hun naam bij.

Later op de middag ga ik buiten in de schaduw op een tot de draad versleten
bankstel zitten. Tussen de kwetterende stemmen uit het huis en de jongetjes die
elkaar op een veldje met klei bekogelen, met ergens op de achtergrond popmuziek
uit een radio, is het alsof de dertig jaren dat ik hier ben weggeweest
vervliegen in de dampende hitte. Niet dat ik thuiskom, daarvoor blijf ik te veel
buitenstaander, maar ik vind weer toegang tot een geschiedenis die ik niet
gedacht had terug te vinden.

Misschien is dat ook het belangrijkste wat de jonge activisten en kunstenaars
hier doen: het contact met hun verleden herstellen. Opgegroeid onder een regime
dat zelf dicteerde wat mensen mochten onthouden en uitspreken raakten ze
afgezonderd van hun gemeenschap, geschiedenis en herinnering. En nu ze eindelijk
een wankele vrijheid betreden ontdekken ze dat ze alleen staan. De ervaring van
eenzaamheid, bewust of onbewust, klinkt in alle gesprekken door. Het missen van
een taal en van een gemeenschap. Vandaar misschien dat ze allemaal zeggen dat ze
het niet alleen willen doen. De dichter, de filmer, de vakbondsleider, de
studentenactivist, de filosoof en de marxist, ze spreken in bijna identieke
woorden de wens uit het volk te bereiken. Ze willen de gewone Indonesiers
aanspreken, ze zoeken het gezelschap van de kampungbewoners en de arbeiders, de
andere mensen met verzwegen herinneringen. De waanbeelden willen ze verdrijven,
de herinneringen aan het licht brengen.

Het is een direct engagement dat ik ontwend ben, maar in Jakarta zijn de
invloedrijkste kunstenaars van de nieuwe generatie er vol van. Ayu Utami (31)
identificeert zich met de jonge priester in haar roman, die de kerk verlaat om
bij de moslimbevolking te blijven van een dorp in Sumatra waarvan het land
dreigt onteigend te worden. Het boek, Saman, is al aan zijn veertiende druk toe.
Het wekte opschudding met zijn openhartige seks, in bijbelse taal beschreven,
tussen de priester en een getrouwde vrouw.

'Ik hou van de bijbel om de polyfonie ervan. Die meerstemmigheid wilde ik ook
mijn personages meegeven', zegt de mooie, tengere schrijfster, die met de
postmoderne moslim Ahmad Sahal in de redactie van Kalam zit. 'Tegenover het
katholieke geloof zelf sta ik ambigu. Mij bood het de introductie tot
abstracties als god en waarheid. Het gaf me de passie voor het zoeken naar
antwoorden, met het afscheid van het geloof zelf als onvermijdelijk resultaat.
Maar godsdienst kan ook leiden tot destructieve passies. In dit land worden
mensen vaak met religieuze motieven aangezet tot moord en doodslag. Juist in die
kringen zou ik een opener manier van denken willen introduceren.'

De muezzin op de hoek slaat aan. Utami kijkt me aan, in afwachting van de
volgende vraag, en neuriet in gedachten zachtjes mee met de oproep tot de
gelovigen.

Melodie en geweld, ze blijven elkaar afwisselen in Jakarta. Op de laatste dag
van mijn verblijf kom ik terecht in de studio van Iwan Fals (39), de rockzanger
die onder Soeharto geregeld tegen een verbod opliep en toch tot op de kleinste
eilanden herkend wordt. Hij repeteert met zijn band in het pastelkleurige
souterrain van zijn huis vlak buiten de stad. Hij is de Springsteen van
Indonesie: hele stadions zingen zijn alternatieve volksliederen, ballades van de
gewone man, met tranen in de ogen mee. Hier, in de beslotenheid, klinkt hij
bijna bedachtzaam.

Praten doet hij liever niet, maar hij laat zich wel fotograferen op de betonnen
vloer van het openluchttheater dat hij achter zijn huis laat bouwen. Hier gaan
straks jonge muzikanten en theatermakers optreden. Volgende week krijgt hij er
zevenhonderd fans uit het hele land op bezoek, voor de oprichting van een nieuwe
vereniging voor democratie en geweldloosheid. De naam is er al: Oi, Orang
Indonesia, de Indonesische mens.

Gemeenschapszoekers, ook Iwan Fals is er een. Ik moet denken aan Garin Nugroho,
de filmmaker die met zijn nieuwe film het publiek zijn geheugen terug wil geven:
de vrijheid om te huilen om de doden, en dan de terreur eindelijk achter zich te
laten. Fals, Utami, Nugroho en de anderen horen tot een generatie die de
toekomst tegemoet gaat door om te kijken. 'We zijn verdwaald in het bos, zonder
kaart', zegt Nugroho, schaterend om zijn eigen vondst. 'Voordat we verdergaan
moeten we eerst terug naar het oude gebied, waar we vandaan kwamen, het
nulgebied. Omdat we van daaruit pas de bestemming weer kunnen vinden.'

Met dank aan Nina Y. Masjhur

Budiman Sudjatmiko houdt in mei lezingen in Amsterdam en Utrecht, op uitnodiging
van de Socialistische Partij.

Werk van Arahmaiani en andere beeldend kunstenaars is te zien op de
tentoonstelling 'Reformasi Indonesia! Protest in beeld 1995-2000', in Museum
Nusantara in Delft, van 26 mei tot 3 september.

fotografie Erik Prasetya

1 juli 1999: De politie grijpt hard in bij een prd-demonstratie.

Filmmaker Garin Nugroho: '1965 is de moeder van het huidige geweld.'

Centrum van Jakarta.

Kunstenaar Arahmaiani: 'Ze schoten op ons als ratten. Mensen raakten verbrand en
verminkt.'

Boven: Illegaal gemaakte foto (mei 1999) met prd-leider Budiman Sudjatmiko
(links) die in de Cipinang-gevangenis campagne voert.

Linksonder: Studentendemonstratie.

Rechtsonder: Graffiti (oktober 1999).

Vakbondsleidster Dita Sari kwam afgelopen zomer vrij na drie jaar cel.

Rechts: Rockzanger Iwan Fals ontving zevenhonderd fans voor de oprichting van
een vereniging voor democratie en geweldloosheid.

Onder: Schrijfster Ayu Utami: 'In dit land worden mensen vaak met religieuze
motieven aangezet tot moord en doodslag.'

Binnenlandse politiek ; Binnenlandse politieke onrust ; Politiek en Staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              57 of 106 DOCUMENTS

                                 de Volkskrant

                                  May 25, 2000

De mens onder de pruik ; Het subject in de beeldende kunst

BYLINE: DOOR LUCETTE TER BORG

SECTION: Kunst en Cultuur; Pg. 26

LENGTH: 2011 words


Psychologie en beeldende kunst gaan slecht samen. In statische beelden laat zich
moeilijk vangen wat het betekent mens te zijn. 'Ich ist etwas Anderes' heet -
naar Rimbaud - de tentoonstelling over identiteit in Dusseldorf. Ik ben jij,
maar ook wij en jullie.

We zijn wat we willen zijn, meende Warhol al.

IN DE MEEST revolutionaire psychologische studie van de twintigste eeuw maakte
Sigmund Freud korte metten met het vooruitgangsgeloof van zijn tijd. De mens is
geen redelijk wezen, stelde Freud in Die Traumdeutung. Integendeel: zijn gedrag
wordt beheerst door onvervulde verlangens, lage lusten en instincten. Via de
duiding van zijn dromen - volgens Freud de Konigsweg om tot zelfkennis te komen
- verwierf de mens inzicht in zijn onbewuste en bewuste roerselen.

Om tot die conclusie te geraken, was Freud een lange weg gegaan. In zijn eigen
praktijk in Wenen had hij tal van patienten met psychische stoornissen behandeld
en bestudeerd. Hij had een corpus van filosofische en psychologische literatuur
doorgenomen. En hij was, niet in de laatste plaats, te rade gegaan bij de
klassieken en bij schrijvers als Zola, Baudelaire, Flaubert, Rimbaud. 'J'est un
autre', schreef Rimbaud en Freud geloofde dat vol overtuiging. In de
romanpersonages van schrijvers, in hun dichterlijke spinsels ontdekte hij een
schat aan kennis over de menselijke psyche en zijn ontwikkeling.

Freud ging niet te rade bij de beeldende kunst. Hij keek niet naar de
zelfportretten van Van Gogh - zo hij die al kende. Hij bestudeerde niet de
verschillende aanzichten van het barmeisje, dat Manet in 1881 schilderde voor
een spiegel in de Folies-Bergeres. Hij bezocht zelfs nauwelijks musea. Toen hij
later ging verzamelen, waren dat vooral etnografische beelden van fallussen. De
beeldende kunst moet Freud koud hebben gelaten.

Geef hem eens ongelijk. Want als het gaat om het ontrafelen van psychische
processen is de beeldende kunst een armetierige muze. Geen muze waar een
psycholoog wat aan heeft. Dat komt doordat beeldende kunst een statische
discipline is - ook al wordt er tegenwoordig van bewegende, nieuwe media gebruik
gemaakt. Bij beeldende kunst gaat het in principe nog steeds om een beeld, en
niet om de ontwikkeling in dat beeld.

Zo'n enkel beeld kan meesterlijk zijn, het oog betoveren, de ziel beroeren en de
fantasie in werking zetten. Maar nooit kan zo'n beeld een persoonlijke
geschiedenis, een ontwikkeling, schetsen. De reden daarvoor is simpel: tijd
ontbreekt. Een kunstwerk kan verslijten. In die zin krijgt de tijd greep op een
kunstwerk. Maar nooit krijgen seconden, uren, dagen en maanden vat op het beeld
an sich. Beeldende kunst staat ver boven de tijd verheven.

Monets waterlelies zijn oneindig mooi juist omdat de tijd niet kan verstrijken
in het doek. De lila lelies in Giverney zijn eeuwig dezelfde voluit bloeiende:
nooit verwelken en verrotten ze, zoals alle leven doet. Een ander voorbeeld,
Vermeers Gezicht op Delft, is al eeuwen mysterieus. Waarom? Onder andere omdat
het letterlijk schilderen van tijd - zoals Vermeer deed op de klok van de
kerktoren verderop in de stad - juist het vervreemdende gevoel veroorzaakte dat
de tijd in Delft voor eeuwig werd stilgezet. De schilder zag de kracht van dat
detail feilloos in.

Dat roerloze en geconcentreerde geeft beeldende kunst een speciale plaats in de
rij van kunstzinnige disciplines. Het maakt haar machtig, maar ook hulpeloos.

In de Kunstsammlung in Dusseldorf siert het citaat van Rimbaud in een wat
bonkige Duitse vertaling een grote tentoonstelling over beeldende kunst en
identiteit. Armin Zweite, de in Europees tentoonstellingsverband niet onbekende
directeur van de Kunstsammlung, heeft samen met een aantal conservatoren een mer
a boire van mogelijke identiteiten, ego-afsplitsingen, existentialistische
uitroepen, rollenspelen, en virtuele zelfjes bij elkaar gebracht.

'Ich ist etwas Anderes' is tomeloos in zijn verscheidenheid. Vijftig kunstenaars
uit de laatste vijftig jaar van de twintigste eeuw zijn hier verzameld, onder
wie de oudere grootheden Warhol, Nauman, Beuys, Bacon, Graham. In een
videoruimte worden vijf programmablokken vertoond met werk van
performance-kunstenaars vanaf de late jaren zestig tot nu. Al dat werk bij
elkaar documenteert wat mogelijk is als beeldend kunstenaars zich gaan afvragen
wat het inhoudt iemand te zijn.

Dat levert genoeg voorbeelden op. We kunnen ons verkleden in vrouwenpakjes en
ons geslacht verbergen zoals Jurgen Klauke doet. We kunnen ons narcisme
beproeven in een spiegelende televisieruimte van Dan Graham. We kunnen krijsen
van ellende, ons koesteren in knuffelend zachte tapijtjes of een andere persoon
spelen op internet. De uitwerkingen zijn zo divers dat anarchie en wanorde bij
een eerste aanblik overheerst. Maar bij nader inzien blijkt een waterscheiding
de geesten te verdelen.

Andy Warhol - tentoongesteld in een zaal vol klassieken - beschrijft het beter
dan dat hij het schildert, zeefdrukt of filmt. Het lijkt cru om dat te zeggen
van de godfather van de Pop Art, maar luister. 'Ik trouwde pas in 1964, toen ik
mijn eerste taperecorder kreeg, dat wil zeggen mijn vrouw. Mijn taperecorder en
ik zijn nu tien jaar getrouwd. Als ik 'wij' zeg, dan bedoel ik mijn taperecorder
en ik. Veel mensen begrijpen dat niet.'

Het was Warhol om het idee van zelfvervreemding te doen, en daarom
vermenigvuldigde hij zijn Marilyn Monroe's, zijn Jacky Kennedy's, zijn Elvis
Presley's en uiteindelijk ook zichzelf. Natuurlijk ging het Warhol er niet om
authentieke personen weer te geven. Juist door de verdubbeling van het beeld tot
in het oneindige, loste de persoonlijkheid op en werd een ding, verwant aan een
flesje cola of een pakje papieren zakdoeken. En zelfs het kunstwerk van zo'n
'ding' werd een 'ding'.

Warhols standpunt was in zijn tijd bepaald schokkend. De uitspraken waarmee hij
zijn kunst lardeerde, zijn geschriften en autobiografische krabbels, blijven tot
op de dag van vandaag de verbeelding prikkelen. Toch is dit bij zijn beeldend
werk allang niet meer het geval.

Warhols zelfportret op zeefdruk bijvoorbeeld - in Dusseldorf in zesvoud aanwezig
- is een mooie illustratie van de gedachte dat het indvidu alleen bij de gratie
van media bestaat. Maar meer dan een illustratie van die gedachte zijn de
beelden niet en ze zullen dat ook nooit meer worden. Warhols zelfportretten en
filmsterren zijn inmiddels zelf verworden tot het cliche van het cliche dat ze
eens verbeeldden. Ze zijn uitgegroeid tot vaste elementen, meubelstukken in een
museale ruimte.

Aan Warhols denkbeelden zal het dan ook te danken zijn dat nog steeds veel
kunstenaars inspiratie bij hem zoeken. De Amerikaanse Cindy Sherman
bijvoorbeeld, staat duidelijk onder invloed. Alleen vermenigvuldigt Sherman niet
het beeld van een personage, maar vermenigvuldigt ze de personage.

De vrouw op haar foto's heeft soms haar dag niet. Dan zitten er kringen onder
haar ogen en kleven haar haren als een natte dweil om haar hoofd. Maar meestal
ziet ze er beeldschoon uit. Ze heeft zeegroene ogen, wangen als sterappeltjes en
ze is bovendien recht van lijf en leden. Ze heeft maar een nadeel. Ze verandert
nogal vaak - van humeur, smaak en uiterlijk.

De vrouw op die foto's is Sherman zelf. In steeds een andere vermomming toont ze
haar kunsten. Als de zelfontspanner afgaat, speelt de operazangeres haar
glansrol, zijgt het propere wasvrouwtje ineen op de vloer, schittert de
filmdiva, vertedert het onschuldige schoolmeisje of eindigt de del haar leven
als een op de stoep platgetrapte zak frites. Iedere foto een ander type.

Sinds het begin van de jaren tachtig trekt Sherman alle registers aan rollen
voor de camera open. Jan en alleman haalt ze bij zich in huis. Ze beklemtoont
hun stereotypen, en gaat dan weer op zoek naar een nieuw personage. Supernova's,
gedoemd om te sterven.

Wereldberoemd is Sherman met haar 'zelfportretten' geworden. Ze wordt geloofd om
haar vertolking van het hybride moderne leven, om de treffende wijze waarop zij
de van zichzelf vervreemde tijdgeest tot uitdrukking zou brengen. Haar
rollenspel zou een direct uitvloeisel zijn van de wetenschap die de moderne mens
kwelt: computers reproduceren onze ziel, onze identiteit is in cyberspace te
vermenigvuldigen, en onze ratio is allang aan flarden geschoten. Wat te doen?
roept de gewone man.

Sherman draait die noodkreet om: wij kunnen alles zijn, zegt ze met haar
beelden, wij zijn jij, ik en jullie, iedereen bij elkaar. Je bent vrij om te
kiezen wie je wilt zijn. Wie kiest, bestaat.

Hierin toont Sherman de meeste verwantschap met Warhol: in de gedachte dat
persoonlijkheid een keuze is, zoals je een jas over je schouders gooit. Iedereen
kan een diva zijn, een del, een gentleman - afhankelijk van de kleren die hij
aantrekt, de make-up die hij opsmeert, de pruik die hij opzet. Maar zegt dat
iets over de mens onder die pruik?

Nee, natuurlijk niet, zegt Armin Zweite triomfantelijk in de catalogus. Je zou
wel gek zijn als je de zelfportretten van Sherman zou interpreteren als
'authentieke zelfportretten'. Evenzo gek zou je zijn, als je de virtuele
afsplitsingen van Vibeke Tandberg, de verkleedpartijen van Jurgen Klauke en
Sophie Calle voor 'echt' zou aannemen. Hun foto's, performances en installaties
representeren geen volwaardige identiteiten, maar platte personen, over wie je
als kijker slechts details te weten komt. En daarin schuilt hun tekortkoming
voor de psycholoog en voor iedereen die wil begrijpen wat het betekent om iemand
te zijn.

Kan het ook anders? De Britse schilder Francis Bacon, van wie de Kunstsammlung
een grote hoeveelheid mooie werken bezit, is een kunstenaar die in zijn
schilderijen de mens in het middelpunt stelt. Niet omdat Bacon nu zo dol is op
de menselijke soort, maar omdat hij de mens wil tonen zoals hij denkt dat die
is.

Bacon zegt: 'Wij zijn vlees, wij zijn potentiele kadavers. Als ik een slagerij
binnenga, verbaas ik me er altijd weer over dat ik niet hier in plaats van de
dieren lig.' En zo schildert hij zijn uitgestrekte figuren, poserende prelaten
en zakenmannen: als uit de bocht geslingerde lappen biefstuk. Hun gezichten zijn
vervormd, hun ledematen verdraaid, hun gelaatsuitdrukkingen tot grimassen
vertrokken. Bij Bacon sluit geen schaduw aan op een stoelpoot, geen hoofd op een
romp. Bij Bacon is ieder mens een monster.

Ook dit zegt niet zozeer iets over de identiteit van de afgebeelde subjecten,
als wel over het mensbeeld van Bacon. Bacon schaart zich in een traditie van
twintigste-eeuwse kunstenaars die met het bestaan worstelen: Munch, Schiele,
Klimt en Max Beckmann gingen Bacon voor. Maria Lassnig, Arnulf Rainer, Vito
Acconci, Bruce Nauman vinden in hem hun zielsverwant. En Tony Oursler, Shirin
Neshat en de jonge Danica Dakic doen het principe na. Hoe verschillend ook de
uitwerking - in video's, schilderijen, computeranimaties en bekraste foto's: hun
mens twijfelt, treurt, kotst zijn ingewanden uit, verminkt zichzelf, gedraagt
zich als een beest, is zielsalleen, zichzelf kwijt. En de kunst weerspiegelt
dat.

Een beeld is aangrijpend, indrukwekkend, wonderschoon of oerlelijk. Alle kracht
van de kunstenaars bundelt zich samen in een enkel beeldend moment. Dat levert
prachtige voorstellingen op, verstilde 'beschrijvingen' van gemoedstoestanden.
Maar hoe die ontstaan, hoe het verdergaat als de tijd verstrijkt, moet je zelf
verzinnen.

Uiteindelijk is dat wat Bacon en Warhol, Sherman en Shirin Neshat bindt. Of ze
nu authenticiteit nastreven of niet - allen verhalen van de onmacht die een
beeldend kunstenaar voelt als hij probeert het wezen van de mens tot uitdrukking
te brengen. Controle uitoefenen over het beeld: dat is wat hem rest.

Tentoonstelling Ich ist etwas Anderes. Kunst am Ende des 20. Jahrhunderts. Tot
en met 18 juni. Kunstsammlung Nordrhein-Westfalen, Grabbeplatz 5, Dusseldorf. Di
t/m zo 10-18, vr 10-20uur. Catalogus DM 65,-.

Danica Dakic: Zelfportret (video,1999). Geheel boven: Stefan Hoderlein: First of
a New Breed (1999).

Beeldende kunst ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              58 of 106 DOCUMENTS

                                 de Volkskrant

                                  May 20, 2000

Honderden journalisten sinds donderdag stand-by

BYLINE: VAN ONZE VERSLAGGEVER

SECTION: Binnenland; Pg. 3

LENGTH: 604 words

DATELINE: AMSTERDAM


Televisie- en radiozenders bereiden zich voor op het mogelijk overlijden van
prins Bernhard. De draaiboeken liggen al jaren klaar, maar worden nog eens
gecheckt, honderden journalisten staan sinds donderdag stand-by en
programmadirecteuren zoeken in hun archief naar alternatieven voor al te frivole
spelletjes en voor de reclameblokken.

De HMG-zenders RTL 4, RTL 5 en Veronica beschikken over de meest gedetailleerde
plannen. Zij stappen meteen over op een gezamenlijke uitzending, waarin het
nieuws wordt gemeld, gevolgd door vijftien seconden een zwart scherm. Daarna
volgt het Wilhelmus, een in memoriam van premier Kok, opnieuw een zwart scherm,
een nieuwsbulletin en ten slotte een necrologie van 25 minuten. Alle
reclameblokken worden de eerste dag geschrapt.

RTL 5 blijft non-stop uitzenden over Bernhard, waarvoor honderd redacteuren en
technici worden vrijgemaakt en studiogasten al zijn geboekt. RTL 4 stapt na
enkele uren weer over op een aangepaste programmering. Dat betekent ieder uur
een uitgebreide nieuwsuitzending, wel Goede tijden, slechte tijden, maar niet
Het Swingpaleis.

Veronica krijgt voor de zekerheid een geheel andere programmering. De
jongerenzender heeft Art of landscape klaarliggen, het Nationaal Jeugdorkest
speelt werk van de Finse componist Sibelius en de Amerikaanse speelfilm Out of
Africa toont nostalgische scenes van de jacht op groot wild. Daarna beperkt
Veronica zich tot Text TV.

Nederland 2 ontwikkelt zich tot 'rouwnet'. In eerste instantie brengen alle
publieke radio- en tv-zenders het nieuws, maar na verloop van tijd stapt het
gros over op een aangepast programma. De actualiteitenrubrieken Netwerk, Nova en
Twee Vandaag verhuizen naar het tweede net. Daar wordt de eerste dag continu
nieuws uitgezonden, daarna - de begrafenis laat minstens acht dagen op zich
wachten - zendt Nederland 2 rechtstreeks en integraal de plechtigheden uit, en
samenvattingen aan het eind van de dag. STER-blokken worden de eerste dag
geschrapt, daarna alleen rond Het Journaal en weer later alleen rond
plechtigheden.

'We gaan niet de hele dag treurmuziek uitzenden', zegt Lars Andersson, hoofd
Actualiteiten bij de NOS. 'Ik heb de eerste draaiboeken wel eens bekeken, maar
die zijn niet meer van deze tijd.' Andersson is van plan het nieuws op alle
zenders te brengen, maar alleen op Nederland 2 verslag te doen van een nationaal
rouwproces.

'Maar daarbij moeten wij niet de maat aangeven.' Welke publieke programma's
elders worden geschrapt, is volgens hem een zaak van netcoordinatoren.
'America's Funniest Home-Video's is inderdaad een kandidaat.'

Dat geldt ook voor The Jerry Springer Show op SBS. Die zender brengt samen met
Net5 het nieuws, reportages en een necrologie. Verder vervangt het bedrijf niet
passende programma's door natuurfilms en concertregistraties met werk van onder
meer Beethoven en Bruckner.

SBS Nieuws beschikt over minder journalisten dan de rest, maar kan gebruik maken
van gemeenschappelijke beelden. Alle zenders hebben met elkaar afgespropen
registraties van plechtigheden aan elkaar door te geven. 'Daarnaast gaan we in
Hart van Nederland de gebeurtenissen intiemer verslaan. Dichterbij de gewone
man', zegt hoofdredacteur Jean Mentens.

Alle commerciele radiostations kwamen vorige week speciaal voor dit onderwerp
bijeen en hebben afgesproken geen commercials uit te zenden op de dag van de
begrafenis. Ook de muziekkeuze wordt iets aangepast. 'It's a happy, happy day
zullen we niet draaien', aldus Sky Radio.

Journalistiek ; Koningshuizen ; Gezondheid ; Politiek en Staat ; Recht ;
Staatsrecht ; Staatsvormen ; Media

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              59 of 106 DOCUMENTS

                                 de Volkskrant

                                  May 20, 2000

Het Enschedese inferno van 1862

BYLINE: HENK STRABBING

SECTION: Reflex; Pg. 7

LENGTH: 954 words


KONING Willem III had zich verwaardigd helemaal van Het Loo naar Twente te
reizen. Enschede was voor de gelegenheid zwaar opgedoft. Erepoorten, guirlandes
en bogen van dennengroen in de straten tussen de merendeels houten huizen. De
vorst kwam op 1 mei 1862, ongeinteresseerd als altijd. Aan dit soort
verplichtingen aan zijn volk had hij een forse hekel. Een week later hingen of
lagen de versieringen er nog altijd. Het was erg warm geweest, de dagen ervoor.
De dennentakken waren dor en droog.

Op dat moment, zaterdag 7 mei, klonk de kreet: 'Brand!' Er was brand in de
Kalanderstraat. Drie uur later was bijna heel Enschede van de aardbodem
verdwenen. Enschedeers zouden daarvan hun eigen historische waterscheiding
maken. Dingen die gebeurd waren, situeerde je voor of na de brand.

Lezen we de Enschedese Courant, die (overigens pas drie weken later, ook door
gevolgen van de brand) schreef: 'Het personeel der brandspuiten repte zich naar
de spuiten. De schutterij kwam in de wapenen. Overal hoorde men alarm-geroep.
Alles ijlde naar de plaats des gevaars om te helpen, om te redden, waar geholpen
en gered kon worden.

'Eene zwarte rookzuil, waarin de vlammen speelden, hief zich intusschen op van
de reeds brandende gebouwen, en werd door den wind wiens kracht zich plotseling
verhief, in noord-westelijke rigting, naar de stad heen gedreven. In die zuil,
die zwart als de nacht zich steeds breeder uitzette, huisde de geest des
verderfs.

'Nog waren niet alle spuiten aanwezig of reeds klonk het geroep: 'De spinnerij
van Van Heek brandt.' Even later was het: 'De rectorschool over de gracht
brandt!' En van toen af was het, als stortte eene vlammenzee over de ongelukkige
stad.'

Waar de brand ontstond, is bekend. Het was in een achterwoning in de
Kalanderstraat die bewoond werd door de textielarbeider L. van Voorst en zijn
vrouw. De man werd een dag lang vastgehouden en hard ondervraagd, maar er bleek
geen enkel bewijs van moedwillige brandstichting.

Door de kurkdroge versieringen voor het koninklijk bezoek kon het vuur
gemakkelijk overslaan van de ene kant van de straat naar de andere, geholpen
door de voortdurend draaiende wind. De allermeeste huizen waren nog van hout.

Honderden Enschedeers vluchtten in grote paniek. Het kwam tot enorm gedrang bij
de enige uitgangen die de stad toen kenden, de Eschpoort en de Veldpoort. Met
paard en wagen en hondenkar probeerde men de brandende stad te ontvluchten.

Commissaris der koningin jhr. mr. C. Backer kwam aangesneld uit Zwolle om zich
met de gemeentebestuurders te beraden over maatregelen. De vergadering moest
gehouden worden in het pand van raadslid W. Blijdenstein (een textielfabrikant)
omdat het raadhuis, de burgemeesterswoning en de huizen van alle andere
raadsleden en ook dat van de gemeentesecretaris verbrand waren. Commissies
werden gevormd ter leniging van de nood. Burgemeester L. ten Cate nam vrijwel
onmiddellijk ontslag. Hij voelde zich politiek verantwoordelijk voor de
catastrofe.

Maar veel was er niet meer uit te richten. Nogmaals de Enschedese Courant: 'Te
een ure ging het geroep brand op, te 23/4 ure bleef het uurwerk op den toren
stilstaan, te 7 ure was Enschede een brandende puinhoop en alle leven
verdwenen.'

Wonderbaarlijk is dat in dit inferno slechts twee doden te betreuren waren en
dat er nauwelijks gewonden waren. Verdere cijfers: 633 woningen vernietigd, 25
stallen, 44 pakhuizen, vrijwel alle publieke gebouwen, scholen, de meeste
fabrieken. 660 gezinnen, 3675 mensen werden dakloos.

Kranten in binnen- en buitenland besteedden grote aandacht aan de ramp in de
textielstad. Men sprak destijds van 'een modern Pompei'. Makkelijk was de
berichtgeving niet. Boodschappers reden te paard naar Hengelo. Vandaar kon het
nieuws per telegraaf verder. De telegraafdraden waren nog niet tot Enschede
doorgetrokken (het spoor evenmin).

Minister Thorbecke van Binnenlandse Zaken stuurde vierhonderd legertenten en
liet daar later de gemeente schandelijk veel voor betalen. Hij was zelf ook een
der eerste Haagse politici op de plek des onheils. Op 13 mei bracht hij in de
Tweede Kamer verslag uit. Hij had een 'toneel van verwoesting' gezien 'zoals men
zelden aanschouwt'.

Nog een keer de Enschedese Courant: 'En tusschen die puinen zwierven enkele
mannen, vrouwen en kinderen, elkander zoekende, of om afscheid te nemen van de
plaats waar zij eenmaal gelukkig waren en waar nu hunne herinnering, hun leven,
de vrucht van hun zwoegen en voor velen ook van hunner ouderen vlijt in het
vuurgraf bedolven lag. Men zag geen handen wringen. Er was slechts stomheid, de
stomheid der ontzetting op die bleeke aangezigten te lezen...'

De wederopbouw verliep voortvarend. Van alle kanten kwamen metselaars en
timmerlui naar Enschede. De drie tollen tussen Almelo en Hengelo brachten in het
rampjaar elfduizend gulden op. Dat was drieduizend gulden meer dan het jaar
ervoor. Alles te danken aan ramptoerisme en de expeditie van bouwmaterialen.

De verzekering betaalde rond zeven miljoen gulden. Uiteraard niet aan de gewone
man, want die was in die tijd niet verzekerd. Het merendeel ging naar de
textielfabrikanten. In het jaar voor de brand bezat Enschede acht
stoomspinnerijen, met 22.600 spillen, en zes stoomweverijen, met 868 getouwen.
Vijf jaar later tellen we elf stoomspinnerijen, met 63.350 spillen, en dertien
stoomweverijen, met 2.659 getouwen. De nieuwste machines konden worden
aangeschaft en de aloude concurrentie met de Engelse textielindustrie werd
afgeschud. Enschede nam vanaf dat moment ook een niet meer te overbruggen
voorsprong op Almelo en Hengelo.

FOTO SPAARNESTAD

Uitgebrande fabrikantenvilla.

Branden ; Rampen en ongevallen ; Rampen en Ongevallen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              60 of 106 DOCUMENTS

                                 de Volkskrant

                                  May 15, 2000

Ontroerende poppensterren voor camera zonder film

BYLINE: MARIJN VAN DER JAGT

SECTION: Kunst; Pg. 10

LENGTH: 459 words


Soms is theater een tweedehands kunst, die drijft op successen in andere
disciplines. Of het nou een roman is of een documentaire; wat de theatermaker
mooi vindt, wil hij navertellen. Schiet de taal van het theater vervolgens
tekort, dan snap je niet wat de zin is van zo'n navertelling.

Regisseur Margrith Vrenegoor maakt met haar groep Courage regelmatig zulke
missers. Hart van Steen van theatergroep Courage was een bleek aftreksel van
Renate Dorresteins aangrijpende boek, Hiroshima Mon Amour riep het verlangen op
naar de film en Berlin Alexanderplatz naar de tv-serie. Maar net zo vaak lukt
het navertelster Vrenegoor om het origineel te doen vergeten.

Bij haar voorstelling Il Paradiso wierp de wisselwerking tussen acteurs op de
video en op het podium nieuw licht op de spanning tussen echt en fake in de
navertelde film over twee Italiaanse broers. En ook bij De Sterrenmaker vond
Vrenegoor een inventieve vorm, dankzij samenwerking met Speeltheater Holland,
specialisten in het werken met poppen.

De inspiratiebron is opnieuw een recent filmsucces: l'Uomo delle Stelle van
Guiseppe Tornatore, over een charlatan die in de jaren vijftig geld verdient met
een camera zonder film er in. Tegen betaling kan men bij Joe Morelli een
zogenaamde screentest doen, en zo geeft de oplichter elke Jan-met-de-pet de
mogelijkheid om van het sterrendom te dromen.

Har Smeets, vaste sterspeler van Courage, is met zijn donkerbruine acteerstem en
zijn knappe, maar wat stijve voorkomen genkipt voor de would-be Morelli. Samen
met acteurs Nico de Vries en Margot van Doorn is Smeets tegenspeler en
manipulator van een woud van poppen. Deze manshoge figuren, gemaakt door Onny
Huisink van jute zakken en kledingstukken, zijn de eigenlijke sterren van de
voorstelling. Allemaal ontroerend lelijk, met hun wortelneuzen en streepmonden,
kreukelgezichten en groffe juten huid. Stokpopmager of hobbezakdik, en dan nog
geen tekstregel kunnen onthouden - daar kan zelfs Morelli's live video (wel
geprojecteerd maar zonder tape) geen Hollywoodplaatje van maken.

Deze poppen zijn nog afhankelijker van Morelli dan het volk uit Tornatore's
film. Verdwijnt de sterrenmaker dan verstillen ze tot een sinister decor. Het
toekijkende volk, maar ook de schimmen uit het gekkenhuis waar het meisje Beate
terechtkomt als haar sterrendroom uiteen spat. Dat Beate gespeeld wordt door een
actrice is het enige minpunt. Het meisje had natuurlijk een pop moeten zijn,
zo'n tragisch vogelverschrikkertje dat een man nodig heeft om te beseffen dat ze
prachtig is.

THEATER De Sterrenmaker door Courage en Speeltheater Holland. 11 mei,
Stadsschouwburg Amsterdam. Herhaling: t/m 27 mei en van 5 t/m 30 september.

Toneel ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              61 of 106 DOCUMENTS

                                 de Volkskrant

                                  May 13, 2000

In Afrika is oorlog de voortzetting van de misdaad

BYLINE: VAN ONZE CORRESPONDENT KEES BROERE

SECTION: Sport; Pg. 53

LENGTH: 1705 words

DATELINE: KIGALI


Opnieuw grijpt het geweld om zich heen in Afrika. Sierra Leone verkeert in
chaos. Legertjes desperate jongeren vechten om diamanten. Burgers kennen

slechts angst

voor rebellen

Geen continent in de wereld heeft enkel vrede gekend. Ook in het rijke,
hoogontwikkelde Europa woedden de afgelopen tien jaar oorlogen. In Afrika is het
niet anders. Alleen is daar oorlog een voortzetting op grote schaal geworden van
de misdaad, zoals sommige Afrika-kenners het, met een variatie op de bekende
uitspraak van Clausewitz, zeggen. En dat geeft een heel ander perspectief aan
het brute geweld.

Zoals in Sierra Leone. Het RUF, het Revolutionair Verenigd Front, is omschreven
als 'een gewapende beweging met een politiek doel'. En dat is heel iets anders
dan 'een politieke beweging met een gewapende vleugel'.

Het RUF heeft, in tegenstelling tot veel andere guerrillagroepen in de wereld,
bijna geen aanhang onder ontevreden studenten in de steden of arme boeren op het
platteland. De gewone burger kent voor de rebellen van het Front enkel angst.

Wat het RUF wel heeft, zijn: diamanten, jongeren uit het lompenproletariaat in
de steden die volledig afhankelijk zijn gemaakt van hun gewapende leiders, en
connecties in de internationale misdaad. Over een politieke ideologie beschikt
de beweging hoegenaamd niet; zij heeft die ook niet nodig om verwoestend
succesvol te kunnen zijn.

Politiek is het voor het RUF voldoende om zich af te zetten tegen 'corrupte
regimes' uit het verleden. Die vernislaag hebben de rebellen gemeen met
vergelijkbare groepen in landen als Angola en Congo-Kinshasa. Een andere
overeenkomst is de aanwezigheid van delfstoffen als olie, goud, bauxiet en
diamanten. 'No rebel no dig no diamond', zei RUF-leider Foday Sankoh ooit. Het
tegendeel is het geval.

Jongeren vormen de overgrote meerderheid van Afrika's bevolking. Zij zijn het
ook die over de minste toekomstperspectieven beschikken en mede daarom het meest
vatbaar zijn voor groeperingen als het RUF. Want Afrika's oorlogen mogen dan
meestal burgeroorlogen zijn, etnisch zijn zij doorgaans niet, zoals vaak wordt
beweerd.

Een rapport van het Amerikaanse State Department spreekt daarover heldere taal.
De echte redenen voor strijd, aldus het rapport, vormen economische hebzucht,
wanbestuur en het persoonlijk voordeel dat grote groepen jongeren kunnen krijgen
door het feit dat zij in staat zijn 'wapens te dragen om straffeloos de
burgerbevolking te terroriseren, verminken en vermoorden'.

Dat alles is in Sierra Leone en andere Afrikaanse landen op grote schaal
gebeurd. Om jongeren zo ver te laten komen, zijn twee dingen nodig. Ze moeten
gebruik kunnen maken van zogeheten kleine wapens. Zeker na het einde van de
Koude Oorlog kan het continent hierover overvloedig beschikken.

Op de tweede plaats moeten de kindsoldaten tot blinde gehoorzaamheid gebracht
worden. Hoe dat gaat, bleek deze week in Freetown nadat regeringsgezinde
krijgers de residentie van Foday Sankoh hadden overgenomen. In de puinhopen van
het gebouw zijn talrijke injectienaalden gevonden. Veel jonge rebellen worden
met cocaine ingespoten alvorens zij op oorlogspad worden gestuurd. Het drogeren
is een praktijk die, om eens een Oost-Afrikaans land te noemen, ook voorkomt bij
het Verzetsleger van de Heer, dat opereert in het noorden van Uganda. Drank en
de belofte van straffeloze verkrachting na het behalen van een overwinning, doen
dan de rest.

Dit alles maakt dat, in westerse ogen althans, een groot deel van de Afrikaanse
landen bekend staat als zogeheten failed states. Ze kennen geen bindend
leiderschap, geen centraal civiel gezag. Sociale verantwoordelijkheid reikt niet
verder dan de clan. Alle pogingen om te integreren in het globale systeem hebben
een averechts effect gehad. 'Liberalisering' en 'privatisering' bevorderden
hooguit het plunderen van de rijkdom.

Maar om een staat te laten mislukken, is meer nodig dan een bende gedrogeerde
jongeren. 'De politieke economie van de misdaad', zoals wetenschappers het
noemen, is voor een groot deel in handen van buitenlanders. In Sierra Leone
bijvoorbeeld zijn dat met name de Libanezen, mensen die vaak al generaties lang
in het land wonen. Zij zijn het die, met hun dubbele paspoorten, de tussenhandel
in diamanten vrijwel volledig in hun greep hebben.

De rol van buitenlanders gaat nog veel verder. Het vroegere Executive Outcomes,
het uiterst gespecialiseerde huurleger dat ook in Sierra Leone actief is
geweest, kwam niet toevallig uit Zuid-Afrika, hetzelfde land als dat van de
firma De Beers, die zo'n tweederde van de diamanthandel stevig in handen heeft.
In dit verband kunnen ook opnieuw landen als Congo en Angola worden genoemd.

En uiteindelijk reikt de buitenlandse betrokkenheid tot aan de Nederlander die
meent zijn geliefde met een bijzonder juweel te moeten verrassen. Daarmee is
Afrika niet van zijn eigen verantwoordelijkheid ontslagen. Het zicht op de
problemen, en op mogelijke oplossingen, krijgt daarmee echter wel een breder
kader.

In landen zonder delfstoffen is het over het algemeen rustig. Zoals in Senegal,
waar president Abdou Diouf eerder dit jaar de macht overdroeg nadat hij de
verkiezingen had verloren. Senegal heeft, zoals Diouf tijdens zijn campagne
onderstreepte, goud noch olie. 'Senegal heeft vrede', zei Diouf. Helemaal waar
is dit niet (in de Casamance, het zuidelijke deel van het land, woedt een
gewapende opstand), maar vergeleken met sommige andere Afrikaanse staten is het
land inderdaad een oase van rust. Er valt voor het Westen weinig te halen, of
het moeten de naaktmodellen van Peter Klashorst zijn.

In Sierra Leone is van alles te halen. Maar wie denkt dat het land door zijn
goud en diamanten ook zelf rijk is geworden, vergist zich hevig. De san san
boys, zoals de illegale diamantgravers heten, zijn even straatarm als andere
burgers. Het land heeft de laagste levensverwachting ter wereld: 35 jaar. De
oorlog die het RUF in 1991 begon, heeft economisch noch politiek iets opgelost.
Het 'corrupte regime' is hooguit verschoven van Freetown naar het diamantrijke
noordoosten van het land.

'Graaf het land maar helemaal af en laat de laatste Sierraleoner, Congolees,
Liberiaan en Angolees het licht uitdoen.' De gedachte is even verleidelijk als
inhumaan. Oorlog in Afrika mag dan 'misdaad op grote schaal' zijn, het is
misdaad die niet alleen voor een handjevol brute Afrikanen, maar ook voor hun
westerse partners in crime lonend blijkt te zijn. Het probleem dient dus aan
twee kanten tegelijkterijd aangepakt te worden.

Met een goedbedoelde maar verkeerd opgezette vredesmissie als die van Unamsil in
Sierra Leone is dat onmogelijk.

Voor dit artikel is onder meer gebruik gemaakt van The Criminalization of the
State in Africa van J.F. Bayart e.a., en van African Guerrillas van C. Clapham
(red.).

Oorlog in Afrika

Sierra Leone

RUF-rebellen hebben het vredesakkoord verbroken en hebben zich gekeerd tegen de
VN-vredesmacht en het regeringsleger. Zij weigeren het beheer van de
diamantmijnen op te geven. De strijders van Sankoh houden 500 VN'ers in
gijzeling. Hun opmars naar de hoofdstad is voorlopig gestuit met hulp van
Nigeriaanse VN-troepen. Een Britse evacuatiemacht beschermt de hoofdstad
Freetown.

Congo-Kinshasa

Er is geen eind in zicht voor de opstand tegen president Kabila, die wordt
gesteund door Zimbabwe, Angola en Namibie. Het vredesakkoord wordt stelselmatig
geschonden door alle partijen. Rebellengroepen raken steeds weer onderling
slaags. Dit leidt tot grote spanning tussen de twee landen die het verzet
steunen: Uganda en Rwanda.

Rwanda versus Uganda

Rwandese en Ugandese troepen beschieten elkaar in Kisangani, de belangrijkste
stad van de Congolese rebellen. Beide landen hebben troepen samengetrokken bij
hun gezamenlijke grens. De ruzie tussen de twee regimes, tot voor kort nauwe
bondgenoten, lijkt te gaan over het beheer van grondstoffen (diamant) in Congo
en de hegemonie in de regio.

Burundi

De burgeroorlog van het Hutu-verzet tegen de door Tutsi's gedomineerde militaire
junta laait weer op. In het grensgebied met Tanzania zouden tientallen, volgens
sommige berichten honderden, doden zijn gevallen. Burundi beschuldigt Tanzania
ervan de Burundese rebellen vrij spel te geven of zelfs te steunen. De
bemiddelingspogingen van Nelson Mandela hebben nog niet geleid tot vermindering
van het geweld.

Eritrea versus Ethiopie

Gisteren zijn nieuwe gevechten uitgebroken langs de grens tussen Ethiopie en
Eritrea. Het grensconflict heeft meer weg van een prestigeslag. Honderdduizenden
soldaten hebben zich langs de grens ingegraven. Bij vorige gevechtsronden (1998
en 1999) in de loopgravenoorlog sneuvelden tienduizenden soldaten. De
hongersnood in de twee landen is deels veroorzaakt door droogte, deels door de
oorlog, die honderdduizenden boerengezinnen op de vlucht heeft gejaagd.

Sudan

Het verzet in Zuid-Sudan brak deze week voorbereidende gesprekken over
onderhandelingen met het bewind in Khartum af. In de twintig jaar dat de opstand
in het zuiden woedt hebben besprekingen nooit tot niets geleid.

Angola

Het rebellenleger Unita is verder in de verdediging gedrongen dan ooit tevoren,
maar verslagen zijn Savimbi's strijders nog lang niet. De VN heeft zich zeer
ingespannen om te bemiddelen, maar heeft de hoop op een vreedzaam vergelijk
opgegeven. De regering krijgt nu internationaal steun voor het militaire
offensief. Maar via vrienden in Congo, Rwanda en Zuid-Afrika koopt Savimbi nog
steeds met gemak wapens.

Zimbabwe

President Mugabe van Zimbabwe brengt zijn land steeds verder aan de rand van een
burgeroorlog. Zijn aanhangers bezetten landerijen van blanke eigenaars en
vermoordden leden van de nieuwe oppositie, onder wie enkele blanke boeren.
Mugabe's knokploegen intimideren nu ook landarbeiders en boerengezinnen. Het
doel lijkt het scheppen van een klimaat van angst, waarin de Zimbabwanen niet
voor de oppositie durven te stemmen bij parlementsverkiezingen die ergens in de
komende maanden moeten worden gehouden.

Criminaliteit ; Georganiseerde misdaad ; Burgeroorlogen ; Internationale
gewapende conflicten ; Politiek en Staat ; Recht ; Volkenrecht ; Binnenlandse
Politieke Onrust

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              62 of 106 DOCUMENTS

                                 de Volkskrant

                                  May 6, 2000

Immigratie-industrie vergroot juist het lijden

BYLINE: PIETER LAKEMAN

SECTION: U-pagina; Pg. 21

LENGTH: 1224 words


Immigratie kost de Staat der Nederlanden veel geld. Het is een inefficiente vorm
van altruisme, instandgehouden door de immigratie-industrie, meent Pieter
Lakeman. Die industrie misbruikt de aandrang van de gewone Nederlander mensen in
nood te willen helpen.

DE PRIMAIRE oorzaak van het multiculturele drama dat onlangs zoveel aandacht
trok, is de Nederlandse immigratiepolitiek. Die omvat arbeidersimmigratie,
asielimmigratie en immigratie pur sang (gezinsvorming). Welk algemeen belang
wordt met immigratie gediend?

Er zijn twee soorten argumenten voor immigratie naar het dichtst bevolkte land
van Europa: egoistische: wij (autochtone Nederlanders) worden er beter van, en
altruistische: zij (niet-Nederlanders) worden er beter van.

De belangrijkste egoistische argumenten zijn klassieke ondernemersargumenten. In
de jaren zestig en begin jaren zeventig waren het VNO en de
werkgeverskabinetten-de Quay en -de Jong voorvechters van arbeidersimmigratie.
De beweegredenen waren: voorkomen dat het productieapparaat onderbezet zou raken
en het omlaag drukken van de lonen van de Nederlandse arbeiders.

Momenteel steunen vooral de werkgevers verenigd in MKB Nederland de
arbeidersimmigratie en de asiel-immigratie om de zakken van de eigen leden te
vullen. Het VNO is op dit asociale standpunt teruggekomen. Ondernemers hebben in
de jaren zestig en zeventig door de immigratie ruim een miljard gulden extra
verdiend. Omstreeks 1980 raakten veel gastarbeiders zonder werk, waarna de
lasten door de Staat der Nederlanden gedragen werden en worden. Die lasten zijn
inmiddels opgelopen tot meer dan tien miljard gulden per jaar en lopen door.
Nederland besloot uit 'menselijke' motieven de gastwerklozen toe te staan hun
gezinnen naar Nederland over te brengen. Niet de bedrijven, maar de staat
draaide voor de kosten op.

Over deze kosten bestaan misverstanden. Wanneer de Staat financieel ruwweg
evenveel uitgeeft als binnenkrijgt, dan speelt hij gelijk op de modale inwoner.
Wanneer werkloosheid en sociale uitkeringen binnen een immigrantengroep hoger
zijn dan gemiddeld, wanneer die groep meer huursubsidie ontvangt dan gemiddeld,
wanneer die groep (via het ziekenfonds) meer medische diensten consumeert dan
gemiddeld, wanneer die groep meer kinderbijslag ontvangt dan gemiddeld, wanneer
die groep meer aanpassingskosten veroorzaakt dan gemiddeld, dan legt de staat
zwaar op hen toe. Deze kosten bij elkaar opgeteld, leiden tot een bedrag van
meer dan tien miljard gulden per jaar (zie voor de financiele details mijn boek
Binnen zonder kloppen).

Beseft moet worden dat, naast het staalharde egoisme van het MKB, de Staat der
Nederlanden allang niet meer egoistisch bezig is maar zeer altruistisch (bij de
tientallen miljarden guldens directe immigratiehulp komen nog de kosten van
infrastructuur en nationale overheadkosten). De vraag is echter of dit altruisme
op intelligente wijze wordt beleden.

Verlieslatende immigratie is een vorm van interne ontwikkelingshulp. Een staat
die wereldwijd maximaal leed wil verzachten, moet het nut van interne
ontwikkelingshulp vergelijken met dat van externe hulp aan politieke
vluchtelingen en armen. Dit nut moet afgemeten worden aan het aantal geholpen
mensen. Door twintig miljard gulden naar de (vluchtelingenorganisaties van de)
VN over te maken, worden meer politieke vluchtelingen en in schrijnende armoe
levende mensen geholpen dan door dat geld aan interne immigratiehulp te
besteden. Daarom is verlieslatende immigratie onverantwoord.

De belangrijkste vormen van verlieslatende immigratie zijn de asiel-immigratie
(minder dan de helft van toegelaten asiel-immigranten krijgt een reguliere
baan), de 'normale' immigratie (er komen jaarlijks vele duizenden Turken en
Marokkanen naar Nederland om met hun reeds aanwezige neven en nichten te huwen)
en de immigratie van arbeiders die minder dan anderhalf maal modaal verdienen
(een Nederlands gezin verdient anderhalf maal modaal, waarbij de staat quitte
speelt, dus er wordt verlies geleden op een gemiddeld immigratiegezin waarvan
een persoon niet meer dan een modaal inkomen verdient).

Een nieuw argument voor immigratie is de vergrijzing. Het eeuwenoude ideaal van
paren zonder baren is in Europa gerealiseerd, als gevolg waarvan de bevolking
niet meer groeit, maar een gezonde krimp vertoont. Daardoor zouden grote
financiele rampen ontstaan. Voor Nederland is dit in ieder geval onjuist.
Wanneer men niet met 55 jaar ophoudt met werken, maar met 65 jaar, zoals vroeger
ook het geval was, is er geen financieel probleem. Het is onjuist wat de VN
onlangs heeft gerapporteerd dat Europa te weinig mensen krijgt. Er zijn zoveel
mensen (6 miljard) dat inmiddels een wereldwijd watergebrek dreigt. Dan moet de
VN nodig in de Derde Wereld propaganda maken voor het krijgen van veel kinderen.
Het rapport is nauwelijks anders te interpreteren.

Nederland besteedt zijn tientallen miljarden aan hulpgelden op niet-rationele
wijze. Wat is daarvan de oorzaak?

Zoals in andere gevallen hebben ook hier pressiegroepen veel invloed. Met
immigratie naar Nederland worden de persoonlijke belangen van de leden van de
immigratie-industrie gediend. Daaronder vallen immigratie-advocaten, politici
(de politieke carriere van GroenLinks-politica Halsema is op immigratie
gebouwd), wetenschappers (bijvoorbeeld de hoogleraren Penninx en Entzinger
hebben aan salaris enkele miljoenen guldens aan de immigratie verdiend, maar
Entzinger protesteert wel bij de Raad van State wanneer achter zijn villa
tweehonderd woningen worden gebouwd terwijl die woningen nodig zijn door de
immigratie). De KLM heeft miljoenen guldens verdiend aan illegale immigratie
(waardoor directeur Van Wijk extra heeft verdiend aan zijn aandelenopties) en de
controle op binnenkomende KLM-toestellen is onlangs afgeschaft. Ook anderen
(aannemers en pensionverhuurders) profiteren van de immigratie.

De vraag blijft waardoor vooral de smaakmakende groepen in de immigratiebeweging
zoveel succes hebben met het behartigen van hun eigen asociale belangen. Daarop
is slechts een antwoord mogelijk. Men misbruikt de menselijke gevoelens en de
onwetendheid van de gemiddelde Nederlander die graag iemand helpt die in nood
verkeert. Daarnaast bedrijft men graag de eeuwenoude regentenhobby van de
zichtbare charitas. Liever inefficiente, maar zichtbaar gegeven hulp verlenen
dan onzichtbare, maar veel efficientere hulp elders. Efficienter in die zin dat
meer mensen kunnen worden geholpen.

Door deze voorkeur voor visuele charitas sterven onnodig mensen. De
immigratie-industrie met haar voorkeur voor visuele charitas vergroot wereldwijd
gezien het menselijk lijden.

De Nieuwe Gastarbeider

Politiek-cultureel centrum De Balie en de Volkskrant organiseren morgenmiddag 7
mei een discussiebijeenkomst over het thema 'De Nieuwe Gastarbeider'. Aanvang:
15.00 uur. Deelnemers aan de discussie zijn onder meer B. Dittrich (D66), F.
Halsema (GroenLinks), P. Lakeman (directeur SOBI), N. de Voogd (voorzitter
college van bestuur TU Delft), K. Roozemond (vice-voorzitter FNV) J.
Kraaijeveld-Wouters (voorzitter Centraal orgaan Opvang Asielzoekers) en P. Emmer
(hoogleraar geschiedenis, Leiden). De discussie staat onder leiding van J. Tromp
(adjunct-hoofdredacteur de Volkskrant). Reserveren: 020-5535100.

Migratie ; Maatschappij ; Bevolking

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              63 of 106 DOCUMENTS

                                 de Volkskrant

                                  May 4, 2000

Hollywood-graf

SECTION: Dag in dag uit; Pg. 21

LENGTH: 146 words


Voor mislukte filmsterren die maar blijven dromen van Hollywood is er een
troost. In het echte leven mag het dan moeilijk zijn om alleen al in de buurt
van de sterren te komen, na de dood is het een fluitje van een cent. Nou ja, het
kost een paar duizend dollar, maar dan heb je wel een graf naast dat van je
favoriete filmster. Op de in 1899 aangelegde begraafplaats Hollywood Memorial
Park zochten diverse beroemdheden een laatste rustplaats, met als gevolg dat de
'gewone man' veronderstelde dat hij daar niets te zoeken had. En daardoor
raakten de beheerders van de begraafplaats in de financiele problemen. De nieuwe
eigenaar, het bedrijf Forever Network, maakt nu uitgebreid reclame in kranten en
op internet. Ook u ligt al voor 8 duizend dollar naast Rudolph Valentino.

Film ; Filmindustrie ; Leven en dood ; Algemeen ; Kunst en Cultuur ; Kunst ;
Films

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              64 of 106 DOCUMENTS

                                 de Volkskrant

                                 April 29, 2000

Weg met de platheid

BYLINE: TEKST RON KAAL

SECTION: Magazine; Pg. 29

LENGTH: 3384 words


De huidige, brede waardering voor de zang- en levenskunst van Andre Hazes onder
mensen met 'goede smaak' staat niet op zichzelf. De culturele elite van
Nederland verheerlijkt de platheid en het gewone al veel langer. Songfestivals,
voetbal, Big Brother, soaps en funshoppen: wat goed is voor de massa, is
tegenwoordig ook prima voor de avant-garde. 'De room is uit de cultuur
verdwenen', constateert Ron Kaal, 'wat rest is taptemelk.' Pleidooi voor een
nieuw stijlbewustzijn. Plus twee voorbeelden uit de jaren dertig, de laatste
grote stijlperiode.

Kan de tijd tekens geven? De schrijver W.F. Hermans meende van niet. Maar wat te
denken van het volgende?

Een. Op donderdag 25 november 1999 brachten alle landelijke dagbladen op de
voorpagina een grote foto van Andre Hazes. Andre Hazes? Andre Hazes - in vol
ornaat bij de premiere van de documentaire, Andre Hazes - zij gelooft in mij.
Die opmerkelijke fotokeuze werd in het binnenwerk nog overtroffen door jubelende
beschouwingen. De ene krant had het over 'een historische knuffelpartij tussen
de culturele elite en de volkscultuur', de andere zag hier 'een echte Van der
Ploeg-film: kwaliteit voor een breed publiek'.

Twee. Een dag later mag een gecertificeerde intellectueel als Emma Brunt in
HP/De Tijd over vijf pagina's haar verslaving aan soaps belijden. Gezellig,
dagelijks zo'n Ersatz-familie over de vloer. Heerlijk, al die herkenbare mensen
met hun herkenbare problemen. Eindelijk, virtueel bezoek zonder ongemak.

Drie. Over niets werd het afgelopen jaar zoveel geschreven en gepraat als over
het televisie-programma Big Brother. Hoe serieuzer de krant, hoe groter de
aandacht. NRC Handelsblad kwam zelfs met een speciale bijlage, inclusief
plattegrond, grafieken en enquete, waarin meer stond dan iemand zou willen
weten. Producent John de Mol sprak van 'gewone-mensen-televisie', waarmee hij
niet bedoelde televisie-voor-gewone-mensen, dat was er al in overvloed, maar
televisie-door-gewone-mensen. Het niet-gebeuren als gebeurtenis.

Het zijn onmiskenbaar tekenen des tijds en ze wijzen allemaal dezelfde kant op.
Waar men vroeger alleen maar bang voor was, is nu een feit: de low culture heeft
de high culture verdrongen. Het nulpunt lijkt bereikt, de platheid heeft
gewonnen. 'Waar gebeurd' en 'het leven zoals het is' zijn de sleutelwoorden,
sentiment is de heersende emotie, roddel de favoriete conversatie. Waar voorheen
de aandacht was gereserveerd voor het bijzondere - een beer op een fietsje -
heerst nu de cultus van het gewone - een meneer op een fietsje. De gewone man is
gepromoveerd van publiek tot attractie.

En daar blijft het niet bij. De hele wereld, verklaarde architect Rem Koolhaas
onlangs in een interview, wordt zoetjesaan een pretpark. Het fenomeen is niet
langer beperkt tot de aangewezen enclaves met hun lawaaiige achtbanen en
dansende tekenfilmfiguurtjes. Ook de winkelpaleizen en delen van de stad zijn
veranderd in pretparken. Het nieuwe winkelen heet 'funshoppen' en wordt bij
voorkeur gedaan met het hele gezin. Dit is geen winkelen uit noodzaak, maar
winkelen als vrijetijdsbesteding. Een zondags ritje met de auto en een dagje
onder dak.

Wie Amsterdam binnenkomt vanaf het Centraal Station treft een pretpark zonder
omheining. Over het Damrak gaat het, langs eethuis, souvenirwinkel en
automatenhal, langs de menselijke standbeelden op de Dam, op naar Madame Tussaud
(een spookhuis vermomd als museum), waar de bezoekersstroom zich splitst in een
golf naar links - de Wallen op - en een golf naar rechts - Magna Plaza in.
Niemand kiest zijn route, men volgt de menigte. Hier geldt de code van het
pretpark: doe als de anderen doen. Wijk vooral niet af - niet van het parcours,
niet van het gedrag. Kleed je als iedereen, eet als iedereen, geniet als
iedereen. Hier heerst de cultuur van knakworst en trainingspak: conformeer en
consumeer.

Die verheerlijking van het banale gaat gepaard met een verkettering van het
bijzondere. Als kunst al eens de voorpagina haalt (de plek van Hazes) of op
televisie komt (het domein van Big Brother), dan uitsluitend in verband met geld
of geweld. Er is altijd wel ruimte te vinden voor opgewonden verslagen over
roofkunst, recordprijzen, budgetoverschrijdingen, museumsponsoring of vernieling
van kunstwerken, maar voor de aard en de kwaliteit van kunst is daar geen
plaats. Wie een schilderij verkoopt voor tachtig miljoen is een handige bliksem;
wie het koopt voor dat bedrag is oliedom en kan maar beter onder curatele worden
gesteld. Want geld is goed en kunst is gek. Moderne kunst roept nog steeds
afkeer op, varierend van spotlust tot agressie.

Het debat over hoge en lage cultuur is zo oud als de wereld, maar de inzet is
actueler dan ooit. Lang was het vooral een Amerikaans debat; low culture was
daar al gemeengoed toen die hier nog moest komen. Vanaf de jaren dertig hebben
zulke verschillende critici als Clement Greenberg, Gilbert Seldes, Leo
Lowenthal, Irving Howe en Dwight Macdonald daarover gepolemiseerd, en doorgaans
was hun diagnose somber.

Greenberg opent zijn beroemd geworden essay uit 1939, Avant-garde and Kitsch,
met een stelling en een vraag: 'Een en dezelfde samenleving produceert
tegelijkertijd twee zulke verschillende zaken als een gedicht van T.S. Eliot en
een liedje van Tin Pan Alley, of een schilderij van Braque en een omslag voor de
Saturday Evening Post. Alle vier zijn het uitingen van cultuur en,
ogenschijnlijk, delen van dezelfde cultuur en producten van dezelfde
maatschappij. Hier, echter, lijkt hun overeenkomst te eindigen. () Welk
cultureel perspectief is breed genoeg om ze in een verhelderende relatie tot
elkaar te plaatsen?'

In het artikel dat volgt maakt hij zich minder zorgen om de opmars van de kitsch
dan om de kwetsbaarheid van de kunst. Waar een voorhoede is, schrijft hij,
vinden we meestal ook een achterhoede. Het een is het domein van de elite, het
andere van de massa. Dat de massa geen boodschap heeft aan de avant-garde
verbaast hem niet - het is nooit anders geweest. Maar wat hem zorgen baart, is
dat nu ook de elite de avant-garde de rug toekeert.

Het zijn tegenpolen, avant-garde en kitsch. Ze mogen soms oppervlakkig op elkaar
lijken (de avant-garde annexeert graag de kitsch), maar ze zijn wezenlijk
verschillend. In de formulering van Greenberg: de avant-garde imiteert het
proces van kunst, kitsch het effect daarvan. (De stem van Andre Hazes heeft een
ingebakken traan.)

Niet elke intellectueel deelde de vrees van Greenberg. Populaire cultuur,
schrijft Gilbert Seldes in The Great Audience (1950), is altijd een bron van
zorg geweest voor de moralist en de estheet. 'De populaire smaak heeft altijd
verlangd naar een herkenbare voorstelling op een schilderij, naar een wijsje dat
kan worden meegeneuried en naar een woordvolgorde die makkelijk te volgen is; en
de grote meesters van onze tijd waren niet geneigd aan die verlangens te voldoen
- noch wilden ze romantisch zijn of sentimenteel of bijzonder moralistisch.'

Hij betreurt het dat de intellectuelen zich afwenden van de nieuwe massamedia.
Juist daardoor, meent hij, heeft bij radio en film een klimaat van
anti-intellectualisme kunnen ontstaan. Maar pessimistisch is hij niet. Hoewel
hij het aanbod van de commerciele omroep van zijn tijd laag aanslaat -
'geklets-muziek-moord' (de radio van toen lijkt op de tv van nu) - gelooft hij
heilig in de toekomst. Als de culturele industrie maar voldoende onder druk
wordt gezet, dan wordt de kwaliteit vanzelf beter. Als betere schrijvers zich
maar eens met Hollywood gaan bemoeien en als de radio maar dichters bij de
uitzendingen betrekt, dan zal alles goedkomen.

Een halve eeuw later hebben intellectuelen en kunstenaars inderdaad Hollywood
omhelst, en het resultaat is ernaar. De gemiddelde dialoog uit de gemiddelde
Amerikaanse film bestaat uit een uitwisseling van verwensingen:

- Fuck you.

- Fuck you!

- No, fuck you, motherfucker.

Wat ooit de provocatie van de avant-garde was, is nu het gnuivend domein van de
massa geworden. Fuck en suck zijn de mayonaise en ketchup van het eigentijdse
taalgebruik.

Het essay van Greenberg verscheen op een curieus moment. 1939 was het jaar van
de Wereldtentoonstelling in New York. Wat daar werd getoond was The World of
Tomorrow, een en al optimisme over de schitterende tijd die de wereld tegemoet
zou gaan. Wie het paviljoen Futurama had bezocht - een paradijs van transport en
communicatie - kreeg een button met daarop de tekst: 'Ik heb de toekomst
gezien.' Machines zouden voortaan alle werk doen; eindelijk zouden wij onze
handen vrij hebben voor de ongebreidelde beleving van geluk. De moderne tijd zou
de mens definitief bevrijden van zijn ketenen. (De Wereld van Morgen had van
alles voorzien, behalve de werkelijkheid die voor de deur stond: de Tweede
Wereldoorlog.)

In retrospectief blijken de jaren dertig ook het laatste tijdperk van een
formele stijl. De frivoliteit van de jaren twintig werd verwisseld voor een
ingetogener vormgeving, die beter paste bij de economische realiteit. Art Deco
was nog een laatste oprisping van de negentiende eeuw geweest, van overdaad en
decoratie; de moderne tijd was zakelijk, op machines en snelheid geinspireerd.
De vormgeving daarvan, vol afgeronde hoeken en vaartstrepen, bood vooral een
beeld van vooruitgang: Streamlined Moderne. Stroomlijn was minder techniek dan
esthetiek: een vormgegeven ideologie. Iemand adviseerde president Roosevelt
zelfs 'streamlining' te gebruiken als slogan voor economisch herstel.

Ook de mode was gestroomlijnd in een reeks van silhouetten, een schaal van
expressie voor de eigentijdse man. 'Dit was de tijd', schrijft Alan Flusser in
Clothes and the Man, 'dat het niveau van de Amerikaanse smaak op zijn hoogst
was, de elegantie van onze kleding gelijk aan die van om het even welk Europees
land. De jaren dertig zouden zelfs beschouwd kunnen worden als het tijdperk
waarin de Amerikaanse manier van kleden zijn hoogtepunt bereikte.'

Hollywood gaf het goede voorbeeld. Het waren de hoogtijdagen van het
studio-systeem, waarin aan de lopende band films werden geproduceerd met zulke
elegante en goedgeklede sterren als Clark Gable, Cary Grant, Fred Astaire,
Adolphe Menjou, Gary Cooper, Fairbanks Sr. en Jr. Films met een nadrukkelijke
stilering, waaraan voor de kenner de signatuur van elke studio viel af te lezen.
Het meest bewonderd werd M.G.M., de studio der studio's, dat meer sterren onder
contract had dan aan de hemel schitterden.

Het publiek ging niet alleen naar de bioscoop om aan de werkelijkheid van de
crisisjaren te ontsnappen en weg te dromen in een wereld van luxe en weelde
bevolkt door Fred en Ginger, de film werd ook geraadpleegd als stijlgids, als
ware het een tijdschrift. Films boden niet alleen een verhaal, maar -
belangrijker nog - ook een gedragscode: een manier van kleden, praten en doen.

De laatste film van Woody Allen, Sweet and Lowdown, is een hommage aan die jaren
dertig. De zogenaamde biopic van de fictieve jazzgitarist Emmet Ray is niet meer
dan een flinterdun excuus voor een parade van gestileerde glamour in kleding en
auto's en clubs, liefdevol gefilmd in gouden tonen. 'Emmet', schreef een
criticus over de held, 'doet erg zijn best om cool te zijn. Met zijn pakken met
bijpassende hoeden en de sigaret bungelend aan zijn lip, denkt hij de essentie
te belichamen van de jaren-dertig-stijl. Maar hij komt niet verder dan de stijl
van een man in een sigarettenreclame.' Al te strikte navolging ontaardt in
parodie.

Vanaf de jaren dertig tot eind jaren zeventig bood de film ons modellen van
stijl, smaak en gedrag. Sindsdien vervult de televisie die rol en de gevolgen
zijn ernaar. Waar in films de art direction van interieurs en de keuze van kunst
aan de muur een heel precieze betekenis had, is die bij de televisie verdwenen.
Het is allemaal 'decor'. Een programma als Tv-Woonmagazine komt elke keer weer
met de handige tip de muren van de woonkamer van kleurige vierkanten te
voorzien. Ze hebben alle voordelen van schilderijen zonder de nadelen. Het is
decoratie zonder bedoeling, kleur zonder visie. Het is abstractie als nieuwe
kitsch.

In die aardige rubriek in de vara tv-gids, 'Buis & Haard', wordt wekelijks min
of meer bekende Neder landers naar hun kijkgedrag gevraagd. Meest voorkomend
verlangen is 'het verstand op nul zetten', ongeacht of men de werkdag heeft
doorgebracht met breinbrekers of met lichte kantoorwerkzaamheden. Niet-denken is
blijkbaar verkieslijker dan denken. De keuze voor krimi of soap wordt niet
ingegeven door een verlangen tot bespiegeling en interpretatie, integendeel -
men wil beeld en geluid als een lauwe douche over zich heen laten komen. Het
verstand op nul, dat is het leven uitbesteed: de stem van Andre Hazes huilt voor
ons; Big Brother zit, kletst, knuffelt en boert voor ons. (De ironie is dat er
tegenwoordig zo veel 'interactiviteit' wordt ontwikkeld voor mensen die daar
helemaal niet naar verlangen. Interactiviteit - denken, reageren - is juist hun
grootste angst.)

'De radio', schreef Gilbert Seldes toen televisie de media nog niet domineerde,
'spot met de gemiddelde intelligente persoon omdat hij niet past in het klimaat
van passieve aanvaarding die de commerciele omroep moet bewerkstelligen; een
intelligent persoon is tot op zekere hoogte kritisch; hij stelt vragen, hij is
nieuwsgierig. Deze aspecten zijn overbodig voor het succes van de uitzendingen,
die zich richten op de vermoeidheid van de gewone man als hij van zijn
dagelijkse werk komt en op de dagdromen van vrouwen als man en kinderen het
huishouden aan haar hebben overgelaten.'

Sterker nog: intelligentie is verdacht. Afwijkingen in oordeel en smaak worden
niet getolereerd. Wie niet luistert naar Andre Hazes en niet weet wie wie is in
Goede tijden, Slechte tijden, of niet heeft gekeken naar Big Brother, die
plaatst zich buiten spel. Anders-zijn is indecent, een ongepaste poging je te
onderscheiden van de groep. Feind hort mit. 'Iemand die niet is zoals iedereen',
somberde Ortega y Gasset in 1932, 'die niet denkt als iedereen, loopt het risico
te worden geelimineerd. En het is natuurlijk duidelijk dat dit "iedereen" niet
"iedereen" is.'

Deugt er dan niets aan massacultuur? Natuurlijk wel. Er bestaan strips, films en
songs die zowel toegankelijk als inventief zijn, amusant en ontroerend. In de
regel geldt: hoe jonger een medium, hoe origineler de resultaten. Maar als
winstbejag en bereikcijfers gaan domineren verstart inventie tot een keurslijf,
een format. Ook hier regeert de Wet van Gresham: het slechte verdrijft het
goede. Beverly Hills is zo schoon, zei Woody Allen in Annie Hall, omdat ze hun
vuilnis niet weggooien maar veranderen in tv-shows.

De low culture die altijd vreedzaam naast de high culture had bestaan en midden
jaren zestig door de popcultuur daar zelfs bij betrokken werd (als contrast, als
citaat, als dissonant), heeft zich inmiddels ontpopt als een vraatzuchtig
monster, een Body Snatcher die alles opslokt, overneemt en gelijkschakelt.

Dwight Macdonald vergeleek de massacultuur met een lawine: een blinde kracht die
met geweld alle barrieres van klasse, traditie en smaak wegvaagt en daarmee elk
cultureel onderscheid doet vervagen.

Massacultuur, oordeelde hij, is op haar best een gevulgariseerde reflectie van
hoge cultuur en op haar slechtst een culturele nachtmerrie, een
Kulturkatzenjammer. 'Het mixt en het roert alles dooreen,' schrijft hij in
Masscult & Midcult (1960), 'waardoor iets ontstaat dat gehomogeniseerde cultuur
kan worden genoemd, naar die andere Amerikaanse prestatie, het
homogeniseringsproces dat de roomdeeltjes gelijkmatig door de melk verspreidt in
plaats van toe te laten dat ze allemaal afzonderlijk naar de top drijven. Het
interessante verschil is dat waar de room zich nog steeds in de gehomogeniseerde
melk bevindt, het op de een of andere manier verdwijnt uit gehomogeniseerde
cultuur.'

De room is uit de cultuur verdwenen, wat rest is taptemelk. Light culture. Wie
denkt dat deze ontwikkeling een bron van zorg is voor de staatssecretaris van
Cultuur, Rick van der Ploeg, komt bedrogen uit. In een interview met Vrij
Nederland etaleert hij breeduit zijn recept voor het aantrekken van een nieuw
publiek: kopieer het succes. Wie 120.000 bezoekers wil trekken, zoals het
Beeldinstituut in Rotterdam, hoeft maar een keer de plasseksfoto's van Andres
Serrano te tonen, zoals het Groninger Museum heeft bewezen. Of anders: 'Foto's
en schilderijen van dode mensen, zoals de Kunsthal en het Teylers Museum. Een
ode aan het mannelijke zwarte geslachtsdeel, zoals bij Robert Mapplethorpe en
bij Erwin Olaf. Mooi ook in zwart-wit. Dat zijn blijkbaar dingen die de mensen
willen zien.'

Dingen die de mensen willen. Een treuriger definitie van cultuurbeleid bestaat
niet. Van der Ploeg pleit voor de verplatting van de cultuur: Skyboxen in de
opera! Voetbal als cultuurmodel. Alle dagen kermis.

De oude dandy, observeerde de schrijfster Susan Sontag, haatte vulgariteit. De
nieuwe dandy apprecieert vulgariteit. Ze bedoelde: met gepaste afstand en
ironie, als camp. Zo werd de muziek van Andre Hazes een tijdlang ook
'gewaardeerd' als provocatie, als omkering van alle waarden. 'Het is goed omdat
het slecht is.' Maar ook camp werd gemeengoed; het werd door radio en televisie
geannexeerd en gepopulariseerd, en in die uitvergroting verdwenen de
aanhalingstekens. Nu zitten we ermee: Andre Hazes op de voorpagina. De zingende
knakworst als het cultuurmodel van Rick van der Ploeg.

Umberto Eco definieerde slechte smaak, op het terrein van de kunst, als het
opdringen van een geprefabriceerd effect. Maar hij was optimistisch gestemd. In
De structuur van de slechte smaak, een analyse van de argumenten van al die
Amerikaanse doemdenkers, van Greenberg tot Mac donald, onderschrijft hij veel
van hun ideeen, maar zijn conclusie is anders. Hij gelooft dat er een roman kan
bestaan die bedoeld is als ontspanningslectuur, maar die toch esthetische
kwaliteit heeft en oorspronkelijke ideeen uitdraagt. Om zijn gelijk te bewijzen,
schreef hij die roman later zelf, De naam van de roos. Het succes daarvan
illustreerde paradoxaal genoeg ook zijn ongelijk. Zoals Eco zelf constateerde:
miljoenen kochten zijn boek; duizenden lazen het daadwerkelijk.

Kunst wordt steeds meer een kwestie van 'hebben' en steeds minder van 'ervaren'.
Waarbij wat we moeten lezen, zien en horen steeds eenvormiger wordt. In Amerika,
Europa en Azie worden dezelfde bestsellers verkocht, films bezocht,
tv-programma's bekeken en muziek beluisterd. (En dezelfde kleding gedragen,
hetzelfde bier en fris gedronken, hetzelfde fast food geconsumeerd.) In het
werelddorp domineert een internationale stijl.

International Style was ook de titel van een tentoonstelling in 1932 in het
Museum of Modern Art in New York. Hier werden de opvattingen van het Bauhaus
gepresenteerd als blauwdruk voor de toekomst. Stijl moest niet langer gedicteerd
worden door lokale tradities; de wortels met het verleden moesten worden
doorgesneden, waarna de nieuwe beeldtaal waarlijk internationaal zou gaan
heersen. De architectuur van de platte daken, glazen wanden, witte muren en het
gebruik van staal en beton als bouwmaterialen zijn inderdaad de wereld gaan
domineren, maar ze heeft niet gebracht wat ervan verwacht werd. Zo adembenemend
als de eerste resultaten waren, zo voorspelbaar en fantasieloos was wat volgde.
Ook in de architectuur was het format allesbepalend, want winstgevend, geworden.

De International Style was in opzet zowel een intellectuele als een morele
beweging, de uitwerking van die oude socialistische droom van het maakbare
paradijs. De toekomst zou anders zijn, dat was een ding dat zeker was, maar niet
voorzien was dat die vorm losgesneden zou worden van zijn inhoud, van zijn
betekenis.

In deze tijd van lege vormen en loze successen zou het zinvol zijn ons eens op
dat verleden te bezinnen. Op een periode toen stijl en idee waardevoller werden
gevonden dan het geld en succes (het gevonden geld en het vanzelfsprekende
succes), waar het jonge volk van droomt. Want, zoals de Inspecteur uit de
Katzenjammer Kids het al verwoordde: 'Mit dose kids, society iss nix.'

Hoog tijd voor een nieuwe elite.

fotografie Hans Heus

Life style ; Cultuur ; Kunst en Cultuur ; Maatschappij ; Sociaal Cultureel

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              65 of 106 DOCUMENTS

                                 de Volkskrant

                                 April 26, 2000

Niemand kon om magie van Toon Hermans heen

BYLINE: HEIN JANSSEN

SECTION: Forum; Pg. 9

LENGTH: 599 words


BIJ ZIJN overlijden blijkt Toon Hermans veel zonen te hebben. Allerlei
cabaretiers van naam en faam noemen hem hun artistieke geweten, hun inspirator,
hun idool en bovenal hun vader. Toon Hermans was de uitvinder van de onemanshow.
Hij was ook de eerste artiest bij wie het noemen van alleen de voornaam al
genoeg was. Toon was Toon, zoals Freek nu Freek is en Youp Youp - eigennamen als
merknamen, inclusief kwaliteitsaanduiding.

Het is logisch dat iedereen die 'in het vak' zit zich verbonden voelt met
Hermans en zich, nu hij er niet meer is, nog een beetje in zijn warmte wil
koesteren. Hij omspant vijftig jaar amusement in Nederland, met hem zijn twee
generaties groot geworden.

De Grote Drie, zo werden Toon Hermans, Wim Sonneveld en Wim Kan genoemd - een
benaming die Hermans zelf overigens flauwekul vond, net als alle ge theoretiseer
over zijn vak. Niettemin klopte de benaming wel: samen met Sonneveld en Kan was
hij de artiest van de wederopbouw die zijn gloriejaren beleefde in de jaren
vijftig en zestig.

Nederland was toen nog overzichtelijk, een land met een hardwerkende bevolking
die eendrachtig de puinhopen van de oorlog wegwerkte. Toen de televisie
gemeengoed werd, schaarde dat volk zich een keer per jaar voor de buis om naar
Toon te kijken. Wie het zich kon permitteren, ging met de bus naar Carre om hem
in het echt te zien.

Het waren de jaren van speelgoedtreintjes en apenootjes. Hermans zong zich daar
niet van weg. Integendeel, zijn conferences gingen over appelmoes en een
gehaktbal, over het Sinterklaasfeest - over die dingen waarin een volk zich
herkent en verbonden weet. Een ballonnetje dat danste in de wind, verder reikte
de wereld niet.

Hermans miste het politieke fingerspitzengefuhl van Wim Kan en het sublieme
venijn (wat later nichtenhumor werd genoemd) van Wim Sonneveld. Sonneveld noemde
zijn collega eens een 'bruiloften- en partijen-komiek' en Hermans zei: 'Meer wil
ik ook niet zijn'. Hermans sprak de taal van de gewone man. In al zijn liedjes
gebruikte hij eigenlijk maar vier woorden: ik hou van jou.

De erfenis van Hermans werd niet overgenomen door de generatie na hem.
Integendeel, Neerlands Hoop van Bram & Freek verguisde zijn 'niets aan de
hand-mentaliteit'. Gerard Cox en Frans Halsema parodieerden Hermans' 'gezeik
over vogels en lente'. Maar niemand kon om de magie van deze artiest heen, de
kunstenaar die met zijn virtuoze taalspelletjes avond aan avond in Carre van
achttienhonderd mensen een intieme, ademloos toekijkende familie maakte. Later,
toen de tijdgeest weer milder was geworden, werd Hermans door zijn kritische
collega's weer in de armen gesloten.

Niet Freek de Jonge is de zoon van Hermans, en Youp van 't Hek ook niet -
misschien komen Herman van Veen en Mini & Maxi met hun muzikale clownerie nog
het dichtst bij hem in de buurt. Hermans was een amuseur, een aanhanger van het
minimalisme in het theater zoals Brigitte Kaandorp en Herman Finkers dat zijn.
Met hun talent als volksver makers heten zijn kinderen eerder Andre van Duin,
Tineke Schouten en Paul de Leeuw.

Maar Toon Hermans was natuurlijk vooral de vader van alle Nederlanders, zoals
Annie Schmidt de moeder daarvan was. Vader en moeder zijn nu dood. Er is geen
Grote Drie meer, laat staan een Grote Een. Duizenden grappenmakers toeren
dagelijks door het land, gaan van het kleinste stand-up-comedycafe tot de
grootste schouwburg, ter lering en vermaak, houden alle televisiekanalen bezet.
Maar met de dood van Toon heeft Mien de feestneus voorgoed in de la opgeborgen.

Cabaret ; Kunst en Cultuur ; Kunst ; Theater

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              66 of 106 DOCUMENTS

                                 de Volkskrant

                                 April 22, 2000

Kamer relativeert moeizame positie van minderheden

BYLINE: VAN ONZE VERSLAGGEEFSTER LIDY NICOLASEN

SECTION: Binnenland; Pg. 7

LENGTH: 741 words

DATELINE: DEN HAAG


De integratie van minderheden is volgens de Kamer een sociale kwestie, geen
culturele. Dat bleek tijdens het debat over de achterstand van allochtonen. Als
die bureaucratie maar verdwijnt, dan komt het allemaal wel goed.

Er was niemand in de Tweede Kamer die zich de afgelopen dagen hardop afvroeg of
Nederland de stroom migranten wel aan kan. Het moet en het zal, was de boodschap
aan het kabinet. Handenwringend accepteerden de ministers de eisen. Zij noch het
parlement willen de schuld krijgen voor het ontstaan van een sociale
onderklasse. Een groep van mensen die behalve hun kleur, ook hun armoede en
werkloosheid gemeen hebben.

De Kamer heeft lang gezwegen in het publieke debat over de achterstand van
minderheden. Regering en parlement blijken zelden leidinggevend in een
discussie. Deze keer werd die aangezwengeld door publicist Paul Scheffer, in NRC
Handelsblad. De maatschappelijke vrede gaat verloren, omdat Nederland achterover
leunt en rustig toeziet hoe hele generaties migranten mislukken, schreef hij.

Politici verwerpen zo'n verwijt. Dat kan ook moeilijk anders. Als enige land in
Europa heeft Nederland een inburgeringsprogramma en een integratiebeleid.
Akkoord, er zijn zwarte scholen, er zijn zwarte wijken. Maar dat zijn niet per
definitie slechte scholen of wijken waar niks gebeurt. De resultaten in het
onderwijs van de tweede generatie zijn spectaculair.

De afgelopen weken kwam de Kamer zichzelf tegen. Op papier is het beleid
prachtig, maar het strandt in bureaucratie. De inburgering mislukt en de
integratie faalt. De frustratie daarover, het gehakketak tussen PvdA en VVD,
waren de directe aanleiding voor het debat tussen de fractievoorzitters. Het
bood hun ook de kans zich te mengen in het debat buiten de Kamer.

Gewone burgers, intellectueel of niet, zijn vele malen minder politiek correct
dan regering en parlement. In Den Haag houdt men niet van de term sociale
onderklasse. Het is business as usual in Nederland, suggereerde
PvdA-fractieleider Melkert. Vroeger ging het om de arbeiderskinderen die zich
een positie in de middengroepen moesten zien te verwerven. Men sprak toen van
'verheffing van het volk', nu van sociale integratie. Nooit gaat het vanzelf,
altijd moet er worden getrokken en geduwd.

Relativerend doen ook andere fracties over de samenstelling van de Nederlandse
samenleving. Ze noemen haar dynamisch, onveranderd tot aanpassingen bereid. De
vraag is niet of je die samenleving wilt, de vraag is of iedereen kan meekomen,
merkte VVD-leider Dijkstal op.

De belangrijkste problemen zijn van sociale aard, vindt de Kamer, niet van
culturele. Uitgaande van de Grondwet kan de overheid voorwaarden scheppen om de
nieuwe groepen de ruimte te geven te integreren. Niet zelden wordt in dit
verband de wettelijke invoering van het rituele slachten genoemd. Iedereen moet
een beetje inschikken. Normen en waarden liggen niet vast, ze 'zijn niet door
onze voorouders in de klei van dit land aangetroffen', aldus Melkert. D66-leider
De Graaf hanteerde een andere metafoor om de interculturaliteit van Nederland te
schetsen. 'Zeker geen afgesloten kast waarin het Nederlandse tafelzilver wordt
bewaard.' Geschiedenis, andere westerse landen, migranten, dat alles heeft
waarden opgeleverd die in normen zijn vastgelegd.

Het was opvallend dat alleen het CDA en de kleine religieuze partijen zich niet
zo gemakkelijk het eigen ideaal uit handen lieten slaan. De 'eigenheid' van
Nederland, de 'dominante cultuur' stoelt op het joods-christelijk erfgoed,
aangevuld met de humanistische tradititie, aldus De Hoop Scheffer. Nieuwkomers
moeten dat weten. Cultuurrelativisme is dus niet op z'n plaats.

Maar De Hoop Scheffer slaagde er niet in de andere partijen of de leden van het
kabinet te verleiden de lof te bezingen van het eigen erfgoed. Het maakte niet
uit voor het verloop van het debat. Culturele diversiteit of niet, in de
politiek volgen op theoretische beschouwingen altijd praktische voorstellen. Wie
in Nederland niet achterop wil raken moet bovenal de taal kennen. Daarin vonden
de politici elkaar moeiteloos. Niemand weet precies waarom die wachtlijsten zo
groeien, waarom migranten er de brui aan geven, maar de schouders gaan er onder
en de wachtlijsten moeten over een jaar zijn weggewerkt. En zo ging de Kamer
uiteindelijk toch nog over tot de orde van de dag.

Pagina 19: Commentaar

Minderheden ; Sociaal cultureel ; Maatschappij ; Bevolking

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              67 of 106 DOCUMENTS

                                 de Volkskrant

                                 April 19, 2000

ORANJE ZONDER POPPENKAST

BYLINE: ANET BLEICH

SECTION: Binnenland; Pg. 3

LENGTH: 846 words


EERLIJK is eerlijk, zonder Thom de Graaf was ik me niet gauw het hoofd gaan
breken over de monarchie. Eigenaardig, goed beschouwd.

Want ik ben geen vurig monarchist. Ik zit niet aan de beeldbuis gekluisterd als
de Majesteit Haar verjaardag in Uitgeest of Bergen op Zoom komt vieren. Dat ze
de troonrede voorleest, heeft wel iets vertrouwds. Maar het eindeloze gezeur
over wie welk hoedje draagt en het pompeuze ritueel met die Gouden Koets hoeft
voor mij niet per se.

Toch liep de irritatie nooit zo hoog op dat ik dacht: weg met die poppenkast. Of
mezelf de vraag stelde: past een regerend vorstenhuis nog in deze tijd? Terwijl
die vraag wel degelijk terzake is.

Want zelfs kortstondig nadenken leidt tot de conclusie dat erfelijk koningschap
in democratisch opzicht een onding is. Zoals Hajer, Kalma en Witteveen, die zich
bezig houden met een nieuw PvdA-beginselprogram, terecht betogen: in een
democratie zijn degenen die publieke ambten bekleden verkiesbaar, of op z'n
minst verantwoording schuldig aan rechtstreeks gekozenen. Dat geldt niet voor de
regerende vorst; die wordt niet gekozen en is onschendbaar, kan niet ter
verantwoording worden geroepen.

Logisch doorredenerend zou ik me ogenblikkelijk moeten aansluiten bij een
republikeins genootschap. Natuurlijk zijn er de klassieke tegenwerpingen, die
vooral met opportuniteit te maken hebben. Beatrix doet het zo slecht niet, de
Oranjes zijn populair, en denk vooral nog even aan die dramatische vergissing
van Troelstra in 1918, die niet het koningshuis schaadde, maar 'de rooien'.
Goed, maar het is inmiddels 2000 en Beatrix is er niet het type naar om de
lezers van De Telegraaf op te roepen met z'n allen naar het Malieveld te komen.
Dus wat let ons om het koningschap terug te brengen tot een puur ceremoniele
functie, of, consequenter, af te schaffen?

Toch is daarvoor in Nederland, geen meerderheid te vinden. Komt dat voort uit
koudwatervrees? Conservatisme? Pragmatisme? Verbondenheid met de familie
Oranje-Nassau? Die laatste factor zou ik niet willen wegvlakken.

Ik ben maar een simpele, in Nederland verzeild geraakte allochtoon (twee in het
buitenland geboren ouders), maar dankzij vroege onderdompeling in de vaderlandse
geschiedenis ben ik toch redelijk op de hoogte van de historische rol van de
Oranjes. En ik moet bekennen: die rol spreekt me aan.

Laten we wel zijn, de eerste Oranje, die van de Tachtigjarige Oorlog, was voor
zijn tijd een enorm tolerante figuur. Pleitte voor vrijheid van godsdienst
temidden van fanatici. En dan die al dan niet apocriefe woorden die hij
prevelde, toen hij was neergeschoten: 'Mijn God, heb medelijden met mijn ziel en
met mijn arme volk'. Mooi toch?

Daarna is het lang tobben geweest. Met Maurits en Oldenbarnevelt, Frederik
Hendrik en een reeks minder bekende stadhouders. Met het optreden van de
Patriotten en de komst van de Fransen leek het einde daar. Maar ze kwamen terug,
de Oranjes, en opnieuw ging het niet goed. Totdat Thorbecke in 1848 de
ontkiemende democratie en de monarchie redde met zijn constitutionele formule:
de Koning onschendbaar, de ministers verantwoordelijk. Voor die tijd een geniale
vondst.

In de 20ste eeuw hebben de achtereenvolgende vorstinnen een paar keer getracht
hun macht op te rekken. Koningin Wilhelmina het sterkst. In Londen, tijdens de
Tweede Wereldoorlog, was zij niet onderdeel van de regering-in-ballingschap, zij
was die regering. Gelukkig maar. Want in mei 1940 kon een kind in de politiek
begrijpen dat Hitler op het punt stond de oorlog te winnen en dat het hoogst
haalbare een vrede door compromis was. Zo ook de toenmalige premier De Geer.
Alleen Wilhelmina niet, die stond pal voor de vrijheid van haar koninkrijk.

Juliana heeft - onder invloed van een dubieuze gebedsgenezeres - geageerd tegen
de kernwapenwedloop. Ze vond het ook jammer dat het kabinet-Den Uyl niet werd
geprolongeerd ('Maar meneer van Agt, wie let er dan op het belang van de gewone
man?') En Beatrix schijnt weinig affiniteit te hebben gehad met de politicus
Brinkman. Daar valt in te komen.

Kortom, zo laakbaar zijn de politieke interventies van de Oranjes niet geweest,
integendeel, voorzover bekend. Daar zit het probleem, meer nog dan in de
erfelijkheid van de functie van staatshoofd. Een vorst(in) met eigen invloed,
die achter de schermen meeregeert en zich niet mag verantwoorden, dat is
strijdig met een transparant, democratisch bestel.

Wat te doen? Waar blijft de nieuwe Thorbecke, die een brug slaat tussen de wens
een Oranje aan het hoofd van de staat te behouden en de eisen van de democratie?
Kan het parlement straks de nieuwe vorst niet kiezen en hem bevrijden van zijn
onschendbaarheid? Een staatshoofd met hoofdzakelijk ceremoniele taken, een
goodwill-ambassadeur, zonder invloed op de politiek van alledag, maar met het
recht zich uit te laten over kwesties van nationaal belang, daarop bekritiseerd
te worden en zich tegen die kritiek te verdedigen. Een soort Oranje-president.

Koningshuizen ; Politiek en staat ; Politiek en Staat ; Recht ; Staatsrecht ;
Staatsvormen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              68 of 106 DOCUMENTS

                                 de Volkskrant

                                 April 18, 2000

Bloednerveus!

BYLINE: CORNALD MAAS

SECTION: Binnenland; Pg. 6

LENGTH: 420 words


Niks mis met de gewone man. Zeker niet als hij liefdevol en betekenisvol
geportretteerd wordt. Ton van Royen is er dol op. Hij is, las ik, 'een
mensenvriend vermomd als verslaggever'. Dat bleek uit reportages die hij voor
het Amsterdamse AT5 maakte. En zelfs uit de reeks Door 't lint, waarin hij
lallende jongeren op Zuid-Europese stranden volgde. Soms riep Van Royen ze ter
verantwoording.

Nu brengt hij in de SBS 6-reeks Ton opnieuw 'gewonemensentelevisie'. Die mogen
voor de camera vanwege hun buitenissige liefhebberijen. Of vanwege hun diep
menselijke verhalen. Zoals de man van wie de benen per ongeluk door de arts
werden geamputeerd. Gisteren hield Van Royen het luchtiger en bezocht hij
free-fighter Gilbert 'The Hurricane'. Die wil dat zijn zoontje straks ook een
vechter wordt. Anders wordt-ie nog schilder of homo. Volgden beelden van een
gevecht. Van Royen raakte op stoom. 'Gilberts vriendin is bloednerveus!' Toch
bleef het wat zoet allemaal.

Minder onschuldig was, vorige week, het verhaal over een uit de hand gelopen
ruzie over tuinhekken. Een vrouw uit Oude Pekela vertelde hoe de buurman met een
machinegeweer haar echtgenoot doodschoot. Van Royen filmde haar terwijl ze voor
de cd-speler nog eens naar de begrafenismuziek stond te luisteren. En hij liet
haar tot in detail het verhaal van de moord vertellen. Op de plek van het
misdrijf. Tranen met tuiten, natuurlijk - zeker toen ze beschreef hoe het bloed
uit de mond van haar man stroomde. Haar dochtertje is overal van op de hoogte,
zei ze ten slotte - in het bijzijn van datzelfde dochtertje.

Nergens tilde Van Royen haar verhaal naar een hoger plan. Geen indringende
vragen over de ongetwijfeld weerbarstige relatie tussen haar man en de buurman.
Lijkt me geen doorsnee milieu, zo'n milieu waarin een machinegeweer zomaar te
voorschijn wordt getoverd. Van Royen stelde het niet ter discussie.

Zijn engagement zal oprecht zijn, maar deze reportage stond in dienst van voor
de hand liggend effectbejag. En diende verder geen enkel doel - behalve dan dat
de verdrietige moeder voor even een uitlaatklep vond. Dat haar dochtertje
uitgebreid in beeld kwam en zo misschien gestigmatiseerd wordt, realiseerde ze
zich niet, en kon Van Royen kennelijk niet al te veel schelen.

Geen nood: in Vrij Nederland las ik dat je een 'afgestompte cynicus' bent als je
de producten van Ton niet op waarde weet te schatten. En daarmee lijkt me het
nieuwe kwaliteitsdenken weer eens kernachtig samengevat.

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              69 of 106 DOCUMENTS

                                 de Volkskrant

                                 April 15, 2000

Leve koningin Beatrix, leve de president

BYLINE: C.BEUDEKER

SECTION: U-pagina; Pg. 21

LENGTH: 608 words

DATELINE: HEILOO


Het is eigenlijk jammer dat ik mijn lidmaatschap van D66 al een paar maanden
geleden heb opgezegd. Dit zou zo'n goed moment geweest zijn. Want het 'niet meer
van deze tijd' zijn, waar Thom de Graaf de monarchie van beticht (de Volkskrant,
8 april), is precies waar bij D66 de schoen wringt.

Een republiek, of beperking van de rol van de koning(in), wordt steevast
gebracht als 'democratisch'. Het vervelende voor de republikeinen is alleen dat
er voor bijna niets in Nederland zo'n grote en constante meerderheid is als nou
net voor de monarchie. Zijn ze zo naief, die republikeinen? Zijn het drammers?
Of willen ze graag af van de enige functionaris die niet afhankelijk is van hun
eigen kring van bestuurders, topambtenaren en de daarmee in symbiose levende
journalisten?

Al vierhonderd jaar ziet 'het volk' juist graag dat de Oranjes de Haagse
regenten een beetje in de gaten houden. Meer evenwicht in de machtsverdeling
tussen politici en onafhankelijk staatshoofd zou eerder wenselijk zijn dan
verdere afbraak van de laatste.

Democratie is mooi, maar niet onfeilbaar zoals de geschiedenis leert. Ook de
democratie moet niet de onbeperkte macht hebben. Maar dat soort nuchterheid is
niet besteed aan hen die democratie tot een geloof of op z'n minst een
levensstijl hebben gemaakt.

WAGENINGEN Th. v.d. Zalm

Crisisje

Je bent fractievoorzitter van D66 en je wilt wat. Maar die verdraaide kiezer
lust je kennelijk niet meer. En van je 'staatkundige vernieuwingen' komt ook al
niets van de grond. Zelfs een kabinetscrisisje heeft geen zoden aan de dijk
gezet. En je praat over je 'achterban', maar vergeet even om te kijken want daar
staat vrijwel niemand meer. De verkiezingen naderen. Wat dan?

Het koningshuis, dat is het! Altijd goed voor wat koppen in de krant, in NOVA,
Netwerk en Buitenhof. Hoera, we worden weer genoemd. Of het zal helpen? Geloof
me, de 'party is over'. Discussie over de rol van het koningshuis mag, maar dan
op niveau.

OLDENZAAL

W.L.G. Schelberg

Onmogelijk

Moderniseren en democratiseren van de monarchie. Moderniseren van een
anachronisme en democratiseren van een predemocratisch fossiel. Dat is
taalkundig al een onmogelijkheid!

RHENEN J.G.B. Elferink

Speeltje

D66 heeft weer iets gevonden, wat ook nog gedemocratiseerd moet worden. Dat zal
wel. Natuurlijk zal de koningin wel een zekere invloed hebben. Maar ik heb ook
wel eens gehoord dat de werkgevers het eigenlijk voor het zeggen hebben in dit
land. En wie weet wat er achter de schermen door wat en wie dan ook politieke
invloed wordt uitgeoefend. Maar goed, D66 zijn speeltje.

Maar ik maak me echt zorgen over onze democratie en het lijkt mij dat al de
opwinding van nu, daar peanuts bij zijn. Van alle regels en voorschriften waar
wij mee te maken krijgen, komt 70 procent uit Brussel. Daar wordt voor een groot
gedeelte ons leven bepaald en dat gaat totaal ondoorzichtig en ondemocratisch.

Zouden we ons daar eens niet meer over op moeten winden?

TEUVEN G. van der Aa

Kooi

Hebben wij het recht een begaafd, intelligent mens te degraderen tot een
etalagepop, een kermis attractie, niet verantwoordelijk voor eigen doen en laten
en bovendien verstoken van de rechten die elke gewone burger krachtens de
Grondwet bezit? Nee dus!

Wil je een koning, geef hem dan de macht en invloed die bij een koning past en
zeur daar niet over. Wil je dat niet, kies dan voor de republiek. Zet de deur
van de gouden kooi open en laat de koning(in) in vrijheid weggaan.

Januari 1998: repetitie op de Dam voor de aubade waar de jarige koningin geen
prijs op stelde.

FOTO BERT VERHOEFF - DE VOLKSKRANT

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              70 of 106 DOCUMENTS

                                 de Volkskrant

                                 April 14, 2000

Tuinkaboutersbevrijdingsfront slaat opnieuw toe

BYLINE: HELEEN BEAART

SECTION: Dag in Dag uit; Pg. 27

LENGTH: 661 words


De tuinkabouter is nogal op zichzelf. Liefst staat hij zomaar wat te mijmeren in
een perkje. Of hij staart, al dan niet hengelend, in het water van een vijver.
Laat de tuinkabouter maar een beetje; daarbij voelt hij zich het best. De
eeuwige lach op zijn gezicht spreekt boekdelen.

Helaas is het de laatste tijd nogal onrustig rond de tuinkabouter. Het is
allemaal begonnen met een grote expositie in het Bois de Boulogne in Parijs.
Daar zijn tot 23 juli in en rond het achttiende-eeuwse kasteel Bagatelle
tweeduizend tuinkabouters te zien. 'Dit is een van de mooiste parken van Parijs
en we organiseren elk jaar een tentoonstelling over tuinieren. Het leek logisch
om eens iets met kabouters te doen', zegt directeur N. Tardivier-Henrot van de
vriendenvereniging van Bagatelle. Zij denkt dat de tuinkabouter in Frankrijk
bijna even populair is als in zijn geboorteland Duitsland, waar een op de zes
inwoners er een bezit. 'De gewone man houdt van hem, maar er zijn ook
hoogopgeleide Parijzenaren die een tuinkabouter in de woonkamer hebben staan.'

Vanaf het bordes van het kasteel zwaait een 230 centimeter hoge kabouter in
zwembroek een welkomstgroet. Dwarf! Dwarf! II werd gemaakt door
kunstenaarscollectief Presence Panchounette en is voor het eerst herenigd met
zijn vrienden Dwarf! Dwarf! I (met zonnebril, sigaar en handdoek om de nek) en
III (met duikbril, op de rug van een dolfijn), die in de tuin staan. Zij zijn de
giganten onder de tuinkabouters.

Maar hier zijn ze in alle andere denkbare afmetingen, leeftijden en materialen
te bewonderen. Ze komen uit ateliers (van onder anderen de Amerikaanse
kunstenaar Jeff Koons en de Franse ontwerper Philippe Starck), uit verzamelingen
(een hobby waar vooral Duitsers zich in lijken uit te leven), fabrieken
(Duitsland en Oostenrijk zijn de belangrijkste producenten van de 600 duizend
tuinkabouters die jaarlijks op de markt komen) en musea.

Ondanks die verschillende herkomst bestaan er zeer veel overeenkomsten.
Tuinkabouters roken graag een pijp, hebben een baard, zetten een bril op als ze
een boek lezen, dragen een rode muts, zijn muzikaal en houden zo van luieren dat
het gras soms tegen hun benen op groeit. Maar ze zijn vooral gek op dieren:
eekhoorns, reigers, egels, herten en zelfs flamingo's zijn graag in hun
nabijheid. Nooit geweten: ze gebruiken schildpadden als vervoermiddel.

De Fransen dachten de tuinkabouters daarom een groot plezier te doen met een
tentoonstelling middenin het bos. Niets is minder waar. Althans, sinds de ramp
die zich vorig weekeinde voltrok. In de nacht van zaterdag op zondag heeft het
Front de Liberation des Nains de Jardin (FLNJ) dertig kabouters gekidnapt. Het
Tuinkaboutersbevrijdingsfront werd in 1996 opgericht door een groep studenten in
AlenCon en laat tuinkabouters vrij in hun biotoop: het bos. De acties van het
front zorgden voor veel opschudding en kregen navolging van sympathisanten.

Op de plaats van de ontvoering, in het park waar de kabouters aan het werk waren
tussen de wortels van een omgewaaide boom, vond directeur Tardivier-Henrot een
dreigbrief. Als de expositie niet onmiddellijk wordt gesloten, zal het front
opnieuw toeslaan. Tardivier-Henrot heeft de politie ingelicht. 'We hadden van
het FLNJ gehoord, maar ik hoopte dat ze niet zouden komen. Dit is tenslotte een
serieuze tentoonstelling. Misschien worden de kabouters snel teruggevonden in
een bos hier in de buurt. Als we binnen twee weken niets horen, doe ik
aangifte.'

Acht kabouters houden ondertussen spoedberaad in de eetzaal van het kasteel. Ze
zitten aan een gedekte tafel op stoelen die iets te hoog zijn; de benen
bungelen. Hoewel er wijnglazen klaarstaan, houden ze rijkelijk schuimende
bierpullen onder tafel. Zo te zien weten ze nog niet hoe serieus ze de
dreigementen van het FLNJ moeten nemen.

Rechts: de 230centimeter hoge 'Dwarf! Dwarf! I'.

Folklore ; Huis en tuin ; Recreatie en Vrijetijdsbesteding ; Kunst en Cultuur ;
Cultuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              71 of 106 DOCUMENTS

                                 de Volkskrant

                                 April 8, 2000

'Europa heeft immigranten hard nodig'

BYLINE: DOOR PHILIPPE REMARQUE

SECTION: Reflex; Pg. 1

LENGTH: 2179 words


Duitsland heeft vier miljoen werklozen en haalt tienduizenden computer-experts
uit India en Oost-Europa. Vreemd? Door de vergrijzing zijn nog veel meer
immigranten nodig. En niet alleen in Duitsland. 'De Europese Unie heeft
eenvoudigweg de eigen mensen niet.'

NEDERLANDSE ziekenhuizen willen Zuid-Afrikanen naar Nederland halen om te werken
als verpleegkundige. Maar er is ook een tekort aan computerexperts. De Federatie
van Nederlandse ondernemingen in de Informatietechnologie vraagt de minister van
Sociale Zaken om een versoepeling van de immigratieprocedure voor IT'ers uit
landen buiten de Europese Unie.

Zo komt in Nederland een discussie op gang die in Duitsland al een maand fel
woedt: over de immigratie van hoogopgeleide buitenlanders. Oorzaak is het
initiatief van bondskanselier Gerhard Schroder om naar Amerikaans voorbeeld
enkele tienduizenden 'green cards' (tijdelijke werk- en verblijfsvergunningen)
ter beschikking te stellen aan computerexperts uit India en Oost-Europa.

Duitsland heeft vier miljoen werklozen. Ook al zegt Schroder nog zo hard dat de
computerexperts geen banen wegnemen maar juist nieuwe creeren, het initiatief is
niet populair bij de Duitsers. De CDU gebruikt dat inmiddels voor een
populistische verkiezingscampagne onder de leus 'Kinder statt Inder': tegen meer
immigratie en voor de opleiding van Duitse computerexperts. Toch is iedereen het
erover eens dat Duitsland en Europa zich fundamenteel zouden moeten bezinnen op
de omgang met immigranten.

De Duitse denktank Bertelsmann-Stiftung, gefinancierd door de uitgever
Bertelsmann maar politiek onpartijdig, pleit al jaren voor de invoering van een
Europese immigratiewet. Twee weken geleden presenteerde Annette Heuser (29),
politicologe bij de Bertelsmann-Stiftung, een rapport. Het bevat de
aanbevelingen van Amerikaanse en Europese experts op migratiegebied.

- Wat vindt U van de 'Kinder statt Inder'-campagne van de CDU?

Dat is iets ongelooflijks. Die campagne gaat in tegen alle conclusies die de
experts trekken. We hebben ons bij dit project twee jaar lang de vraag gesteld
hoe je immigratiepolitiek positief kunt vormgeven. De eerste grondregel waar we
op uitkwamen, is dat we het immigratie-debat zakelijker moeten voeren. Dat geldt
in het bijzonder voor Duitsland, zeker als je kijkt naar de huidige discussie.

- Door de vergrijzing heeft Duitsland juist immigranten nodig, zeggen economen.

'Niet alleen Duitsland, maar alle landen van de Europese Unie en de Verenigde
Staten. Als je de demografische statistieken bekijkt, blijkt dat de komende
decennia alleen maar erger te worden. We hebben die arbeidskrachten nodig om
onze economie draaiend te houden. De nieuwste studie van de VN is heel spannend,
de getallen zijn krankzinnig. Duitsland heeft in de komende decennia ongeveer
487 duizend immigranten per jaar nodig om de werkende bevolking op het huidige
peil te houden. Voor Italie is het nog meer. Daarom moeten we een gezamenlijke
Europese oplossing vinden om de Europese Unie als global player fit te houden.
Daar hebben we eenvoudigweg de eigen mensen niet voor.'

- Dan denken de Duitsers volledig in de verkeerde richting.

'Precies. Als een politicus zegt: we hebben vier miljoen werklozen, waarom
hebben we nu nog tienduizend Indiers nodig, dan denkt de gewone man in eerste
instantie: dat klinkt logisch. Maar wie de cijfers en de achtergrond kent, moet
inzien dat dit populistisch is. We kunnen het ons absoluut niet permitteren zo
te praten als we ook maar iets van verantwoordelijkheid willen nemen voor de
economische toekomst van Duitsland en Europa. We moeten deze demografische
ontwikkeling en de positieve aspecten van immigratie voor onze samenleving
sterker naar voren brengen.

'Immigratie is geen verlies. Het nut dat de immigrant voor het gastland heeft,
moet in de publiciteit sterker worden benadrukt. Dat doen onze leiders maar
zelden. Toch is dat de opgave voor iedere verantwoordelijke politicus, in
Duitsland en de andere lidstaten van de EU. Als we erover praten, zoals in
Lissabon, hoe we de Europese Unie fit maken om de uitdaging van de
mondialisering aan te gaan, dan moeten we beslissen welke werknemers we
binnenlaten in de Europese Unie. Maar in de slotverklaring van Lissabon staat
daar geen woord over.'

- Ondanks het green-card-initiatief van bondskanselier Schroder gaat ook de SPD
als regeringspartij deze kwestie uit de weg.

'Omdat de partijen bang zijn kiezers te verliezen, wordt het debat steeds weer
afgebroken. Het thema laat zich nu eenmaal prachtig gebruiken. Maar we kunnen
ons dat niet permitteren. Daarom moeten we dit debat zonder opwinding en
zakelijk voeren, zonder dat we met ieder idee en voorstel onmiddellijk de
publiciteit zoeken.'

- Wat vindt U van Schroders voorstel?

'Positief is dat het thema immigratiepolitiek eindelijk weer hoog op de agenda
staat in Duitsland. Het tweede positieve aspect zou kunnen zijn dat we aan de
hand van het voorbeeld van de computerexperts kunnen bewijzen dat immigratie te
sturen valt. Maar het hele debat is enigszins ongelukkig, omdat de term green
card hier niet hetzelfde betekent als in de VS. Daar kunnen mensen met een green
card vijf jaar leven en werken. Daarna hebben ze het duidelijke perspectief
staatsburger van de VS worden. In Duitsland moeten ze na drie tot vijf jaar het
land verlaten. Zo hebben ze helemaal geen prikkel om naar Duitsland te komen. We
moeten er eens van afzien altijd met tijdelijke oplossingen te komen. We hebben
strategieen op de lange termijn nodig. Zo'n strategie zou voor Duitsland, maar
op den duur ook voor heel Europa, een gemeenschappelijke immigratiewet kunnen
zijn.'

- Waarom moet er volgens u een immigratiewet komen?

'We moeten inzien dat immigratie geen fenomeen is dat ooit weer voorbij gaat.
Het zal er altijd zijn. We moeten ons afvragen hoe we dat constructief kunnen
oplossen, hoe we er ook voor ons meerwaarde uit kunnen halen. Duitsland is de
facto een immigratieland, en moet het ook de jure worden. Werkgevers die het
benodigde personeel niet in Duitsland kunnen vinden, moeten de mogelijkheid
hebben arbeidskrachten uit het buitenland te halen.

'Een immigratiewet heeft het voordeel dat er een einde komt aan de jungle van
regels die nu bestaat. Voor de werkgevers is het Sisyfusarbeid zich door de
bureaucratie heen te vechten. Dan verplaatsen ze hun bedrijf misschien liever
naar het buitenland. Voor de immigranten is het onduidelijk op grond van welke
criteria ze in aanmerking komen. In een soort grote schoonmaak zouden we kunnen
vaststellen welke arbeidskrachten we eigenlijk nodig hebben in Duitsland. Naast
duidelijker criteria moeten we de immigranten dan ook een betere integratie in
het gastland bieden. En ze veel onbureaucratischer dan nu de mogelijkheid geven
een bepaalde tijd in Duitsland te werken, dan weer terug te gaan, en daarna nog
een keer te komen.'

- En wat zegt u dan tegen de mensen die zich zorgen maken over de vier miljoen
werklozen? Zijn die opgegeven?

'Natuurlijk niet. Er wordt toch geprobeerd ze aan werk te helpen met omscholing.
Als de werkgevers zeggen dat de Duitse werkloze computerexperts niet de
benodigde kwalificaties bezitten, duidt dat op fouten in ons opleidingssysteem.
Onze universiteiten zijn onvoldoende op de praktijk gericht. Werkgevers
vertellen ons dat ze een tot anderhalf jaar nodig hebben om afgestudeerden na de
opleiding klaar te stomen voor het werk dat ze moeten doen. Er moet een veel
nauwere samenwerking tussen universiteiten en ondernemingen komen.'

- Wat zijn de voordelen van een Europese immigratiewet?

'We hebben tijdens de Europese Raad in Tampere bepaald dat binnen vier jaar de
asiel- en immigratiepolitiek van de EU-lidstaten moet worden geharmoniseerd.
Optimaal zou het zijn als de landen het eens worden over gemeenschappelijke
criteria voor asielzoekers en economische migranten. Want in feite hebben we
binnen de Unie geen grenzen meer. Voor de gemeenschappelijke buitengrens moeten
we bepalen wie in aanmerking komt voor politiek asiel en wie voor een werk- en
verblijfsvergunning.'

- Hoe staan de kansen op meer samenwerking?

'We hebben in Tampere een eerste stap gezet. En er zijn zinvolle maatregelen,
zoals Eurodac, het systeem dat de elektronische herkenning van vingerafdrukken
mogelijk maakt. Zo kan een asielzoeker het na een afwijzing niet nog eens in een
ander land van de Unie proberen.'

- Dus u bent voor een strengere controle van de grenzen?

'We moeten het oude sprookje uit de weg ruimen dat strengere controle betekent
dat hulpbehoevenden niet meer worden opgenomen. We bouwen geen muur om Europa.
Strengere controle is niet alleen in het belang van de Europese landen, maar ook
in het belang van de politiek vervolgden. Als duidelijk wordt gesteld wie recht
heeft op asiel, kan die onheilzame discussie over economische vluchtelingen in
de kiem worden gesmoord.'

- Minister Schily van Binnenlandse Zaken zegt dat 97 procent van de asielzoekers
economisch vluchteling is.

'Dat soort uitspraken gaat terug op de huidige onduidelijkheid. In een
immigratiewet zou een veel duidelijker onderscheid kunnen worden aangebracht
tussen economische en politieke vluchtelingen. We moeten niet de hele tijd
asielzoekers en immigranten op een hoop gooien. Asielzoekers komen op grond van
volledig andere criteria naar Duitsland dan hooggekwalificeerde immigranten of
mensen die in hotels komen werken. Asielzoekers moeten gescheiden worden
behandeld, daar kunnen we ook geen quota voor invoeren. Dat zou in tegenspraak
zijn met de vluchtelingenconventie van Geneve van 1951, en die moeten we als
basis houden.'

- Waarom wordt juist in Duitsland het debat zo emotioneel gevoerd?

'Wat we in Duitsland dringend nodig hebben, is een discussie over de
immigratiepolitiek die boven de partijen uitgaat. Dan zouden de politici
eindelijk de kleine man eens kunnen voorhouden dat we de immigratie zelf moeten
vormgeven.'

- Is het typisch Duits om tegen buitenlanders te zijn?

'Dat denk ik niet. We hebben in ons project gezien dat immigratiepolitiek in
alle lidstaten van de Europese Unie een zeer emotioneel thema is. Kijk maar naar
Frankrijk, met het Front National, daar heb je dezelfde populistische geluiden
als bij ons. In Spanje ook. In Nederland zijn ook problemen, vooral in de grote
steden, waar de werkloosheid bij de Marokkanen 30 tot 40 procent is.'

- Maar bij ons zou het CDA of de VVD nooit zo'n leus lanceren.

'We zullen in Duitsland onzakelijke uitingen horen zolang we het thema niet open
aangaan. Toch geloof ik niet dat vijandigheid tegen buitenlanders een typisch
Duits fenomeen is. We weten dat in Duitsland dit soort zaken terecht altijd zeer
kritisch en opgewonden door het buitenland worden beoordeeld. Dat Duitsland
bijzonder vatbaar is voor racisme zou juist in Nederland het cliche mooi
bevestigen. Maar dat geloof ik eenvoudigweg niet.'

- De Duitse regering heeft op 1 januari een wet op het dubbele staatsburgerschap
ingevoerd. Heeft dat positieve invloed op de integratie?

'Het was de hoogste tijd om deze wet in te voeren. Ik geloof dat het een zeer
positieve invloed heeft op de integratie in de Duitse samenleving van de jongere
generatie immigranten. Die moeten nu op hun 23ste beslissen of ze de Duitse
nationaliteit aannemen of die van hun land van herkomst. Onderzoek in de VS
wijst uit dat immigranten zich na het verwerven van de nationaliteit een
volwaardig lid van de maatschappij voelen, met alle rechten en ook alle plichten
die daaraan vastzitten.'

- Is het tegenwoordig nog wel mogelijk armere mensen tegen te houden? De
Amerikanen, die een duidelijk immigratiesysteem bezitten, hebben zelfs een
tankgracht gegraven aan de grens met Mexico.

'Er zullen, zelfs met een duidelijke regeling, altijd mensen illegaal naar
Duitsland willen komen. Het zal ook niet mogelijk zijn de mensensmokkel meteen
te beeindigen. Maar de herkomst- en doellanden van de immigranten kunnen wel
proberen beter samen te werken. De economie in de herkomstlanden moet
ondersteund worden. Niemand die de Europese Unie probeert in te komen, verlaat
zijn vaderland graag, hij ziet zich gedwongen door de economische
omstandigheden. Aan de Amerikaans-Mexicaanse grens zijn nu goede ervaringen
opgedaan met pendelaars die in de VS mogen werken en in Mexico wonen, en die op
de lange duur de economie aan de Mexicaanse kant van de grens stimuleren.'

- Is het niet onethisch de beste mensen weg te lokken uit ontwikkelingslanden?

'Helemaal niet. Die mensen mogen vrij beslissen of ze willen komen. Een deel zal
terugkeren naar het land van herkomst en daar bijdragen aan de economische
ontwikkeling. Op de langere termijn kan dat ertoe leiden dat de noodzaak van
emigratie uit die landen minder wordt. Misschien kunnen ze in de toekomst een
paar jaar naar Duitsland komen, dan terugkeren naar India, en dan een paar jaar
naar de VS gaan om nieuwe kennis te verwerven.'

Annette Heuser

FOTO DIERK HENDRIKS

Werkgelegenheid ; Migratie ; Maatschappij ; Bevolking ; Economie ; Sociale
Economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              72 of 106 DOCUMENTS

                                 de Volkskrant

                                 April 7, 2000

De kloof tussen politiek en filosofie

BYLINE: HESTER EYMERS

SECTION: cicero; Pg. 28

LENGTH: 1089 words


POLITIEK EN filosofie lijken zich slecht met elkaar te verdragen; de politiek
wordt gedragen door actief handelende personen, de filosofie floreert bij
passieve contemplatie. Van oudsher gaat dit onderscheid vergezeld van een
hierarchie waarin de contemplatie boven het handelend optreden wordt gesteld.
Sommige filosofen rekenden weliswaar af met de superioriteit van het denken,
maar zelfs Marx wist geen helderheid te krijgen in het domein van het handelen.
Hij verstrengelde arbeid en politiek met elkaar op een manier die weinig recht
deed aan de werkelijkheid.

De eerste filosoof die klaarheid wist te scheppen in deze door de filosofie
consequent verwaarloosde materie, was de Duits-Amerikaanse filosofe Hannah
Arendt (1906-1975). In haar hoofdwerk Vita Activa maakt zij een helder
onderscheid tussen arbeid, denken en handelen, waarbij alle drie de domeinen een
eigen plaats krijgen toegewezen. Haar ideeen waren baanbrekend en ontmoetten
daardoor weerstand. Haar denken wordt getekend door een niets ontziende
eerlijkheid, die haar zowel veel kritiek opleverde als tot een sympathieke, want
integere, filosofe maakt.

Arendts filosofische belangstelling werd tot op grote hoogte bepaald door haar
levensloop. Zij was jodin en vluchtte in 1933 uit nazi-Duitsland, eerst naar
Parijs en later naar Amerika. Daar begon zij artikelen te schrijven over de
oorsprong van het totalitarisme. Als een van de eersten rekende zij niet alleen
het fascisme, maar ook het communisme tot de totalitaire systemen. Zij stelde
dat de grootste verschrikkingen plaatsvinden, doordat gewone burgers hun plicht
denken te doen door mee te werken aan het heersende regime; een revolutionaire
opvatting in een wereld die gewend was het kwaad te zien als iets onmenselijks
en duivels.

Zij schuwde de openbaarheid niet en nam dikwijls stelling in politiek gevoelige
kwesties. Zo verweet zij direct na de oorlog de joodse instituties te hebben
meegewerkt aan de holocaust, een verwijt dat haar toentertijd hoogst kwalijk
werd genomen. Inmiddels is gebleken dat zij gelijk had en dat de rol die
bijvoorbeeld de Joodsche Raad in Nederland speelde bij het uitvoeren van
deportaties van joden, tamelijk dubieus was.

In de bundel Politiek in donkere tijden zijn zes teksten van Arendt
bijeengebracht die een indruk van haar denken geven. De eerste tekst, 'Arbeiden,
werken, handelen', was oorspronkelijk een lezing en geeft in kort bestek weer
waar het in haar hoofdwerk Vita Activa om draait.

In 'Het geschiedenisbegrip bij de ouden en de modernen' laat zij zien hoe de
politiek zich heeft ontwikkeld tot wat zij nu is. De kloof die in de loop der
tijd is ontstaan tussen de politiek en de filosofie, is in haar ogen echter niet
onvermijdelijk, zoals zij in de derde tekst betoogt. Het tweegesprek dat de
filosoof al denkend met zichzelf voert, wijst al vooruit naar de politieke
discussie en is er een noodzakelijke voorwaarde voor. Wie niet in staat is met
zichzelf te debatteren, zal nooit tot president worden gekozen.

In Arendts ogen heeft de politiek als belangrijkste taak het openbare leven in
stand te houden. De wereld die mensen met elkaar scheppen door pleinen en
straten aan te leggen, bibliotheken en musea te bouwen, scholen en verenigingen
op te richten, moet een woonplaats zijn voor alle burgers. Niet zozeer het wel
en wee van de burgers als wel de publieke ruimte die zij met elkaar delen, is
een politieke zaak. Sociale en economische zaken zijn beduidend minder
belangrijk dan culturele.

Vanuit de huidige situatie gezien is dat een radicale opvatting. Arendt weet
haar aannemelijk te maken door het hedendaagse politieke leven af te zetten
tegen de Griekse Oudheid. Door de ontwikkeling van het politieke bedrijf te
schetsen maakt zij duidelijk dat de invulling die nu aan de politiek wordt
gegeven, niet de enig mogelijke is. Zij plaatst de moderne opvatting van
politiek in de weidse ruimte van de geschiedenis, waardoor zij meer op zichzelf
komt te staan.

Een van de belangrijkste beperkingen van Arendts denken is de onmogelijkheid
haar opvattingen te vertalen naar concreet politiek beleid. Want wat blijft er
nog over van de politiek wanneer zij niet mag gaan over sociale en economische
aangelegenheden? Arendt was zich van dit probleem bewust, maar had er geen
antwoord op. Ook de filosofen die zich door haar werk hebben laten inspireren,
stuiten hier telkens op een frictie. In theorie mag Arendt de kloof tussen
politiek en filosofie dan hebben gedicht, in de praktijk blijft er een
onoverbrugbare afstand bestaan.

De eerste drie teksten in Politiek in donkere tijden zijn stevige kost. Ze
bevatten een hoge dichtheid aan ideeen, voortspruitend uit Arendts originaliteit
en eruditie. Het tweede trio teksten bestaat uit gelegenheidslezingen en is
lichtere kost. In 'Over menselijkheid in donkere tijden: gedachten over
Lessing', een tekst die zij uitsprak bij de aanvaarding van de Lessingprijs van
de stad Hamburg in 1959, verbindt zij haar gedachten over politiek en
geschiedenis met persoonlijke observaties van de vriendschap en loyaliteit
waartoe mensen in staat zijn. Verrassend genoeg stelt Arendt de vriendschap
zowel boven solidariteit als boven de waarheid.

De laatste twee teksten illustreren deze houding. Het zijn beide feestredes,
gewijd aan de belangrijkste twee leermeesters en vrienden die ze had, Karl
Jaspers en Martin Heidegger. Hier wordt duidelijk hoezeer werk en leven van
Hannah Arendt met elkaar verbonden zijn. Haar bewondering voor Jaspers'
integriteit gedurende de donkere jaren van het nazisme verhindert niet dat zij
Heideggers pijnlijke vergissing uit diezelfde tijd begrijpelijk acht. Zijn
aanvankelijke enthousiasme voor het nationaal-socialisme koppelt zij aan de hang
naar het tirannieke die de filosofische traditie sinds Plato eigen is.

Het is niet de complexiteit van haar ideeen die Arendt tot een groot filosofe
maakt, maar veeleer de menselijkheid die uit die ideeen spreekt. Zij probeerde
denken en doen met elkaar te verenigen en ook al slaagde zij daarin slechts ten
dele, haar poging is van een grootsheid die weinig denkers zullen evenaren.

Hannah Arendt: Politiek in donkere tijden - Essays over vrijheid en vriendschap.

Ingeleid en vertaald door Remi Peeters en Dirk de Schutter.

Boom; 221 pagina's; fl 39,50.

ISBN 90 5352 495 9.

Hannah Arendt ontmoet leden van de schrijversorganisatie PEN in 1966.

FOTO INGE MORATH/ ABC PRESS

Kunst en Cultuur ; Kunst ; Taal- en Letterkunde ; Non fictie ; Politiek en staat

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              73 of 106 DOCUMENTS

                                 de Volkskrant

                                 April 4, 2000

Albert mengt zich meer in politiek dan Beatrix

BYLINE: VAN ONZE VERSLAGGEVER JAN HOEDEMAN

SECTION: Binnenland; Pg. 7

LENGTH: 583 words

DATELINE: DEN HAAG


Koningin Beatrix ontvangt het Belgisch koningspaar Albert II en Paola drie dagen
lang. Haar positie in de samenleving is een heel andere dan die van haar gasten.
Maar alle voorwaarden zijn aanwezig voor een ontspannen visite.

De buren komen drie dagen langs op staatsbezoek. Dat is bijzonder en meer dan
een beleefdheid, verzekeren alle betrokkenen. Iedereen spreekt over hetzelfde:
'Het is een bevestiging van goed nabuurschap', zegt de Belgische ambassadeur in
Nederland J. Swinnen.

De schaduw over de politieke betrekkingen na de botsingen tussen de oud-premiers
Dehaene en Lubbers over hun Europese ambities is verdwenen. De paarse premiers
Verhofstadt en Kok kunnen door een deur.

De politieke problemen rond de IJzeren Rijn en het HSL-trace zijn in ieder geval
voor de korte termijn opgelost en bovendien staat het gezamenlijk georganiseerde
voetbalfestijn EK 2000 voor de deur. Alle voorwaarden voor een ontspannen visite
lijken aanwezig.

Zo relaxed als het staatsbezoek van enkele tientallen jaren geleden, toen
Beatrix zich nog prinses kon noemen, zal het er niet aan toe gaan. Koning
Boudewijn kwam in 1959 met koningin Fabiola langs en op een tropische avond
stelde koningin Juliana voor incognito in zee te gaan zwemmen. Aldus geschiedde.

Deze ochtend landen koning Albert II en koningin Paola op het vliegveld
Valkenburg en worden zij ontvangen door koningin Beatrix en prins Claus. Zeven
jaar na het laatste officiele bezoek van (de kort daarna overleden) koning
Boudewijn wordt de tijd nu rijp geacht voor een staatsbezoek.

'Koning Albert II en koningin Paola komen als vertegenwoordigers van de
Belgische staat, maar die verwasemt: elke dag lost deze een klein beetje meer
op', zegt professor Andries Postma van de Rijksuniversiteit Groningen.

De voormalige CDA-senator verwijst naar het federaliseringsproces van Belgie,
dat stapje voor stapje verdergaat. Niemand weet waar het ophoudt.

Binnenkort wordt de mogelijke overheveling van buitenlandse handel en de
landbouw van federaal niveau naar Vlaanderen en Wallonie onderwerp van een
staatscommissie. Postma: 'Zelfs de nationale wielerunie en de voetbalbond moeten
er aan geloven. Het enige bindmiddel is nog het koningshuis.'

De positie van koningin Beatrix in de samenleving is een heel andere dan die van
haar gasten. Waar Beatrix een wat afstandelijke vorstin is, stelt koning Albert
II zich anders op.

Geert van Istendael, auteur van Het Belgisch Labyrint, is zeer te spreken over
de opvolger van koning Boudewijn. 'Albert heeft veel meer bonhommie, staat
dichter bij Jan Modaal in zijn dagelijkse voorkeuren. Hij is lief. Ik kan me hem
voorstellen met een glas bier in de hand, sprekend over de Ronde van
Vlaanderen.'

Het Belgische vorstenhuis Saksen-Coburg-Gotha mengt zich veel meer in de
politiek dan Beatrix zich zou kunnen permitteren. Albert II zal een glimlach
niet kunnen onderdrukken als hij leest over zaken die in het calvinistische
Nederland stof doen opwaaien: de overplaatsing van een diplomaat, het
IOC-lidmaatschap van de kroonprins, een koninklijke slip of the tongue over de
Nederlandse journalistiek: 'De leugen regeert'.

Er is nog een verschil met de Nederlandse situatie: als het Belgische
koningshuis zou ophouden te bestaan, valt de federale staat Belgie uiteen. Van
Istendael: 'Je moet het Belgische koningshuis op zijn praktische merites
beoordelen, niet op de principiele.'

Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              74 of 106 DOCUMENTS

                                 de Volkskrant

                                 March 31, 2000

Kijken naar vijf meiden of niets

BYLINE: PETER GIESEN

SECTION: Stroom; Pg. 19

LENGTH: 815 words


Net 5 begint dit weekend met De Meiden van 5. De commerciele zender volgt een
jaar lang het dagelijks leven van vijf jonge vrouwen, mogelijk met huisknecht,
in hetzelfde huis. Een vertaling van het webcamgebruik naar een groter publiek.

DE LOODGIETER legt de laatste hand aan de badkamer, een werkman schroeft een van
de 32 camera's vast. Een huis in Amsterdam wordt klaargemaakt voor De Meiden van
5. Een jaar lang zal Net 5 het huiselijk leven van deze 'meiden', tussen de
twintig en dertig jaar oud, volgen. In die periode zullen ze gewoon werken,
studeren of luieren. Als extra attractie wordt wellicht nog een mannelijke
huisknecht toegevoegd. Zijn kamertje is al ingericht, zo kaal mogelijk, om zijn
status in huis te benadrukken. De meiden worden ook gevolgd met nacht- en
badkamercamera's, maar die zullen decent worden gebruikt, beloven de makers.

Internet telt talloze webcam-sites, waar doodgewone mensen een live uitzending
van hun leven verzorgen. Sommige zijn verkapte sekssites, maar de meeste zijn
doodsaai, met urenlange shots van een kruispunt in Eibergen of een bankstel waar
niemand op zit. Met De Meiden van 5 probeert Net 5 het fenomeen van de webcam
naar een groter publiek te vertalen. Waar real life soaps als Big Brother en De
Bus tv-programma's met een website zijn, is De Meiden van 5 een website met
tv-programma.

Het programma past in een trend waarin entertainment en het gewone leven steeds
minder te onderscheiden zijn. De Meiden van 5 is weer iets realistischer dan een
programma als De Bus, zegt Bart in 't Hout, programmadirecteur tv van SBS. 'De
Bus is gereglementeerd, het concept is achter de tekentafel bedacht. De meiden
van 5 worden gevolgd terwijl ze hun gewone leven leiden. Dat is een groot
verschil. Als Esmeralda gelukkig is, of boos, dan komt dat door de situatie in
De Bus. Maar als een van de meiden gelukkig is, heeft dat met het echte leven te
maken.'

Maar sinds wanneer is het echte leven interessant? Entertainment was toch altijd
een ontsnapping aan het echte leven? Nog maar tien jaar geleden stond de
commerciele televisie met beide benen in de wereld van glitter en glamour.
Commerciele tv, dat waren Andre van Duin, Ron Brandsteder en Henny Huisman, die
over een felverlichte showtrap naar het gewone volk afdaalden. Nu ogen de
sterren ouderwets, is Joop van den Ende opgebrand en lijkt de tv overgenomen
door 'gewone' mensen als Ruud, Bart, Aziz, Esmeralda en Seki.

Toch lijken juist de sterren, achteraf, aandoenlijk en onschuldig. Andre van
Duin begon als bandparodist, een vrijwel vergeten ambacht, en werd ontdekt door
Joop van den Ende, die een theaterbureautje in Amsterdam had. Aan zo'n carriere
kleeft nog de geur van de ouderwetse variete-artiest.

De 'gewone mensen' uit de real life soap worden daarentegen naar voren geschoven
door gelikte miljardenbedrijven als Endemol en SBS. Ze spelen een rol in een
concept dat in de corporate bestuurskamers wordt bedacht en voor veel geld over
de hele wereld wordt verkocht.

'Bij een real life soap ben je aan het casten, net als bij een gewone soap',
zegt Bart in 't Hout. 'Je zoekt bepaalde types bij elkaar. Het leiderstype, het
moedertype, de ruwe bolster, blanke pit. Alleen doen ze bij een soap precies wat
jij wilt, terwijl je bij een real life soap maar moet afwachten hoe het zich
ontwikkelt', aldus In 't Hout.

De geschiedenis van het tv-vermaak is er een van voortdurende democratisering.
Van de grote show vol sterren en danseressen met veren, via All You Need Is
Love, waar de kandidaten de sterren waren, naar de real life soap. De webcam op
internet is het logische eindpunt van deze ontwikkeling: kijken naar absoluut
niets. Eindredacteur Jum Festen hoopt dat de meiden van 5 een cultstatus op het
net zullen verkrijgen. 'Het is een programma dat je op internet de hele dag aan
kunt laten staan, als een soort behang. Bij Big Brother zag je ook dat mensen
steeds meer naar niets zaten te kijken.'

Als tv-man wordt Remco van Westerloo, programmaleider van Net 5, toch ietwat
nerveus van zoveel minimalisme. 'Levert het spannende tv op, als je het gewone
leven volgt? Ik sluit niet uit dat we toch moeten ingrijpen als er te weinig
gebeurt. Je zou die meiden bijvoorbeeld gezamenlijk dingen kunnen laten doen. In
Australie is nu een hele hype ontstaan rond een huis waarvan de bewoners samen
een band vormen.'

Voorlopig regeert het real life-genre nog wel even. Als breedband-internet
doorbreekt, zullen steeds meer gewone mensen hun eigen webtelevisie maken. Maar,
tijdgeest of niet, ooit zal ook hier een verzadigingspunt worden bereikt, weet
In 't Hout. 'Op een gegeven moment heb je wel genoeg gewone mensen gezien. Dan
komen de danseressen met veren misschien weer terug.'

De Meiden van 5, 2 april, Net 5, 19.55 uur.

Internet: www.sbsnet.nl

webcams: www.webcam.globalsites.nl.

Televisie ; Media ; Omroep

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              75 of 106 DOCUMENTS

                                 de Volkskrant

                                 March 28, 2000

De roze hoed van Geraldine

BYLINE: JOHAN DE VOS

SECTION: Dag in dag uit; Pg. 19

LENGTH: 516 words


DE VOORWERPEN in haar omgeving trillen een beetje. Geraldine Stigters is
geweldig. Ze is 58, komt uit Den Haag en het is levenslust die haar drijft. Ze
toont haar rode dansschoentjes, het zijn relikwieen uit de jaren zestig, de
schoentjes zijn versleten. Natuurlijk: de schoenen van Geraldine bewegen
heftiger dan andere schoenen. Maar de babbel gaat over de roze hoed. Deze hoed
is niet alleen een kledingstuk, hij is ook een symbool. De roze hoed die
uiteindelijk nog nooit gedragen werd.

Ze zegt: 'Een hoed, dat is poezie om te dragen. Ik koop de hoeden op
rommelbeurzen. Als het echt niet anders kan koop ik een nieuwe. En zo kocht ik
die roze hoed. Hij kostte me 98 gulden. Meestal betaal ik niet zoveel, maar het
was de hoed voor de bruiloft van mijn dochter. Wat jammer was het toen het op 8
oktober pijpenstelen regende en ik het glitterhoedje moest dragen in plaats van
de roze hoed. De zogeheten jachtwagen, getrokken door twee prachtige bruine
paarden, bezat geen overkapping zodat de hoed, haar, eh. . . zijn maidentrip nog
steeds niet gemaakt heeft.

'Ik werd gepest op school. Ik was de oudste van zeven en we waren niet rijk. Op
school hadden we de A-kant voor de luxe kinderen en de B-kant voor het gewone
volk. Zo was dat in Den Haag in de jaren vijftig. Ik denk nog vaak aan het
gordeltje met het maandverband en hoe we ons moesten wassen. Ik zat op de
balletschool met een rokje van crepepapier; daar moest je niet te veel mee
bewegen of je zat in je onderbroek. Schoenen met spekzolen, schaatsen met
schaatsen die te klein waren en de pastoor die kwam vragen of de luiermand niet
moest worden klaargezet. Er komt een boek over mij: Den Haag op spekzolen. Ik
studeerde een jaar kunstgeschiedenis in Rotterdam, huwde met een stevige
Groninger en kreeg twee dochters en een zoon.'

Het heeft allemaal te maken met het dragen van een hoed. Geraldine Stigters
profiteerde van de nieuwe tijden. Ze passeert de huizen van haar
ex-klasgenootjes, de huizen waar ze nooit verder kwam dan tot bij de voordeur.
Ze koopt een hoed, een mooie hoed, ze zet hem op en zegt 'dit durf ik ook' en
loopt midden op straat, eerst een klein blokje om, maar dan stug rechtdoor.
Jullie zouden me nu eens moeten zien. De hoeden maken haar tot een zelfbewuste
en trotse vrouw.

'Ik kende wel de mode, vanaf mijn veertiende stond ik in een damesmodezaak. De
klanten schijten vaak hoger dan hun gat zit. Mijn moeder was niet zo, dat zat
bij ons niet in de familie. Alleen mijn tante Trees had hoeden en hoge hakken;
het was een dame. Ik heb een kop voor hoeden, voel me er op mijn gemak mee, al
is het een ijsmuts. Was vanaf mijn achttiende bij een amateurvereniging en
figureerde in kostuumfilms. De mensen in mijn omgeving zijn blij dat ik durf.
Het is waar: ik durf.'

Dit is de vijfde aflevering van een serie over mensen die bewust omgaan met hun
uiterlijk. Welke uiterlijke kenmerken maken u uniek? Stuur uw motivatie (plus
foto met achterop naam en adres) naar Dag in dag uit / Kijk mij, Postbus 1002,
1000 BA Amsterdam. Mailen kan ook: didu@volkskrant.nl

Michael Ferron

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              76 of 106 DOCUMENTS

                                 de Volkskrant

                                 March 27, 2000

Gewone burger is 'laffe' gedoogpolitiek zat

BYLINE: VAN ONZE VERSLAGGEVER

SECTION: Binnenland; Pg. 3

LENGTH: 570 words

DATELINE: EDE


Iedere politicus een junk in zijn portiek, dan begrijpen ze eindelijk wat gewone
burgers en politiemensen hebben te verduren. Deze suggestie van de voorzitter
van de Nederlandse Politiebond, H. van Duijn, wordt zaterdagmiddag met
enthousiasme ontvangen door de leden van het nationaal actiecomite Drugsoverlast
(NAD). Op een congres in Ede blazen bewoners van probleemwijken in onder meer
Groningen, Arnhem en Venlo stoom af.

Wat te doen als je wijk wordt overspoeld door junks, dealers, tippelprostitutie
en kleine misdaad? Buurtbewoners die zich willen weren tegen de verloedering,
worden door politici vaak neerbuigend behandeld, fulmineert F. Woudstra,
NAD-voorzitter uit het A-kwartier in Groningen.

'Je wordt uitgemaakt voor asociaal, iemand die geen oog zou hebben voor het leed
van de verslaafden, die arme slachtoffers van hun eigen verslaving.'

Maar als je bejaarde buurvrouw de straat niet meer op durft , kun je als burger
niet achter de geraniums blijven zitten. 'De politiek vraagt zich weleens af hoe
ze de burgers weer bij de politiek kan betrekken', zegt P. Reckman, voorzitter
van het Landelijk Centrum Veiligheid door Leefbaarheid. 'Maar de echte vraag is
nu hoe wij burgers de politiek bij ons betrekken.'

Alle middelen zijn geoorloofd om de overlast te bestrijden, is de gedachte bij
de NAD. In de eerste plaats zijn dat harde repressieve maatregelen, uit te
voeren door de politiemacht. Verder moeten zwervende, rovende en spuitende
harddrugsgebruikers vierentwintig uur per dag onderdak krijgen.

Verblijfsruimtes, gebruiksruimtes, woonprogramma's, werkgelegenheidprogramma's,
recreatieprogramma's, het moet er allemaal komen. Zeker nu de Nederlandse staat
zich niet meer achter de noodzaak tot bezuinigen kan verschuilen. En verder moet
de heroineprostitutie worden verbannen naar industrieterreinen waar niemand er
last van heeft.

Sinds kort wordt bij de NAD gesproken over een andere radicale oplossing: de
vrijgave of beter gezegd de regulering van de drugshandel. Het is een gevoelig
onderwerp binnen een organisatie die zichzelf beschouwt als apolitiek. Maar
legalisering is tenminste duidelijk.

'Ons stoort vooral de lafheid van de gedoogpolitiek', zegt voorzitter Woudstra.
'De politiek ziet de problemen in de wijken liever niet, dus bestaan ze niet. De
bewoners zitten ermee en de politie moet het maar opknappen.'

De aanwezige leden van de Tweede Kamer, van SP tot VVD, wijzen de zaal op nieuwe
mogelijkheden om drugsoverlast aan te pakken . Gemeenten hebben sinds kort de
mogelijkheid koffieshops die overlast veroorzaken te sluiten, zegt A. Apostolou
van de PvdA. 'Maar dan moeten de gemeenten dat wel durven. En u moet durven om
processen tegen de gemeenten te voeren als sluiting uitblijft.'

Veel wordt verwacht van de strafrechtelijke opvang van verslaafden aan
harddrugs, waarover dinsdag in de Tweede Kamer een wetsvoorstel wordt behandeld.
Veroordeelde, zeer veel overlast veroorzakende verslaafden mogen volgens die wet
twee jaar worden vastgehouden. In die periode moet de verslaafde gedwongen
afkicken en wordt hij voorbereid op 'maatschappelijke integratie'.

Goed idee, vindt de zaal, maar waarom dan maar driehonderd plaatsen terwijl er
bijna tienduizend kandidaten rondspoken? Weer laat de overheid zich van haar
halfzachte kant zien.

Drugs ; Overheidsbeleid ; Politiek en Staat ; Openbaar Bestuur ;
Consumentenzaken ; Voeding

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              77 of 106 DOCUMENTS

                                 de Volkskrant

                                 March 21, 2000

'Mijn blazoen was schoon en blijft schoon' ; Commissie twijfelt niet aan
integriteit wethouder/getuige in bizarre Puttense moordzaak

BYLINE: VAN ONZE VERSLAGGEVER MAC VAN DINTHER

SECTION: Binnenland; Pg. 7

LENGTH: 658 words

DATELINE: PUTTEN


De Puttense wethouder R. de Lorme maakt er geen geheim van: hij is er nog altijd
rotsvast van overtuigd dat zeker een van de verdachten in de ophefmakende
'Puttense moordzaak' onschuldig is en al vijf jaar ten onrechte vastzit. En wel
om de simpele reden dat deze Wilco V. ten tijde van de moord op Christel
Ambrosius in januari 1994 bij de wethouder op bezoek was.

Maar als dat zo is, zegt boerenleider en gemeenteraadslid W. van den Brink,
waarom kwam De Lorme dan pas in 1997 met zijn ontlastende verklaring in het
misdaadprogramma van Peter R. de Vries p u Twee jaar na de eerste veroordeling.

En hoe kan het, stookt Van den Brink verder, dat drie rechters Wilco V.
desondanks schuldig hebben gevonden. Zegt de rechter daarmee in feite niet dat
de wethouder, die een goede bekende is van de ouders van Wilco, de veroordeelde
een vals alibi heeft verschaft. En kan een leugenaar wel wethouder zijn?

Het is een affaire die helemaal past bij de bizarre Puttense moordzaak, waarvoor
in 1995 twee verdachten zijn veroordeeld tot tien jaar cel, terwijl het sperma
dat op het slachtoffer is aangetroffen niet van een van hen was. 'Een
ongelofelijk schandaal', vindt oud-politiecommissaris J. Blaauw die aan een boek
over de zaak werkt.

Maar de commissie van wijze mannen die door de gemeente Putten aan het werk is
gezet, had niet tot taak de rechtszaak over te doen, noch om een boek te
schrijven. Zij moest slechts onderzoeken of er reden is om te twijfelen aan de
integriteit van wethouder De Lorme. Die is er niet, concludeert de commissie in
een maandag gepresenteerd rapport. Daarbij spelen verschillende overwegingen een
rol.

Allereerst is De Lorme veel eerder met zijn verhaal naar buiten gekomen dan Van
den Brink beweert. Twee weken na de moord al vertelde hij aan de advocaat van de
verdediging dat Wilco op de moorddag rond half zes bij hem en zijn vrouw was.

De advocaat hechtte daar weinig belang aan omdat dat Wilco niet vrijpleitte van
de moord die rond vier uur zou zijn gepleegd. Bovendien strookte het niet met de
verklaring van Wilco's vriendin dat ze de hele middag thuis waren geweest.

Later werd het vermoedelijke tijdstip van de moord meer naar achteren geschoven,
waarmee de verklaring van De Lorme van meer gewicht werd. Achteraf was het
verstandiger geweest als hij destijds meteen naar de politie was gegaan,
schrijft de commissie. Dat vindt de wethouder zelf ook.

Ten tweede betekent de uitspraak van de rechter, die in hoger beroep wel kennis
nam van de verklaring van De Lorme, niet dat de wethouder en zijn vrouw hebben
gelogen. Zij hebben volgens de commissie slechts de feiten weergegeven 'zoals
zij die zich herinnerden'. Al met al, concludeert de commissie, kan niet worden
gezegd dat De Lorme 'niet heeft gehandeld zoals een goed burger betaamt'.

De Lorme acht zichzelf vrij van blaam. 'Mijn blazoen was schoon en blijft
schoon. Ik heb niet meer gedaan dan wat van een gewone burger mag worden
verwacht.'

Zijn optreden bij Peter R. de Vries was volgens De Lorme een laatste strohalm,
omdat hij alle vertrouwen in de rechtspleging in Nederland had verloren. Dat
schreef hij ook in brieven aan partijgenoten Korthals en Bolkestein, toen nog
Kamerleden voor de VVD.

Wat burgemeester B. van Putten betreft, is de zaak hiermee uit de wereld. 'Ik
heb geen reden te twijfelen aan de integriteit van De Lorme.' Wel noemt hij
diens conclusie dat de rechtspraak niet deugt 'niet de mijne'.

Van den Brink blijft mokken: 'Het rapport roept meer vragen op dan het
beantwoordt.' Op 6 april spreekt de gemeenteraad over de positie van de
wethouder.

Ondertussen krijgt ook de Puttense moordzaak nog een vervolg. Binnenkort wordt
de uitslag bekend van het DNA-onderzoek naar een haar en een melktandje die
gevonden zijn op het lichaam van de vermoorde. Ze zijn in ieder geval niet van
de veroordeelden.

Moord en doodslag ; Recht ; Criminaliteit ; Delicten ; Geweldsdelicten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              78 of 106 DOCUMENTS

                                 de Volkskrant

                                 March 21, 2000

Passie gaat altijd over

BYLINE: STEFFIE KOUTERS

SECTION: Voorkant; Pg. 13

LENGTH: 1612 words


Rob de Nijs is al bijna 40 jaar publiek bezit. Iedereen mag bij hem binnenkijken
('minder seks is helemaal zo erg niet'), al blijft hij onverminderd op zijn
hoede voor kritiek. De 57-jarige zanger werd onlangs benoemd tot Ridder in de
Orde van de Nederlandse Leeuw.

'Ik ga er altijd vanuit dat anderen me misschien niet goed genoeg vinden.'

door Steffie Kouters

ZIJN autistische zoon Yoshi riep de dag ervoor tegen de rest van het restaurant:
'Hier zit Rob de Nijs hoor. Dat is wel mijn vader.'

Dan merkt De Nijs hoe trots zijn schaamteloos eerlijke zoon op hem is. Hij zingt
veel over Yoshi. Zijn teksten moeten gaan over dingen die hem bezighouden, over
hemzelf, over zijn gezin. Dat is een voorwaarde om de song de lading te kunnen
geven die het publiek verdient. Vakmanschap is niet genoeg. De toeschouwers
moeten vanaf de eerste noot het gevoel hebben dat ze bij hem te gast zijn. Alsof
ze in een uitvergrote huiskamer zitten.

Wanneer hij op het podium staat, speelt zich bij elk liedje in zijn hoofd een
film af. Zingt hij Kleine Ster, dan verschijnen op zijn netvlies ontroerende
beelden van zijn jongste zoon. Zoals toen Yoshi, boem, het toneel opstapte na de
benoeming van zijn vader tot Ridder in de Orde van de Nederlandse Leeuw, 'dwars
door alle hoogwaardigheidsbekleders heen', om eens even uitgebreid te bekijken
hoe 'zo'n ding', er van dichtbij uitziet. 'Niet de bedoeling, wel prachtig.'

HET blad van de kleine lelies op de tuintafel begint te vergelen. Ze blijven nog
even staan, als herinnering aan de glorieuze avond in Muziekcentrum Vredenburg
waarop hij werd geridderd. Voorheen kon De Nijs zich niet erg druk maken om de
toekenning van lintjes, 'het maakt je werk echt niet beter', maar toen hij de
hoge onderscheiding kreeg was hij er goed van ondersteboven. Zoveel mensen die
zich voor hem hebben ingezet, de mooie dingen die ze over hem hebben geschreven
- hij werd er 'helemaal warm' van. 'Ik ben iemand met heel veel twijfels. Kan ik
het nog? Houden ze nog van me? Ik ga er altijd vanuit dat anderen me misschien
niet goed genoeg vinden.'

De motregen miezert; de gloeiende warmtelampen maken de atmosfeer op het
buitenterras van De Nijs behaaglijk. Kijk, konijntjes, wijst hij, daar, onder de
rododendrons. 's Avonds is het een speeltuin vol konijnen, en dan ritselen ook
de vossen, de reeen, de wilde zwijnen, 'gigantische beesten' en die prachtige
bosuilen. 'Laatst kwam ik terug, zat er eentje op het stuur van mijn Harley.
Wauwww. Alsof ie even voor het beeld daar was neergestreken.'

Vijf nachten per week slaapt hij gemiddeld in dit tweede huis, zijn 'werkhuis'
op een landgoed in de Veluwse bossen. Hier kan hij zijn gang gaan, bijkomen na
zijn optredens. Niemand die op kousenvoetjes hoeft rond te sluipen, 'sssttt,
papa slaapt'. Papa is tenslotte toch 57 jaar en heeft steeds langer nodig om te
recupereren.

De Nijs en zijn vrouw en tekstschrijfster Belinda Meuldijk ontdekten de
zegeningen van het apart wonen na zijn affaire met een achtergrondzangeres, een
kleine tien jaar geleden. 'Passie gaat altijd over', heeft hij intussen geleerd,
na twintig jaar huwelijk. 'Maar daarop hoef je je toch niet dood te staren? Ik
heb nu met Belinda een kameraadschap waar die passie vroeger in de weg stond.
Het leven met minder seks is toch helemaal niet zo erg. Ik spreek weleens
ouderen die zeggen: jongen, ik ben zo blij dat ik van dat gedoe af ben.'

Hij vindt het een 'normale zaak' om open te zijn over zijn prive-leven. Al bijna
40 jaar is hij publiek bezit. 'Dus je gaat ook zo anders met je diepste ik om.
Beroepsmisvorming.'

Liefdesbreuk nummer 1 (het einde van zijn eerste huwelijk) was een cadeautje
voor de roddelpers. Liefdesbreuk nummer 2 (de kortstondige scheiding van
Belinda) een nog groter geschenk. 'Als ik bij die bladen had gewerkt, had ik ook
gedacht: kip, ik heb je. Ik was natuurlijk een prachtig slachtoffer. Daar lag
ik: slacht me maar!'

Tegenwoordig is hij meer op zijn hoede. Hij heeft 'littekentjes' overgehouden
aan de manier waarop over hem is geschreven - aanvallen op zijn toch al wankele
zelfvertrouwen. 'Ik vergeet nooit iets. Elk slecht woord over mij krijgt zijn
plaats.'

Je bent voor of je bent tegen Rob de Nijs, hoort hij vaak. De voorstanders
roemen zijn stem, zijn live-performance, zijn veelzijdigheid. De tegenstanders
noemen hem ijdel, een man die forever young wil blijven, niet echt, een muzikale
opportunist die met elke mode meegaat. Moe wordt hij van dat verwijt: 'Ik kan
niet kie-zen, dan zou ik mezelf tekort doen. Mijn smaak is heel breed. Van jazz
via hardrock langs Dylan via middeleeuwse muziek. Ik wil alles zingen en ik kan
ook veel zingen.'

De Nijs wantrouwt de artiesten die zeggen: ik doe het alleen voor een 'klein
publiek', ik hou niet zo van dat 'hele grote'. Hij steekt zijn middelvinger op:
'Als ik dat hoor denk ik pfff. . . Ik wil erkenning van iedereen. En volgens mij
is dat voor iedere artiest de drijfveer. Ik wil Jan met de Pet en de kunstenaar
raken.'

B

IJNA 600 songs heeft hij opgenomen in zijn carriere. Zingen is het allermooiste
van de wereld, de ultieme kunstvorm. De vibratie van het zingen is geweldig. 'Je
moet met je hele lichaam die toon vormen. Fantastisch, als dat lukt.'

Hoe is mijn stem vandaag?, denkt hij meteen bij het ontwaken. In gedachten houdt
De Nijs zijn stem dan voor zich, en bekijkt 'm van alle kanten. Alsof zijn stem
los van hem staat. Dat kleine apparaatje, dat orgaantje waarmee hij alles moet
doen.

Voor elk optreden is er de angst. Die heeft hij nodig om zichzelf op te laden.
In de perioden waarin hij lankmoediger stond tegenover zijn shows sloeg dat
onmiddellijk terug op de zaal. 'Ik doe het wel even', dacht hij toen. Nee dus.
Hij heeft weleens gedacht dat een glas cognac van tevoren zou helpen. Een drama.
Je moet zo scherp mogelijk zijn. Tegenwoordig eet hij zelfs bijna niks,
voorafgaand aan zijn optredens.

Maar na afloop van elke voorstelling moet het 'holle gat' liefst meteen worden
gedempt, in de kroeg, met de bandleden. 'Drank valt dan zo goed. Je verkeert in
die euforie van vlak na het concert, dat verslavende gevoel waarvan ik vaak denk
dat je het daarom allemaal doet. De kick die je krijgt van een optreden is met
niks te vergelijken.'

De passie voor de muziek is zijn redding. Het vak boven alles. 'Ik ben mateloos.
Alcohol, eten, noem maar op. Maar zodra de uitoefening van mijn vak in gevaar
komt stop ik.' Hij heeft het lichaam van een beroepssporter, maar zou een
'tonnetje' zijn als hij alles at waarin hij zin heeft. Ja, De Nijs is ijdel, so
what - ook dat hoort bij zijn beroep. 'Ik wil niet dat mensen naar een
verloederd type staan te kijken. Je moet goed zorgen voor het huis waarin je
woont.'

Kostuums van Gaultier, alleen de goede spijkerbroeken en nog steeds niet te
beroerd om een leren broek aan te trekken als hij een 'ruig' optreden moet geven
in een jeugdclub. Altijd de beste cremes voor zijn huid en reken maar dat het
helpt. 'Ik kom soms oude klasgenoten tegen, zo gerimpeld als die eruitzien wil
jij niet weten.'

H

IJ werkt nog steeds keihard. Maar er werken zoveel mensen keihard die zoveel
minder bevoorrecht zijn dan hij. 'Je moet jezelf weleens dwingen om te zeggen:
hee ho, wacht effe, wie heeft dit, wie kan hier zitten 's avonds, op het terras
een borrel drinken, met vogels die alleen voor jou fluiten?'

Af en toe loopt hij 'een stukje met God op'. Hij bidt vaak, om te bedanken en
vergiffenis te vragen. 'Het was niet zo oke wat ik heb gedaan, maar ik weet het,
ik zal proberen het niet meer te doen.' In zijn opmaakkoffertje zit een
afbeelding van de lijkwade van Christus. Je hoeft niet in alles rationeel te
zijn. 'Ik ben niet zweverig, maar ik geloof dat een lichaam meer is dan een
verzameling chemische en biologische processen. Ik wil dat niet weten, ik werp
daar een barriere tegenop. Het is mijn lijf, het zijn mijn gedachten, het is
mijn leven.'

Vaak voelt hij zich 'on-Nederlands'. Nederlanders 'schijten in hun broek om
zichzelf bloot te geven, het lijkt wel of ze bang zijn'. Als De Nijs op straat
de ogen ontmoet van een ander zegt hij gedag, hai. 'Sommigen verstarren dan
bijna. Waarom zeg je nou niet dag terug, denk ik dan. Lul!'

Echte vrienden heeft hij niet. Te weinig tijd. Hij is heel easy going, gaat
gemakkelijk met anderen om, maar dat zijn oppervlakkige contacten. Hij is een
solist, een Einzelganger, altijd in zijn eentje bezig. Belinda is zijn grootste
vriend. Veel meer dan zijn gezin heeft hij niet nodig. 'Zien ze me te weinig?',
vraagt hij zich weleens af. 'Een vrachtwagenchauffeur ziet zijn kinderen nog
veel minder.' Volgens Belinda is het goed nu. De Nijs is blij dat zij zich
'helemaal geeft' voor de opvoeding van Yoshi. 'Ik heb daar de geestelijke ruimte
niet voor. Ik kan hem wel aan, maar alleen voor een bepaalde tijd. Ik word dan
zo moe.'

Zijn stem begint te kraken. Hij kucht. Te veel gepraat, slecht voor een stem.
Volgens zijn logopedist kan zijn stem nog tot zijn 60ste, 65ste jaar aan kracht
winnen. 'Daarna kan het net zo gemakkelijk heel snel bergafwaarts gaan.'

Als er dan maar mensen zijn die tegen hem zeggen: Rob, nou niet meer. 'Dat hoop
ik. Er is niks pathetischer dan iemand op het podium te zien die slechts een
schaduw is van zichzelf en denkt dat ie goed is.'

Hij kijkt een koolmees na die jubelend langs het terras scheert.

'Heb je de laatste roman van Tom Wolfe gelezen, A Man in Full? Gesmuld heb ik
ervan. Hij heeft de jaren negentig zo goed getypeerd. Een man die toch ook niet
meer een van de jongsten is, he?'

Rob de Nijs

FOTO MAARTEN CORBIJN

Theater ; Vocale muziek ; Kunst en Cultuur ; Kunst ; Muziek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              79 of 106 DOCUMENTS

                                 de Volkskrant

                                 March 17, 2000

Nieuws! IJsberenbaby's!

BYLINE: CORNALD MAAS

SECTION: Media; Pg. 27

LENGTH: 413 words


Hart van Nederland. Voorziet, gelet op het aantal kijkers, nog altijd in een
behoefte. Is een solide, overzichtelijke rubriek voor de Nederlander die kennis
wil nemen van nieuws uit de regio. De rubriek zette ook een trend. De
regionalisering van het nieuws - de gewone man, de menselijke maat, de emotie -
kreeg gaandeweg meer ruimte in 'serieuzere' nieuwsrubrieken. Op Nederland 1
wordt alweer een tijdje de matineuze tegenhanger van Hart van Nederland
uitgezonden, NL Net. En als de 24 uurs-nieuwszender Nederland 4 er straks komt,
zal het nieuws van regionale omroepen breed, en vooral nationaal, worden
uitgemeten. En kunnen Zeeuwen genieten van de plechtige opening van een
winkelcomplex in Leeuwarden.

Maar nu het SBS-Nieuws. Ook SBS 6, ook tot stand gekomen onder leiding van
hoofdredacteur Jean Mentens. Hij beschouwt tv, zo begrijp ik uitinterviews,
nadrukkelijk alsmassamedium. Wil veel kijkers bereiken. En heeft met SBS-Nieuws
desalniettemin serieuze journalistieke ambities. Hoe pakte dat gisteren uit?

Na berichtgeving over World Online en het Wereld Water Forum reportages over een
gedragscursus voor honden, aangifte van winkelovervallen, en een vrouw die voor
de deur van het Spaarne Ziekenhuis een natuurlijke dood stierf. Uitsmijter: twee
gezonde ijsberenbaby's in de dierentuin van Denver.

Veel faits divers altijd in SBS-Nieuws, en soortgelijke onderwerpen als in Hart
van Nederland. Dus voornamelijk binnenlands nieuws, ook als het buitenland in
brand staat. Daarmee onderscheidt het zich van de journaals van de NOS en RTL 4,
en misschien is dat - tot op zekere hoogte - een verdienste. Maar dan wil ik
toch nog dat de journalistieke criteria helder zijn. Dat zijn ze vaak niet. Geen
idee, bijvoorbeeld, welke overwegingen ten grondslag liggen aan de volgorde in
de berichtgeving. Woensdag waren overvolle gipsvluchten kennelijk belangrijker
dan het gebrek aan efficientie in Nederlandse ziekenhuizen. Dinsdag won de
bekogeling van De Bus - een SBS-programma! - het met gemak van het Kamerdebat
over de val van Peper. Vorige week gingen aan de berichtgeving over Super
Tuesday in de VS liefst negen - nauwelijks relevante - binnenlandse onderwerpen
vooraf. De Amerika-correspondente was toen al aan de beurt geweest, in het
tweede item, over de verjaardag van Maxima. Ze postte voor het gebouw waar de
Argentijnse werkt, en had haar zo graag willen verrassen. Met een presentje dat
ze trots toonde: de Fun Shopping Gids van Amsterdam.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              80 of 106 DOCUMENTS

                                 de Volkskrant

                                 March 11, 2000

De man die de Koude Oorlog afschafte

BYLINE: DOOR HENK STRABBING

SECTION: Reflex; Pg. 7

LENGTH: 1769 words


Vijftien jaar geleden, op 11 maart 1985, werd Michail Sergejevitsj Gorbatsjov
gekozen tot leider van de Sovjet-Unie. Vijf jaar later was het communisme
goeddeels verdwenen uit Europa. Was Gorbatsjovs komst toeval? Of zullen de
historici straks tot andere conclusies moeten komen?

JE HEBT mensen die Michail Sergejevitsj Gorbatsjov als een soort negende
wereldwonder beschouwen. Beter is wellicht het begrip Glucksfall, zoals de
Duitsers het uitdrukken. De wereld had het geluk dat deze man op het juiste
moment op de juiste plek de juiste politiek maakte (of liet gebeuren, want de
gebeurtenissen waren veelal te onstuimig).

Gorbatsjov maakte een eind aan het communisme in Europa, terwijl dat absoluut
niet in zijn bedoeling lag. Zijn perestrojka en glasnost waren aanvankelijk
uitsluitend gericht op modernisering van het marxisme. Maar de sovjet-economie -
die van de Oost-Europese vazalstaten incluis - zat na jaren van mismanagement zo
fataal in het slop dat van oplapwerk langs de oude partijstructuren geen sprake
meer kon zijn.

Hoe kwam Gorbatsjov op een veel jeugdiger leeftijd dan voorheen in de
partijhierarchie usance was geweest aan de macht, nu precies vijftien jaar
geleden? Dat is nog altijd niet helemaal duidelijk. De opvolgers van Brezjnev
waren na 1982 snel na elkaar gestorven. Stabiliteit in de top vereiste dat men
naar een jeugdiger leider op zoek ging. Dat is de voor de hand liggende theorie.
Maar waarom uitgerekend deze Gorbatsjov?

Vrij zeker is dat 's mans carriere consequent bevorderd werd door machtige
mannen in het politbureau, zoals KGB-chef Andropov en partij-ideoloog Soeslov.
Volgens oude Kremlin-watchers speelde het toeval een flinke rol. Gorbatsjov was
in de jaren zeventig partijchef in Stavropol in de Kaukasus. Dat was vlak bij de
kuuroorden waar de oude mannen uit het politbureau werden opgekalefaterd. De
erudiete Gorbatsjov was een atypische apparatsjik. Wellicht had hij geen
blijvende indruk gemaakt op Soeslov c.s. wanneer hij een rouwdouwer en een wodka
heisende partijbaas was geweest, zoals er zoveel waren op regionaal niveau.

Margaret Thatcher gaat er nog steeds prat op Gorbatsjov te hebben ontdekt. 'Met
die man kan ik zaken doen', riep de Britse premier uit toen Gorbatsjov - nog
niet aan de macht, maar de overduidelijke coming man tussen de kwakkelende
Andropov en Tsjernenko - haar in 1984 had bezocht. Er waren nog twee
kandidaat-leiders die Thatchers aandacht hadden getrokken, maar die wilden niet
komen.

Gorbatsjov was sowieso een van de weinige internationale reizigers onder de
politbureauleden. In 1983 was hij aan het hoofd van een landbouwdelegatie in
Canada en had daar indruk gemaakt door zijn pragmatische denkwijze. Maar tevens
door zijn opvallende verzuchting: 'Dat krijgen wij in de Sovjet-Unie nog in geen
vijftig jaar te zien.' Op een veeboerderij had Gorbatsjov gevraagd enkele
arbeiders te mogen spreken. De boer antwoordde dat die er niet waren. Hij runde
de paar honderd hectare met zijn gezin en af en toe een handvol hulpkrachten.
Tijdens diezelfde trip kreeg de Canadese minister van Landbouw Eugene Whelan van
Gorbatsjov over de Russische invasie van Afghanistan te horen: 'Het was een
vergissing.' Deze man dacht over veel dingen anders dan de doorsnee politicus
uit Moskou, dat was duidelijk.

Gorbatsjov was nog op een andere manier atypisch: hij had gestudeerd voor
advocaat. Er zaten door de jaren heen zeer weinig juristen in de sovjettop
(Lenin was indertijd een grote uitzondering). Een advocaat is gewend te praten.
Gorbatsjov praatte veel. Vooral met de gewone burgers en hij was waarschijnlijk
beter op de hoogte van de noden van die burgers dan welk lid van het politbureau
ook. Misschien heeft dat hem uiteindelijk overtuigd van de noodzaak het systeem
zo grondig te hervormen dat die hervorming hem uiteindelijk volkomen uit de hand
glipte.

De nieuwe sovjetleider Gorbatsjov die zich op 19 november 1985 bij zijn
Amerikaanse tegenspeler Reagan in Geneve meldde, was voor het Westen nog vrijwel
een onbeschreven blad. Hier zat de vertegenwoordiger van het Empire of Evil
tegenover de man die deze term bedacht had. 'Ik wed dat de hardliners in onze
beide landen bloeden, wanneer wij elkaar de hand schudden', zei Reagan en
Gorbatsjov knikte instemmend. Maar de twee mochten elkaar op het eerste gezicht
(Reagan had de lovende woorden van zijn politieke hartsvriendin Thatcher
ingedronken). Ook de verhouding met Reagans opvolger, George Bush, was van meet
af aan opvallend goed.

De perestrojka begon enkele maanden later. Het was 'luid in beloften', maar week
eigenlijk nauwelijks af van wat eerdere sovjetleiders hun volken hadden beloofd.
Het ultieme doel was ook al oud: het nationale inkomen binnen vijftien jaar
verdubbelen. Glasnost was een tikje origineler; met een zo vergaande vrijheid
van meningsuiting wisten de Russen aanvankelijk nauwelijks raad.

Maar het bleef grotendeels bij theoretische verworvenheden. In de harde
sovjetpraktijk werkte bar weinig. Gorbatsjovs met veel tamtam aangekondigde
anti-alcoholcampagne (al meteen bij zijn aantreden) bleef in een dappere aanzet
steken; het illegaal wodka-stoken nam hand over hand toe. De oorlog in
Afghanistan was hoogst onpopulair bij de Russische bevolking. Op 28 april 1986
volgde de kernramp in Tsjernobyl. Het Westen zag machteloos toe hoe de
Sovjet-Unie zijn atoomkracht niet de baas bleek.

Glasnost werd een gevaar voor het sovjetregime en zijn plannen. Gorbatsjov
veronderstelde dat glasnost het communisme zou versterken, maar het tegendeel
gebeurde, omdat er te veel vragen waren die het Kremlin liever niet
beantwoordde. Zo moest de openheid van glasnost wel leiden tot de vorming van
andere politieke denkbeelden. Gorbatsjov reageerde gespleten: hij hield aan zijn
glasnost vast, maar politiek pluralisme bleef deze communist een gruwel.

Achteraf kunnen we vaststellen dat het doorbrekende nationalisme in de
sovjetrepublieken een logisch gevolg van glasnost is geweest. Estland, Letland
en Litouwen namen het voortouw. Deze landen waren tot de Tweede Wereldoorlog
zelfstandig geweest en het nationalisme was hier nog het sterkst. Gorbatsjov
heeft het, zeker in de aanvang, schromelijk onderschat.

Het jaar 1989 was het duidelijkste bewijs dat Gorbatsjov de loop der dingen in
Oost-Europa niet meer in de hand had. De staten die Moskou na de Tweede
Wereldoorlog in feite had geannexeerd, maakten zich successievelijk weer
zelfstandig, met de val van de Muur als spectaculair hoogtepunt.

Anno 2000 is nog niet duidelijk wat de Amerikaanse rol in dit proces is geweest.
Voorlopig blijven de historici aangewezen op uitlatingen zoals van de toenmalige
Amerikaanse president Bush, die in 1998 schreef: 'Nee, we hebben het niet
gepland en dat konden we ook niet.' Maar Bush is in zijn carriere ook
CIA-directeur geweest en weet dus beter dan wie ook wat en hoe geheime operaties
zijn.

In feite werd Gorbatsjovs laatste stuiptrekking als sovjetleider zijn onverwacht
ruimhartige opstelling in de Duitse kwestie. Tot grote woede van zijn naaste
medewerkers. Valentin Falin, Duitsland-kenner bij uitstek, beschrijft hoe
Gorbatsjov de oude DDR 'weggaf' aan de NAVO. Binnen de muren van het Kremlin was
afgesproken dat Gorbatsjov met Helmut Kohl zou onderhandelen onder drie
voorwaarden vooraf: 1) hereniging akkoord, maar geen annexatie, 2) geen
NAVO-lidmaatschap met atoomwapens voor het nieuwe Duitsland, 3) een verdrag over
het herhuisvesten van sovjettroepen.

Gorbatsjov gaf binnen de kortste keren punt twee weg. Falin, nog altijd somber
hoofdschuddend over de episode: 'Een ding is zeker. Aan de kant van de
Sovjet-Unie zaten geen staatslieden, maar slechts petits bourgeois op de hoogste
politieke posten die alles vergaten wat in het verleden had bestaan.'

Het waarom van Gorbatsjovs handelen in die situatie moet ook nog altijd worden
opgehelderd. Er bestaan drie 'samenzweringstheorieen'. De eerste mogelijkheid:
Kohl heeft de toenmalige Sovjet-Unie veel meer geld toegezegd dan nu bekend is
(het zou een reden temeer kunnen zijn voor de betrekkelijke 'armoede' van het
huidige Duitsland). De tweede: een geheim verdrag waarbij Duitsland in de
toekomst 'anti-Amerikaans' zou zijn. De derde: Gorbatsjov zelf zou met vele
miljoenen zijn omgekocht.

Vooral de laatste twee mogelijkheden zijn hoogst avontuurlijk. Maar
onbestaanbaar? Nog maar een paar weken voor zijn toestemming had Gorbatsjov
tegen de Canadese premier Mulroney in zijn beste orakeltaal gezegd: 'Er zijn
eerder mensen gestorven aan het eten van onrijp fruit. Zolang ik leef, komt er
geen hereniging.' Vanwaar die ommezwaai, die ook in zijn eigen
onderhandelingsdelegatie tot grote consternatie leidde?

Maar volgens James Baker, toen Amerikaans minister van Buitenlandse Zaken, waren
de westerse angsten over Duitslands NAVO-wensen achteraf niet nodig geweest:
'Omtrent de vereniging van Duitsland herinner ik me dat minister Sjevardnadze me
in mijn vliegtuig onderweg naar Wyoming vertelde dat ze nooit geweld zouden
gebruiken. Ik zei: dat is niet wat de mensen geloven. Hij zei: het zal niet
gebeuren. Zonder Sjevardnadze op Buitenlandse Zaken in Moskou zouden we de
vereniging van Duitsland binnen de NAVO nooit hebben gezien.' Maar Baker moest
toegeven het zelf toen ook niet geloofd te hebben.

Het Westen reageerde zoals het betaamde: Gorbatsjov kreeg in 1990 de Nobelprijs
voor de Vrede. De populariteit van de communist die een eind maakte aan het
communisme was groter dan ooit. Dat wil zeggen: in de rest van de wereld, in
eigen land bepaald niet.

De Sovjet-Unie viel steeds verder uiteen. Luttele maanden na een mislukte coup -
die tegelijkertijd de onstuitbare opmars van Boris Jeltsin betekende - was het
over voor Gorbatsjov. De Sovjet-Unie werd ontmanteld, de functie van staatshoofd
overbodig. Op eerste kerstdag 1991 tekende Gorbatsjov het decreet waarbij de
Unie van Socialistische Sovjet-Republieken formeel ophield te bestaan.

Vijf jaar later deed hij mee aan de strijd om het Russische presidentschap, maar
hij had geen schijntje kans tegen de zittende Jeltsin. Tegenwoordig bemoeit
Gorbatsjov (69) zich vooral met zijn 'Gorbatsjov Stichting', een studiecentrum
voor internationale problemen en Ruslands overgang naar een democratische
maatschappij. En hij verdient veel dollars in het lezingencircuit van
ex-staatslieden als Kissinger, Ford, Schmidt, Thatcher en Giscard d'Estaing.

Reagan en Gorbatsjov tijdens hun top in New York, 7 december 1988.

FOTO ABC

Staatsvormen ; Naoorlogse geschiedenis ; Kunst en Cultuur ; Geschiedenis ;
Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              81 of 106 DOCUMENTS

                                 de Volkskrant

                                 March 10, 2000

Het gezin als microkosmos van de boze wereld

BYLINE: HANS BOUMAN

SECTION: Cicero; Pg. 28

LENGTH: 1757 words


De Amerikaanse schrijver Rick Moody (New York, 1961) groeide op in Connecticut,
in zo'n typisch Amerikaanse buitenwijk (suburb) waar achter elke voordeur
dezelfde spanningen al die verschillende huwelijken teisteren. Het leverde hem
de stof op voor zijn romans en verhalen. In Amerikaans barok verbindt hij het
gezin (de nuclear family van de Amerikaanse sociologie) met de rampzalige
ontwikkeling van de kernenergie in Amerika, terwijl de (Amerikaanse) Bijbel hem
de barokke taal verschafte, die dit werk tegelijkertijd zo Amerikaans en zo
on-Amerikaans maakt.

'EENIEDER die de plooien en ongerechtigheden van het lijf van zijn eigen moeder
kent zal nimmer sterven.' Zo begint de roman Amerikaans barok. De zin is de
opmaat tot de tweede zin, die niet te citeren valt: hij zou meer ruimte vergen
dan dit interview. De tweede zin van Amerikaans barok strekt zich over vijf
boekpagina's uit, maar hij heeft dezelfde bouw als de eerste zin.

Het is een zin die telkens opnieuw begint. 'Eenieder die de contreien kent van
het lijf van zijn moeder, eenieder die haar in zijn armen heeft genomen en haar
als ten doop heeft ondergedompeld in de badkuip beneden, eerst haar ene en
vervolgens haar andere albasten arm over de rand heeft getild, eenieder die haar
baadt met zeepjes van Woolworth, eenieder. . .' Die zal, zo eindigt de
mammoetzin, nimmer sterven.

Wanneer je deze zin hardop leest, krijgt hij iets van een bezwering, een
litanie, een bijbelse enumeratie. En dat is ook de bedoeling. Het purple prose,
het barokke Amerikaans van deze zin, is rechtstreeks ontleend aan de taal van de
King James Bible, de gezaghebbende Engelse bijbelvertaling uit 1611. Het lijkt
bijna een omkering van Paulus' befaamde brief aan de Corinthiers, een associatie
die de schrijver wel bevalt. Moody: 'Eigenlijk is de zin gebaseerd op een van de
zogeheten Gnostische Evangelien, zoals die in 1945 in Egypte zijn gevonden, te
weten dat van Thomas. Dat is een verzameling uitspraken van Jezus, die stamt uit
dezelfde tijd als de zogenaamde Q-bronnen, waarop Lucas en Mattheus indertijd
mede hun evangelie hebben gebaseerd.

'Het Gnostische Evangelie van Thomas begint met de zin: 'Eenieder die deze
uitspraken kent en interpreteert, hij zal nimmer sterven.' Dat is dus een
uitspraak over het belang van het lezen en het interpreteren van wat je hebt
gelezen, en die vond ik heel belangwekkend. De wijze van formuleren lijkt
natuurlijk sterk op de syntaxis van de brieven van Paulus, de Zaligsprekingen
uit Mattheus, de Bergrede enzovoort.

'Met de opening van mijn roman verwijs ik bewust naar dat bijbelse taalgebruik.
Dat sluit mijns inziens aan op de inhoud, die stelt dat je, wanneer je bepaalde
dingen van je moeder, en dus van je afkomst, weet en begrijpt, je boven het
gewone leven uitstijgt. Je komt op een wat hoger spiritueel plan, want je
realiseert je dat je deel uitmaakt van een grotere levenscyclus. Daarmee word je
in zekere zin onsterfelijk.'

Hoewel Moody religieus werd opgevoed, beschouwt hij zich niet als gelovig.
Niettemin voelt hij zich als romanschrijver tot het christelijke gedachtengoed
aangetrokken. 'Ik geloof net als de zuidelijke Amerikaanse schrijfster Flannery
O'Connor dat het goede vaak van de minst heroische figuren komt. Hex Raitcliffe
in mijn boek is een weinig aantrekkelijke figuur. Hij is alcoholist, tamelijk
egoistisch, communiceert beroerd, maar ik probeer hem zo neer te zetten dat je
respect en sympathie voor hem kunt hebben. En dat is natuurlijk een tikkeltje
nieuwtestamentisch: liefde en mededogen hebben voor de minsten onder je
medemensen.'

Rick Moody formuleert gemakkelijk en bedachtzaam tegelijk, in dikwijls lange
maar altijd soepele zinnen. Net zoals hij schrijft dus. Hij oogt jeugdig, maar
zeer serieus. Uit zijn woorden spreekt een grote belezenheid. Niet alleen op het
gebied van de Amerikaans letteren, maar ook de Europese. Gebieden als theologie
en filosofie blijken hem evenmin vreemd. Moody woont afwisselend in Brooklyn en
in een kustdorpje nabij de Long Island Sound, waar hij zijn boeken schrijft. Hij
werd in 1961 in New York geboren, maar het gezin verhuisde al snel naar
Connecticut, waar Rick opgroeide in het soort buitenwijken dat hij in Amerikaans
barok en het verfilmde De ijsstorm (The Ice Storm, 1994) verbeeldt.

Een passie voor lezen erfde hij van zijn ouders; vanaf zijn twaalfde stond het
voor hem vast dat hij schrijver zou worden. Als jongen was Hemingway zijn held,
in zijn tienerjaren werden schrijvers als Richard Brautigan, Kurt Vonnegut en
Thomas Pynchon zijn grote voorbeelden en toen hij op zijn achttiende Samuel
Beckett ontdekte, werd dat zijn favoriet. Hij adoreerde hem. 'Drie jaar lang las
ik, buiten de verplichte leeslijst om, niets anders dan Beckett. Het was gewoon
dwangmatig. Later kwam daar Thomas Bernhard bij.'

Behalve door hun taalgebruik ('de muziek van hun proza') werd Moody geimponeerd
door de manier waarop deze twee schrijvers hem bijbrachten dat de mogelijkheden
van mensen om elkaar te verstaan en te begrijpen maar beperkt zijn. Het is in
zijn boeken terug te vinden. Het is geen toeval dat Hex Raitcliffe in Amerikaans
barok heel erg stottert, terwijl zijn moeder, Billie, als gevolg van een
zenuwaandoening bijna verlamd is en nauwelijks nog kan spreken. De twee
communiceren met elkaar per computer, zoals ook de afscheidsbrief van Lou,
Billie's tweede echtgenoot, haar per computer bereikt. Alle andere belangrijke
mededelingen in het boek gaan eveneens per brief en niet rechstreeks van mond
tot mond.

In de romans en verhalen van Moody is vaak een hoofdrol weggelegd voor het
gezin, dat in Amerika, net als in Nederland, de hoeksteen van de samenleving is,
maar een, die, net als in Nederland, aan slijtage onderhevig is. In Amerikaans
barok verbindt Moody - wiens ouders uit elkaar gingen toen hij nog op school zat
- het verval van het gezin (nuclear family in het Amerikaans, de kern van een
familie) met het lekken van een kernreactor, waar Hex' stiefvader, Lou Sloane,
werkzaam is. Moody: 'Om het hedendaagse Amerika te begrijpen, moet je weten hoe
belangrijk de nucleaire ontwikkelingen in Amerika de laatste vijfenvijftig jaar
zijn geweest. Daar is te weinig over gesproken en nagedacht. Wij hebben het veel
te veel aan militairen en politici overgelaten. Je kunt wel zeggen: het spijt
ons dat we Hiroshima hebben gebombardeerd, maar wat vindt de gewone man daarvan?

'Ik probeer zulke grote onderwerpen - verwoesting van mensenlevens, de oorzaken
en gevolgen ervan - te bezien vanuit het gezin. Een gezin is een microkosmos die
je veel leert over de wereld erbuiten. Wanneer je een kader zoekt om iets over
belangrijke politieke, filosofische of psychologische onderwerpen te kunnen
zeggen, dan is het gezien daarvoor een geschikt terrein.'

Was de stof van de De ijsstorm nog goeddeels uit zijn eigen leven afkomstig, in
Amerikaans barok zoekt Moody het in de verbeelding. 'Tijdens mijn
publiciteitstournee in Amerika vroegen veel mensen me hoe het met mijn moeder
was. Maar het boek gaat helemaal niet over mijn moeder. Het is een product van
de verbeelding. Ik deed er veel onderzoek voor, bijvoorbeeld op het gebied van
neurologie en kernreactoren.'

Moody houdt er een eigenzinnige manier van schrijven op na. Dat manifesteert
zich in barokke woordenstromen, wisselende perspectieven en veelvuldig
cursiveren, niet om, zoals gebruikelijk, bepaalde woorden te accentueren, maar
om een andere reden: 'Als ik schrijf, heb ik de neiging, treurig maar waar, om
allerlei regels met voeten te treden. Toen ik Microsoft Word kreeg, werd
cursiveren heel gemakkelijk, en ik ben het meteen gaan doen. Ik bevind me
daarmee in het nobele gezelschap van de achttiende-eeuwse schrijver en theoloog
Cotton Mather, een Amerikaan, en de filosoof Friedrich Hegel. Die cursiveerden,
als ze hun lezers op andere gedachten wilden brengen. In mijn boeken staat de
romein gezette tekst voor het dagelijkse leven, en zijn de cursief gezette
gedeelten bedoeld om de lezer uit zijn gewone patroon te halen. Er is sprake van
twee tekstniveaus, die elkaar steeds afwisselen.'

Moody heeft niet alleen romans en verhalen geschreven, hij heeft ook een bundel
met essays over het Nieuwe Testament geredigeerd: Joyful Noise. Daarin komen
stukken voor van jonge, New Yorkse schrijvers als Jeffrey Eugenides, Joseph
Caldwell, Benjamin Cheever, Madison Smart Bell en Lisa Shea. Moody: 'Ik deed dat
werk samen met Darcey Steinke. We zijn allebei geinteresseerd in de
interpretatie van het Nieuwe Testament. Het viel ons op dat in Amerika
bijbelcommentaren alleen maar worden geaccepteerd, als ze uit de
fundamentalistische hoek komen. Als de Bijbel letterlijk wordt genomen. Anders
ben je een indringer, een theologische beunhaas. Maar wij vinden nu eenmaal dat
het Nieuwe Testament een groot aantal zeer liberale waarden vertegenwoordigt.
Dat hebben de auteurs van deze bundel met veel creativiteit opgepakt en laten
zien.'

Religie, christendom en Bijbel - ze komen voortdurend terug. Voor Moody is er
nooit een mooier verhaal geschreven dan de Bijbel. Het zou een bron voor alle
schrijvers moeten zijn. 'In de evangelien lees je voor het eerst over werkelijk
gecompliceerde personages. Die ene, over wie maar liefst vier verschillende
verhalen de ronde doen, natuurlijk voorop. Hij staat aan het begin van alle
grote personages in de wereldliteratuur.'

Moody benadrukt nog maar eens dat hijzelf niet godsdienstig is, alvorens erop te
wijzen dat je de Amerikaanse samenleving niet goed kunt begrijpen zonder inzicht
in het ontstaan ervan door toedoen van de Pilgrim Fathers, een groep toegewijde
Christenen, die vanwege hun religie naar de Nieuwe Wereld trokken. Ook in
Amerikaans barok wordt ernaar verwezen. Moody: 'Je kunt Amerika niet los zien
van dat feit. Een groot deel van de sociale veranderingen in de Verenigde
Staten, vloeit voort uit het religieuze protest, waarmee het allemaal begon.
Amerikanen ontdekken voortdurend nieuwe Utopia's, nieuwe Edens. Maar je weet ook
dat er nooit een Tuin van Eden is zonder slang en de geschiedenis leert je dat
het in alle Utopia's fout gaat.

'Dat draagt Amerikaans barok ook uit. Het is geen toeval dat bijna het hele boek
zich in een oud, vervallen huis afspeelt. Dat is de morele staat van Amerika nu.
Maar het land heeft ook altijd een niet te blussen vermogen gehad om steeds weer
nieuwe hoop te wekken. Dat is de kern van de natie.'

Rick Moody

FOTO GUUS DUBBELMAN - DE VOLKSKRANT

Literatuur ; Kunst en Cultuur ; Kunst ; Taal- en Letterkunde

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              82 of 106 DOCUMENTS

                                 de Volkskrant

                                 March 9, 2000

In Peking verrijst futuristische opera ; Deel historisch stadshart moet wijken
voor gebouw van Franse architect

BYLINE: VAN ONZE CORRESPONDENT JAN VAN DER PUTTEN

SECTION: Kunst; Pg. 10

LENGTH: 947 words

DATELINE: PEKING


Vlak bij de sierlijke keizerspaleizen van de Verboden Stad en naast het
stalinistische bakbeest dat Grote Hal van het Volk heet, begint op 1 april de
bouw van een ellipsvormige UFO: de nieuwe opera van Peking. Het futuristische
project van de Fransman Paul Andreu, dat in 2003 klaar moet zijn, is nu al zwaar
omstreden.

Het gebouw, op een steenworp afstand van het Tiananmenplein, bestaat uit de
helft van een reuzen-ei van glas en titanium. Het rijst 56 meter hoog op uit een
vijver die omgeven wordt door een park. Het geheel beslaat tien hectare. Een
glazen tunnel onder de vijver geeft toegang tot het ei. Daarin bevinden zich een
operatheater voor 2500 toeschouwers, een muziekhal met 2000 stoelen, een
schouwburg waar 1200 mensen in kunnen en een experimenteel theater met 520
zitplaatsen en een roterend podium.

Het plan voor een prestigieus operagebouw in Peking dateert uit 1958. In dat
jaar gaf premier Zhu Enlai opdracht om op een braak liggend stuk grond naast de
Grote Hal van het Volk een even pompeus theater neer te zetten. Het zou een van
de tien monumenten worden die het jaar daarop het tienjarig bestaan van de
Volksrepubliek moesten herdenken. In het operagebouw zouden politiek correcte
opera's worden opgevoerd ter revolutionaire stichting van het volk.

Een ander revolutionair project, de Grote Sprong Voorwaarts, pakte zo rampzalig
uit dat er voor de opera geen geld was. Daarna kwamen de spanningen met de
Sovjet-Unie en een nieuwe ramp, de Culturele Revolutie. Pas in het vorige
decennium nam Jiang Zemin het plan weer op. De partijleider-president houdt
immers erg van muziek en van monumenten die zijn naam vereeuwigen.

Hoewel de traditionele Pekinese opera kwijnende is en de westerse niet populair,
moest de hoofdstad een muziektempel krijgen die zou kunnen wedijveren met het
nieuwe, postmoderne operatheater van Shanghai, de oude opera van Wenen en het
fameuze Opera House van Sydney. Kwestie van prestige.

Een internationale prijsvraag leverde 44 inzendingen op, waarvan de helft uit
het buitenland. De modellen werden in 1998 op een expositie voorgelegd aan het
publiek. Dat koos voor revolutionaire ontwerpen, hoewel de opdracht was dat het
gebouw direct herkenbaar moest zijn als Chinees en dat het niet moest vloeken
met de bestaande gebouwen op het Tiananmenplein.

Een van de tien ontwerpen die door mochten naar de tweede ronde, was van Paul
Andreu, hoofdarchitect van de Aeroports de Paris en ontwerper van het nieuwe
vliegveld van Shanghai. Hij heeft ook meegebouwd aan de Arc de la Defense in
Parijs en aan de terminal van de Kanaaltunnel in Calais. Hij leek voor niets te
hebben gewerkt toen de selectiecommissie alle ontwerpen afwees en de richtlijnen
drastisch veranderde.

Andreu stond op het punt zich terug te trekken, maar maakte toch een nieuw
ontwerp. Dit werd door het centrale comite van de communistische partij met
tweederde meerderheid aangenomen. Lang niet iedereen is er gelukkig mee.
Natuurlijk, sinds de bouw van de Eiffeltoren wordt altijd geprotesteerd tegen
revolutionaire constructies in een traditionele omgeving. Maar in dit geval
heeft de helft van de Chinese architecten ernstige bedenkingen.

Had de ontwerper geen Chinees moeten zijn? Had China's Nationale Operatheater er
niet wat Chineser kunnen uitzien? Dreigt langs de Laan van de Eeuwige Vrede, die
vergeven is van karakterloze mastodonten, niet een nieuw monster te verrijzen?
Had het niet wat minder gekund? En had het geld dat dit 21ste-eeuwse
dinosaurus-ei gaat kosten, ruim achthonderd miljoen gulden, in een land met
zoveel noden niet beter besteed kunnen worden?

Andreu verwerpt de kritiek. Niemand kan uitmaken wat precies Chinese kunst en
cultuur is, vindt hij: 'Wat ik doe is Chinees, omdat het voor China is gemaakt
en in China wordt gebouwd. Mijn ontwerp respecteert de aangrenzende gebouwen
juist door ze niet te kopieren.' Een Chinese collega valt hem bij: Andreus'
creatie zou een nieuw contrast scheppen, zoals het contrast tussen de Grote Hal
van het Volk en het oude poortgebouw van Tiananmen.

Een publiek debat is er niet. Iedereen die rechtstreeks met het project te maken
heeft, moet er op hoog bevel het zwijgen toedoen, wie weet vanwege welk
staatsgeheim. Veel Pekinezen weten niet eens dat ze een nieuwe opera krijgen.
Wie het wel weten, dat zijn de bewoners van de 1700 oude huizen die ervoor
moeten worden afgebroken.

Natuurlijk is hun niets gevraagd. Op een dag hebben ze de aanzegging gekregen
dat ze dienden te vertrekken. Ze krijgen een schadeloosstelling waarmee ze in
een verre buitenwijk een nieuwbouw flatje kunnen kopen. Protesteren heeft geen
zin, dat weten ze. Maar sommigen durven zich wel af te vragen waarom het project
niet beperkt is gebleven tot het terrein dat in 1958 nog braak lag. Dan had het
historische hart van Peking niet nog verder verwoest hoeven te worden.

Het superprestigeproject kost per stoel 130 duizend gulden. Een plaats op het
schellinkje gaat 400 yuan kosten, ruim honderd gulden. Dat is de helft van een
normaal maandloon in Peking. De gewone man zal het ei dus nooit binnengaan.

Maar de locatie is handig voor de leiders van partij en regering: pal tegenover
hun oude villa's in de ommuurde woon- en werkwijk Zhongnanhai.

Ze hoeven de Laan van de Eeuwige Vrede maar over te steken of ze stappen van de
keizertijd het postmodernisme binnen. Het Tiananmenplein met zijn Grote Hal van
het Volk en het mausoleum van Mao kunnen ze dan als een stalinistisch intermezzo
links laten liggen.

Computerbeeld van de nieuwe opera van Peking na voltooiing.

Gebouwen ; Opera ; Kunst en Cultuur ; Kunst ; Muziek ; Klassieke Muziek ;
Architectuur

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              83 of 106 DOCUMENTS

                                 de Volkskrant

                                 March 6, 2000

McCain kan de nieuwe Ross Perot worden

BYLINE: WILLEM POST

SECTION: Forum; Pg. 9

LENGTH: 1365 words


Mocht de Republikeinse presidentskandidaat John McCain morgen een nederlaag
lijden op Super Tuesday, dan hoeft zijn rol bepaald nog niet te zijn
uitgespeeld, meent Willem Post. Voor de Reformparty van Ross Perot is McCain de
ideale, charismatische leider.

IN DE AMERIKAANSE verkiezingscampagne proberen kandidaten via een glibberig pad
dat letterlijk door alle Amerikaanse staten kronkelt als eerste het bordes van
het Witte Huis te bereiken. Onderweg wordt er alles aan gedaan om de
tegenstander uit te laten glijden waardoor de strijd vaak het karakter van een
moddergevecht krijgt. Vroeg of laat, zeker als het een spannende strijd dreigt
te worden, zal op de man worden gespeeld, zo leren vrijwel alle campagnes uit de
Amerikaanse geschiedenis.

De voortdurende nadruk op de persoonlijke kwaliteiten van een kandidaat heeft
van oudsher te maken met een brede ideologische consensus tussen Republikeinen
en Democraten over het democratisch-kapitalistische karakter van de Amerikaanse
samenleving waardoor als vanzelf politieke issues wat meer naar de achtergrond
verdwijnen.

In 'campagne 2000' heeft persoonlijke beeldvorming wel een hele sterke nadruk
gekregen en daarmee onderscheidt ze zich toch van eerdere campagnes. Er bestaat
een extreme behoefte aan een rechtschapen kandidaat, een reactie op de vele
schandalen uit het Clinton-tijdperk. Ook zijn veel burgers in een tijd van vrede
en welvaart minder geinteresseerd in allerlei ingewikkelde problemen. Het
verklaart alles tezamen waarom (sport- en oorlogshelden) als Bradley en McCain
op konden duiken.

Diverse pogingen tot karaktermoord zijn al ondernomen. Zo werd Bush jr. door het
McCain-team min of meer afgeschilderd als een papenvreter en een racist, omdat
hij op een conservatieve, protestantse universiteit geweigerd had publiekelijk
afstand te nemen van daar heersende ultra-conservatieve gedachten. Op die
universiteit in South Carolina wordt het katholicisme als een sekte beschouwd en
waren interraciale relaties verboden. Zo'n uitglijder kan een kandidaat lelijk
opbreken.

Maar ook McCain heeft zijn bananenschillen. 'Senator Heethoofd' schoffeerde
publiekelijk zijn voormalige bewakers uit de Vietnamoorlog. Bush-helpers vroegen
zich daarop hardop af of McCain geestelijk wel stabiel genoeg zou zijn voor het
zware presidentschap. Was de Vietnam-held niet teveel beschadigd door zijn
jarenlange opsluiting in een Noord-Vietnamese gevangenis? In de 'Heilige Oorlog'
die McCain in de Republikeinse partij heeft ontketend, werd hij zelf door zijn
tegenstanders als een fanaticus geportretteerd omdat hij rechts-religieuze
leiders als Jerry Falwell en Pat Robertson 'geloofsfanatici' had genoemd. De
Bush-mediastrategen probeerden dat beeld nog te versterken door te wijzen op
McCains kruisvaardersmentaliteit, getuige 'de oorlog' die hij de afgelopen jaren
tegen de tabaksindustrie en andere gevestigde belangen in de Amerikaanse
maatschappij heeft gevoerd.

Toch ligt McCain goed bij de kiezer. Volgens de Amerikaanse tv-zender ABC wordt
hij door zeventig procent van zijn aanhangers verkozen boven de andere
kandidaten vanwege met name zijn heldhaftige Vietnam-verleden. Het overgrote
deel van deze McCain-kiezers weet weinig van zijn standpunten over allerlei
maatschappelijke onderwerpen en typeert hem als 'tamelijk liberaal'. Het ontgaat
hen dat McCain een ware conservatief is als het gaat om zaken als bijvoorbeeld
wapencontrole.

De establishment-kandidaten Gore en Bush lijken er, aan de vooravond van Super
Tuesday, niettemin in te slagen de helden-hervormers Bradley en McCain van zich
af te houden. Ook bij hen spelen beeldvorming en image-building een belangrijke
rol. Neem Gore, die toen het maanden geleden slecht ging met zijn campagne van
de ene op de andere dag zijn hoofdkantoor verplaatste van het gehate Washington
naar Nashville, Tennessee, waar hij in zijn jeugd een paar jaar gewoond heeft.
De saaie vice-president die jaren had gebivakkeerd in de schaduw van Clinton,
werd opeens een vechtende kandidaat wiens stem regelmatig oversloeg tijdens
speeches. Het maatkostuum ging uit, de mouwen van het katoenen overhemd werden
opgestroopt. Voortaan bleef fighting Al maar liever uit de buurt van Washington
en presenteerde hij zich als een country boy die dicht bij de mensen wilde
staan. Sinds deze metamorfose zijn de standpunten van Gore nauwelijks gewijzigd,
maar is hij wel in populariteit omhoog geschoten.

Ook al lijken Gore en Bush jr. nu rechtstreeks af te stevenen op de nominatie
van hun partijen, voorlopig zijn ze nog niet verlost van kwelgeest McCain.
Daarvoor heeft de maverick-candidate te veel losgemaakt met zijn populistische
boodschap om schoonmaak te houden in de hoofdstad. 'Het hart van Amerika is
dichtgeslibd door de slippendragers van de gevestigde belangen: politici en
lobbyisten. Ik wil Amerika teruggeven aan de gewone burger.'

McCain heeft de laatste maanden gebruik gemaakt van een opvallende trend onder
het Amerikaanse kiezerspubliek, de sterke toename van de zwevende kiezers. Hij
heeft een nieuwe coalitie gesmeed en zich opgeworpen als de stem van een
voorheen onzichtbare massa. Deze nieuwe, stille meerderheid zou men de kinderen
van de Ross Perot-generatie kunnen noemen: veel jonge dertigers en veertigers,
fiscaal conservatief en veelal goed opgeleid in de nieuwe
multimedialeinternetmaatschappij. Ze wonen in de voorsteden van de grote steden
en maken de dienst uit in Silicon Valley. Zij zijn onafhankelijke denkers die
zich niet thuis voelen in de Republikeinse partij met zijn religieuze
conservatieven. Door Bush jr. vast te nagelen als een Pat Robertson-republikein
heeft McCain de gouverneur van Texas duidelijk in de zeer rechtse hoek gezet.

Gore heeft zich in een eerdere fase van de campagne, toen de liberal Bradley nog
een gevaar was, juist wat naar links verplaatst door allerlei beloftes te doen
aan vakbonden, minderheidsgroepen en andere progressieve organisaties.

McCain heeft als een rattenvanger van Hamelen allerlei kiezersgroepen die zijn
gesitueerd tussen conservatief rechts en progressief links gemobiliseerd,
varierend van de moderne nazaten van Ross Perot tot en met teleurgestelde
Democraten. Hij maakt optimaal gebruik van een vacuum in de Amerikaanse
politiek. Met een bedwelmend charisma en uitgerust met geraffineerde one-liners
smeedde hij vlot een nieuwe, trouwe aanhang.

Morgen worden in Californie twee cruciale stemmingen gehouden die voor de
Republikeinse Partij een angstscenario kunnen opleveren. Er is een stemming in
engere zin waaraan uitsluitend Republikeinen mee mogen doen. In de daaraan
voorafgaande opiniepeilingen heeft Bush dankzij de conservatieven een grote
voorsprong opgebouwd. Alleen deze verkiezing levert gedelegeerden op die nodig
zijn om de partijnominatie in de wacht te slepen.

Maar er is tegelijkertijd ook een 'popular vote' waar ook niet-Republikeinen aan
mee mogen doen. Als McCain met zijn brede aantrekkingskracht die verkiezing
wint, staan de Republikeinen voor een vrijwel onoplosbaar probleem. McCain heeft
dan overtuigend aangetoond dat hij zoveel niet-traditionele Republikeinse
kiezers kan aantrekken dat alleen hij de Democraat Gore kan verslaan.

Diverse verkiezingsonderzoeken bevestigen nu al dit beeld. McCain heeft een
hervormingsbeweging op gang gebracht die te massaal is om onmiddellijk te
verdwijnen bij een Pyrrusoverwinning van Bush. De relatie tussen Bush en McCain
is ook teveel beschadigd voor een echte verzoening tussen de beide kemphanen.

Deze patstelling opent de weg voor de Reformparty van Ross Perot om McCain
binnen te halen. Daar weet men immers niet goed raad met de extremistische
kandidaat Pat Buchanan. John McCain zou de charismatische leider kunnen worden
van de derde partij van de Verenigde Staten. McCain is er in ieder geval in
geslaagd de geplande, vlotte afhandeling van de Bush-kroning hardhandig te
onderbreken. Als de anti-establishmentkandidaat zelf nog kans wil maken kan hij
maar beter de mantel van Ross Perot overnemen.

Willem Post is Amerikanist.

John McCain bekijkt in zijn campagnebus een pop van zichzelf FOTO AP

Verkiezingen ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              84 of 106 DOCUMENTS

                                 de Volkskrant

                                 March 4, 2000

Michael Palin ; 'In iedereen huist een oplichtertje'

BYLINE: TEKST NELL WESTERLAKEN FOTOGRAFIE WIM VAN DE HULST

SECTION: Magazine; Pg. 12

LENGTH: 3176 words


Schrijver, acteur, televisiemaker en reiziger Michael Palin staat aan de
vooravond van een 'sabbatical reisjaar'. Maar eerst moet er nog een roman af.
Ontmoeting met een Mr. Nice Guy tegen wil en dank, die een grote voorliefde
heeft voor de gewone man. 'Helden konden me nooit zo boeien. Ik vind het
karakter van de anti-held interessanter.'

ls er iets op Michael Palin is aan te merken, als er een punt van kritiek is te
bedenken, een klein karakteristiek smetje op een verder smetteloos blazoen, is
het dat hij zo vreselijk aardig is. Altijd maar aardig, al 56 jaar. 'Jajaja,
hahaha', hij weet het. Michael Palin is Mr. Nice Guy himself, maar fair is die
kwalificatie allerminst, vindt hijzelf. Om zijn eigen woorden te onderstrepen
had hij eigenlijk fel, of op z'n minst met bedachtzame ernst kunnen reageren.
Maar Palin buigt zich over de tafel, frommelt z'n handen in elkaar, doet een
stemmetje, nasaal, het kleine akelige mannetje: 'Yesyesyes, die Palin is zo
ver-schrik-ke-lijk aardig, grmpff. Hahaha.'

Aan die ene historische keer dat hij min of meer publiekelijk uit z'n vel
sprong, wordt hij dan ook vaak herinnerd. Het was tijdens de opnames voor The
Holy Grail, de film die hij in 1974 maakte met het team van Monty Python. Hij
werd gevraagd voor de zoveelste keer door de modder te kruipen, en ontstak in
woede. De rest van het Python-team keek onthutst toe hoe collega Palin in een
voor iedereen ondenkbare, maar alleszins oprechte gemoedstoestand geraakte. Ze
gaven hem spontaan een staande ovatie.

'Zo lang aardig zijn niet gelijk wordt gesteld aan leeg, kritiekloos,
karakterloos, zonder mening, vind ik het niet erg, maar zo ziet men het vaak
wel. Ik vind het daarom geen erg vleiende kwalificatie. Ik ben niet aardiger dan
wie dan ook', zegt hij. Glimlachend natuurlijk.

Vleiend of niet, Palin heeft al lang waargemaakt dat hij zijns ondanks het
tegendeel is van een man zonder eigenschappen. Het succes van de comedy-serie
Monty Python's Flying Circus - Palin was een van de zes schrijvers/acteurs - is
dertig jaar na dato nog altijd fenomenaal. De absurde humor van de serie blijkt
niet aan tijd of generatie gebonden. De herhalingen van Python zijn altijd wel
ergens te zien op een kabelnet, ze worden bekeken door een generatie die nog
geboren moest worden toen de serie voor het eerst werd uitgezonden. Het was een
van de eerste bbc-programma's trouwens die in kleur werden opgenomen. Het succes
gold ook voor de films van het Python-team, of leden van het team, The Life of
Brian, The Holy Grail, The Meaning of Life, A Fish Called Wanda.

Zes jaar geleden debuteerde Palin redelijk geslaagd als romanschrijver met het
boek Hemingway's Chair. Maar het afgelopen decennium heeft hij vooral een
reputatie opgebouwd als 's wereld bekendste globetrotter. Wat David Attenborough
is voor de natuurfilm, is Michael Palin voor de reisdocumentaire; altijd zelf in
beeld op de meest onwaarschijnlijke plekken, hoewel de eerste vooral graag de
biologieleraar uithangt, en de laatste liever wil laten zien wat er om hem heen
gebeurt.

In 1988 trok Palin als een twintigste-eeuwse Philaes Fogg in tachtig dagen de
wereld rond. Hij reisde vervolgens van de Noord- naar de Zuidpool, daarna langs
de landen aan de Stille Oceaan, en voor zijn meest recente reisproject bezocht
hij alle plaatsen ter wereld waar Ernest Hemingway ooit verbleef. Een
cameraploeg in zijn kielzog, dagboek bij de hand om later uit te werken tot een
boek.

De altijd geinteresseerde, licht naieve reiziger Palin treedt de wereld dapper
tegemoet met een onverwoestbare bescheidenheid en een relativerend gevoel voor
humor. Zijn landgenoot en collega-reisschrijver Norman Lewis (1912) bezit
dezelfde karaktertrekken. Lewis werd, niet eens tot zijn eigen ongenoegen,
geregeld aangezien voor de meteropnemer of de ziekenfondsman.

Het is alleen zijn televisiebekendheid die Palin behoedt voor eenzelfde
kleurloze-mussen-imago. Passanten in Amsterdam lijken hem met zijn casual
doorsnee-kleding pas bij een tweede blik te herkennen, te oordelen naar de
glimlach die dan onmiddellijk doorbreekt op hun gezicht.

Het gesprek begint met een scene die rechtstreeks lijkt ontleend aan een Monty
Python-aflevering: interviewer en geinterviewde krijgen de slappe lach onder de
monumentale tafel waaraan de zeeheld Michiel Adriaenszoon de Ruyter ooit zijn
historische reizen uitstippelde. Een pen rolt op de grond en Palin kruipt op
handen en voeten onder tafel om hem te zoeken. 'Als er nu iemand binnenkomt,
zijn we erbij', zegt Palin, die en passant met een ferm klopje de degelijkheid
van de tafelpoot controleert terwijl De Ruyter en vakgenoot Tromp streng
toekijken vanaf de muur.

Een rondje langs de schilderijen in de Admiraliteitskamer van het
Scheepvaartmuseum brengt een typisch Palin-trekje naar boven. Peinzend voor het
portret van De Ruyter: 'Opmerkelijk alledaags gezicht eigenlijk. Denk die haren
en die snor weg, doe hem een gewoon pak aan en je ziet hem zo op straat lopen.'
Waarmee 's lands meest illustere vlootvoogd is teruggebracht tot het type
waarvoor Palin al zijn leven lang een fascinatie koestert: de gewone man.

Palin heeft een voor zijn doen rustige tijd achter de rug, was vaak thuis in
zijn bescheiden woning in noord-Londen. Hij is bezig met een roman, die eind dit
jaar moet verschijnen. 'Daarna weer op reis, met mijn vrouw, misschien wel een
heel jaar, zonder camera, een soort sabbatical reisjaar.'

In uw reisprogramma's hopt u van land naar land, het lijkt me niet altijd
mogelijk om tijdens zo'n kort verblijf een representatief beeld te geven.

'Ik wil de dingen laten zien die de gemiddelde reiziger opvallen in het land
waar ik ben. Niet per se de criminaliteit van het land belichten, of de
politiek. Als team kijken we eerst naar het land zelf. Hoe ziet het eruit? Wat
is er te zien? We maken tenslotte tv, dus beeld is heel belangrijk. Daarnaast
proberen we zoveel mogelijk mensen te ontmoeten met zoveel mogelijk
verschillende achtergronden. Mensen van verschillende generaties, mensen die al
eeuwen op dezelfde plaats wonen, de oude boer in de bergen, noem maar op. We
zijn niet alleen in tijd en geld beperkt, we zijn ook aangewezen op mensen die
Engels spreken.

'Maar er is weinig tijd om heel diep te gaan. Daarom willen we in essentie zo
direct mogelijk werken. We willen het land voor zichzelf laten spreken, laten
zien wat er in het dagelijks leven gebeurt. We gaan niet uit van een script dat
helemaal van tevoren vaststaat, hoewel we altijd wel een paar afspraken maken
met mensen die we per se willen spreken. Maar we laten niet de man van het
verkeersbureau een verhaaltje vertellen over een tempel of zoiets.

'De camera beperkt ons natuurlijk ook. Ik denk dat je wat meer kunt zien en wat
dieper kunt graven als je alleen reist met een schrijfblokje of een
cassetterecorder. Ik verzamel slechts indrukken. Ik wil bovendien graag laten
zien hoe het is om van de ene plaats naar de andere te reizen, de grens over te
gaan. Het laten zien van de verschillen is een van de belangrijkste
uitgangspunten. Hoe is het in Peru als je uit Bolivia komt, hoe is het in
Bolivia na Chili, na Australie enzovoorts. Het is impressionistisch. Aan het
einde van zo'n reis mis je wel eens diepgang ja, maar dat kan niet anders.'

U laat landen zien aan een miljoenenpubliek. Dat geeft een enorme
verantwoordelijkheid.

'Wat ik natuurlijk vooral laat zien is mijn manier om naar dingen te kijken. Ik
probeer een evenwichtige indruk te geven, zo evenwichtig als binnen mijn
mogelijkheden ligt. Je moet kiezen, je kunt niet alles laten zien. Soms moet je
aspecten tonen die niet positief zijn, maar die wel een reeel deel van het
dagelijks leven zijn. In Colombia lieten we een tamelijk onaangename kant van
het leven zien. We filmden in een drugswijk. Daarop kwamen heel veel brieven van
teleurgestelde Colombianen. Ze voelden zich min of meer beledigd, omdat ze
vonden dat hun land op een verkeerde manier werd afgeschilderd. We hebben in die
uitzending ook de oude cultuur laten zien, ook de koffieplantages, dus het
evenwicht was er wel degelijk.

'De reactie was interessant, want het was me nog nooit overkomen dat een groep
mensen die representatief is voor een land zo massaal contact met me zocht. De
verklaring is waarschijnlijk dat Colombia een grote, goed opgeleide middenklasse
heeft, die weet dat niemand de zaken in de hand heeft. Dan zien ze Palin op tv
en denken: dit is de kans om ons imago te verbeteren. Maar dat is niet wat ik
doe, ik reis niet om een glossy beeld te geven van een land.

'Het omgekeerde gebeurt ook. In Londen kwam eens een Ethiopier naar me toe die
zei: "We hebben erg genoten van uw reis door Ethiopie in Van Pool tot Pool. Het
was de eerste keer dat we ons land op tv zagen zonder dat het ging over oorlog
of hongersnood".'

Is het feit dat u wereldwijd beroemd bent soms niet lastig onderweg?

'Soms zijn mensen juist makkelijker te benaderen omdat ze me kennen van mijn
reisprogramma's. En er zijn ook grote delen van de wereld waar niemand me kent.
Gek he... haha. Maar over het algemeen vind ik het leuk als mensen op straat
naar me toekomen: he Michael, we vinden het zo leuk wat je doet. Dat is vleiend.
Het gebeurt maar zelden dat het te ver gaat.'

Die keer dat hij met mevrouw Palin op vakantie in Zanzibar een groep Britse
toeristen tegen het lijf liep in het paleis van de sultan, was hij nog wel
bereid even te zwaaien op hun video's, maar toen hij, toch zo aardig als wat,
stuk voor stuk met de echtgenotes op de foto moest, werd het hem te veel. 'Dat
vonden ze niet zo leuk, maar er is een bepaald punt dat je je gevoel moet
volgen, ook al moet je daarvoor anderen teleurstellen. Soms, als ik in een
sombere bui over straat loop, is het niet leuk om achter me te horen: He Palin,
enzovoorts. Dan kun je wel eens beetje... nou ja, een heel klein beetje
agressief reageren.'

Zijn stormvaste humeur heeft hij van zijn moeder, zegt hij. 'Mijn vader was
nogal kort aangebonden. Snel kwaad, geirriteerd. Daardoor heb ik vermoedelijk
geleerd om confrontaties te voorkomen, zoals hij die had met... met wie dan ook
eigenlijk, met obers in restaurants, met de buurman. Ik zag als kind dat dat
heel uitputtend was. Niet dat ik me ooit bewust heb voorgenomen om daarom zelf
anders te worden. Ik herinner me nog wel dat ik dacht: ik wou dat hij anders
was. Ik had als jongen een paar goeie vrienden die vlakbij woonden. Bij hen
thuis was het anders, er hing een gemoedelijke sfeer. Als kind vergelijk je die
situaties. Het zat me wel dwars als kind, maar we konden toch goed met elkaar
opschieten. Ik heb een gelukkige jeugd gehad. Hij was toch mijn vader en niet
iemand anders z'n vader.'

Had de Python-club in 1969 enig idee dat de serie zo lang succesvol zou blijven?

'Natuurlijk wisten we dat we something completely different aan het maken waren.
Dat was de opzet. Tv was in die tijd nogal conventioneel geworden, formeel
zelfs. De comedy-series waren allemaal hetzelfde: paar liedjes, paar sketches,
dat was het. Wij wilden allerlei ideeen neerzetten, of stukjes van ideeen,
gewoon beginnen middenin een sketch, of aan het eind. Er hoefde geen pointe in
te zitten, de stream of consciousness. Het gewone bewustzijn zijn gang laten
gaan in een comedy-serie was in die tijd een nieuwe ontwikkeling. Vooral Terry
Jones, Terry Gilliam en ikzelf vonden het heel belangrijk dat we met iets anders
kwamen, iets nieuws. Dat nieuwe viel op. Men zei aanvankelijk niet: oh wat goed.
Nee, men zei: dit is buitenissig, dit is anders, dit is gedurfd. Toen Monty
Python de reputatie kreeg non-conformistisch te zijn, moediger dan andere shows,
hadden we absoluut geen idee dat het zo lang stand zou houden. We dachten: dat
gaat een jaar of twee, drie goed.'

Wat is het geheim van het succes?

'Daar heb ik ook geen sluitende verklaring voor. Variatie is een belangrijk
element. Monty Python is gevarieerd omdat het door zes mensen is gemaakt.
Sommige stukjes zijn provocerend, andere eigenaardig, vriendelijk. Daarnaast is
er de surrealistische animatie van Terry Gilliam. Die mix was belangrijk. Je
kunt het niet etiketteren als een show met enkel harde satire, of met alleen
surrealistische elementen, of als een aardig programma over het verval van
Engeland. De stukjes waren heel verschillend, vandaar waarschijnlijk dat zo veel
verschillende mensen ervan houden.'

U bent televisiemaker, reiziger, schrijver, acteur, maar u blijft altijd de
ex-Python.

'Ik heb daar geen last van. Ik geloof ook niet dat je je tijdens je leven steeds
opnieuw ontdoet van een oude huid. Ik zie het leven meer als een organisch
geheel waarin je naar een bepaald punt wijst en kunt zeggen: dat was een mooi
moment en dat heeft geleid tot dat en dat. Python was een explosie van energie.
Dat duurt een jaar of twee, drie en dan houdt het op. Ik hoef niet te zeggen: oh
God, kijk eens wat ik deed toen ik jong was, ik schaam me dood. Nee, ik ben er
nog steeds trots op.'

In Monty Python nam u vaak de rol van de kleine man voor uw rekening.

'Ik ben er de persoon niet naar om de lakens uit te delen en tegen anderen te
schreeuwen, het type dat John Cleese zo goed neerzet. Ik ben de man op de
achtergrond van het schilderij.'

Zijn blik glijdt langs de zeventiende-eeuwse doeken in de Admiraliteitskamer.
'Dat mannetje daar.' Hij wijst op een oorlogstafereel. Een soldaatje rent achter
de troepen aan. 'Niemand ziet ooit zijn gezicht. Hem wil ik optillen, hem wil ik
laten zien, daar heb ik plezier in.'

Palin senior was ingenieur, maar slaagde er niet in om zich in staalstad
Sheffield te ontworstelen aan het middenkader. Michael groeide op in een
doorsnee-gezin. Redelijke welstand. Zijn voorliefde voor de gewone man heeft met
zijn jeugd te maken, zegt hij. 'Mijn vader was nooit de centrale figuur. Hij was
nooit degene die de touwtjes in handen had of de zaak in beweging bracht. Er was
altijd iemand anders naar wiens pijpen hij moest dansen. Ja, dat zou een reden
kunnen zijn voor mijn fascinatie voor dit soort personages.'

Ook na de serie, in de films, bleef hij tekenen voor de rol van kleine man.
'Helden konden me nooit zo boeien. Ik vind het karakter van de anti-held nu
eenmaal interessanter. Dat soort mensen wordt vaak genegeerd. In mijn kindertijd
waren er veel van die mensen om me heen. De melkboer, de ober, de conducteur op
de bus, mensen die er gewoon zijn. Meestal blijven ze op de achtergrond, ze
treden maar af en toe uit de schaduw. Ik hield toen al van dit type mensen,
omdat ze zo echt waren. Ik wil ze een stem geven. Peter Sellers, van wie ik een
groot bewonderaar ben, had dat ook. Hij speelde graag de kleine functionaris die
heel even dwars gaat liggen voor de groten en de machtigen.

'Ik had als kind nooit een beeld voor ogen van de perfecte mens, want zo worden
helden graag gezien. Perfectie is nu eenmaal geen onderdeel van de realiteit. Ik
zag wel dat in iedereen een klein oplichtertje huisde. Iedereen heeft wel een
moeilijke kant of een vreemd trekje.'

De hoofdpersoon in uw roman Hemingway's Chair is ook zo'n man. Hij raakt
geobsedeerd door Ernest Hemingway, de held, de macho, de man die alles lijkt te
vertegenwoordigen wat hijzelf niet heeft. U heeft een tv-serie gemaakt en een
boek geschreven over de plaatsen die de schrijver heeft bezocht. Bent u zelf
gefascineerd door Hemingway?

'Ik beschouwde hem als een bruikbare tegenhanger van de hoofdpersoon in mijn
roman, een gewone man met een gewone baan zoals zoveel mensen. Geen
mislukkeling, geen succesvol type. Die man raakt gefascineerd door iemand van
wie hij denkt dat hij heel bijzonder is, Hemingway. Dat had vooral te maken met
de manier waarop hij overkwam op andere mensen. Hij had zijn eigen legende
gecreeerd. Hij hield van zijn eigen mythe: iemand die met wilde beesten vocht,
die op marlijn ging vissen, die met vrouwen rondhing.

'Zelf heb ik nooit geloofd dat Hemingway ook echt zo was. Hoe meer ik over hem
las, hoe meer ik hem kon terugbrengen tot zijn ware proporties. Hij had
gedurende heel zijn leven zelfmoordneigingen, hij twijfelde zeer aan zijn
literaire kwaliteiten, dat soort dingen. Hij probeerde zichzelf voortdurend te
testen. Iedereen kijkt op tegen dat soort mensen - Hemingway, Winston Churchill
- om er dan een jaar of tien later achter te komen dat het nogal onaangename
personen zijn.'

U houdt van Hemingway-de-legende.

'Ik kon ermee spelen. Ik vond het een spannend idee om mijn hoofdpersoon te
laten geloven in die legende. Wanneer het postkantoor waar hij werkt zijn
centrale plaats in de gemeenschap dreigt te verliezen, gaat hij zich verzetten
op een bijna Hemingway-achtige manier. Die gewone man wordt opeens heel
bijzonder. Hij groeit, en gaandeweg het verhaal krimpt Hemingway; hij wordt dan
gewoon. Ik verhef in dat boek niet zozeer de kleine man, ik wil ermee zeggen dat
in iedereen een potentiele held schuilt.'

Toch zijn uw serie en uw boek niet zonder bewondering voor de schrijver.

'Klopt, maar Hemingway was eigenlijk niet meer dan een excuus om de wereld weer
eens rond te reizen. Daar is niets mis mee. Maar ik wilde ook wat over hem laten
zien. Of nee, ik wilde wat laten zien over mijn eigen houding ten opzichte van
hem, over mijn eigen relatie met Hemingway, en dat is niet de relatie van iemand
die hem verafgoodt. Maar eerlijk is eerlijk, het moest ook onderhoudend zijn,
het moest ook een blik zijn op de wereld van nu.

'Ik houd van hem als schrijver en zijn gave om anderen de wereld te laten zien.
Hij vond dat hij de essentie van een plaats zo zuiver mogelijk moest
overbrengen. Met een paar zinnen kon hij een beeld neerzetten. Daar houd ik van,
die paar penseelstreken.'

De tv-serie, die in Nederland nog niet is uitgezonden, leverde vaak komische
beelden op: anti-macho Palin die in het spoor van de stoere Hemingway op eenden
gaat jagen of op marlijn gaat vissen. Het is humor met een dubbele bodem. Door
deze aanpak neemt Palin zowel Hemingway als zichzelf op de hak.

Waarom is die zelfspot toch zo typisch Brits?

'Ik denk dat het in zekere mate voortkomt uit het feit dat Engeland een erg
gesettled land is. We hebben nooit grote revoluties of invasies gekend. Daardoor
is er een soort gemak ontstaan. Het klassenstelsel is min of meer nog intact en
elke klasse maakt zich vrolijk om de klasse boven hem. Dat is een manier om met
de verschillen om te gaan.

'Het heeft ook te maken met een gevoel van zelfvertrouwen. Je kunt alleen om
jezelf lachen als je in wezen voelt: wij zijn eigenlijk wel oke, of ik ben
eigenlijk wel oke, ook al ben ik niet perfect. In Amerika geloven ze dat er een
bepaalde perfectie bestaat die je kunt nastreven. In Engeland moet je daar niet
mee aankomen. Het idee alleen al... hahaha.'

'Soms moet je aspecten tonen die niet positief zijn, maar die wel een reeel deel
van het dagelijks leven zijn.'

Geheel rechts Michael Palin op de set van Monty Python.

Literatuur ; Reizen ; Televisie ; Media ; Omroep ; Recreatie en
Vrijetijdsbesteding ; Kunst en Cultuur ; Kunst ; Taal- en Letterkunde

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              85 of 106 DOCUMENTS

                                 de Volkskrant

                                 March 4, 2000

De digitale revolutie voor leken verklaard

BYLINE: JUDITH VAN DE HULSBEEK

SECTION: Media; Pg. 23

LENGTH: 464 words


De digit@le revolutie is volgens presentator Michael Pilarczyk 'een programma
over de digitale wereld in de breedste zin van het woord'. Het bevat informatie
over de modernste elektronica als plasmaschermen en horloges met internet, het
biedt een kijkje in de wereld van de jonge internetondernemer, en geeft tips hoe
je sneller en beter met het net kunt omgaan.

Waarom komt Pilarczyck daar nu mee? 'Ik schrok ervan hoe weinig mensen om me
heen weten van de mogelijkheden van internet.' Sinds een jaar heeft hij een
eigen productiebedrijf voor nieuwe media. Zijn werknemers konden niet eens een
simpel stukje software configureren. Is dit normaal, vroeg Pilarczyk zich af.

Hij ondervroeg de timmerman, de dokter, het meisje achter de kassa bij de
supermarkt en mensen op straat. Allemaal bleken ze een reden te hebben om het
internet niet op te gaan: 'geen computer', 'veel te duur' en 'al die porno en
andere vuiligheid'.

Als een soort internetprofeet wil Pilarczyk de gewone burger wegwijs maken in de
mogelijkheden van het internet. Digibeten en vrijetijdsgebruikers zullen hun
ogen uit kijken. Zelf is hij ook vaak verbaasd over wat er allemaal al kan.
'Laatst maakten we een item over een gps-navigatiesysteem voor auto's. Dan
stuurt een satelliet je als het ware van A naar B. Het is de oplossing voor het
fileprobleem.'

De digit@le revolutie is niet bedoeld voor de IT-specialist. Hem of haar zal
alles wat in het programma voorbijkomt, bekend voorkomen. Pilarczyk: 'Bij
Veronica wilden ze een soort Eigen huis en tuin over het internet. Het moest
vooral leuk blijven, niet te ingewikkeld. Maar ik ben wel bezig met een digit@le
revolutie 2, voor gevorderden.'

Het programma wordt gesponsord door onder anderen Microsoft, Philips en At Home.
Pilarczyk is lang op zoek geweest naar zoveel mogelijk sponsors. 'Anders krijg
je problemen. Door de mediawetgeving krijg je op je kop zodra je een product van
je sponsor te positief belicht - dan is het meteen reclame. Ik heb dat
geprobeerd te neutraliseren door vijf sponsors te nemen. Ik ben niet bang om hen
tegen de haren in te strijken. Als ze een slecht product afleveren, dan zeggen
we dat ook gewoon. Maar ik laat liever dingen zien die het wel goed doen.'

Pilarczyk heeft grote verwachtingen voor de nabije toekomst. Elke week stelt hij
een Bekende Nederlander de vraag hoe het dagelijks leven er in 2010 volgens hem
of haar uitziet. Volgens Pilarczyk leven we over tien jaar in een geheel andere,
digitale, wereld. Loopt het echt zo'n vaart? Volgens Pilarczyk staan we aan het
begin van een digitale revolutie. 'We zitten in een stroomversnelling. De
revolutie is pas voor 2 procent onderweg.'

De digit@le revolutie, Veronica, 15.55 uur.

Presentator Michael Pilarczyk.

FOTO VERONICA

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              86 of 106 DOCUMENTS

                                 de Volkskrant

                                 March 4, 2000

'Perestrojka' in het land van de rijzende yen

BYLINE: DOOR BART DIRKS

SECTION: economie katern; Pg. 31

LENGTH: 1144 words


Japan staat voor een metamorfose. De haperende exportmachine kan weer een grote
mogendheid worden - economisch, financieel en militair. Vergrijzing en
globalisering zijn geen probleem, maar een kans.

IS HET karakter kawari dat in het Japans 'verandering' betekent. Het kan in
Tokio wel eens een even belangrijk begrip worden als in Moskou het woord
perestrojka.

De glazen bol van Japankenner Milton Ezrati voorziet een tekort in plaats van
overschot op de Japanse handelsbalans omdat buitenlandse producten meer dan
welkom worden. De bureaucraten raken hun leidende positie kwijt, terwijl het
land zelf weer een militaire mogendheid van formaat wordt. Niets om bang voor te
zijn, aldus Ezrati.

Het scenario mag ongeloofwaardig klinken, Ezrati is heilig overtuigd van een
enorme economische en culturele omslag in Japan. Ezrati, 25 jaar
vermogensbeheerder op Wall Street, legt het provocerend uit in Kawari - How
Japan's Economic and Cultural Transformation will alter the Balance of Power
among Nations.

Hij ziet veranderingen in drie krachten: de volwassen geworden economie, de
vergrijzing in Japan, en de globalisering. Ezrati vindt die krachten even sterk
als de militaire confrontatie in 1853, toen de Britse generaal Perry Japan na
250 jaar tot (handels) contact met de rest van de wereld dwong. Minstens zo
sterk ook als de atoombommen op Nagasaki en Hiroshima in 1945. Ook toen besloot
Japan liever te buigen dan te barsten. Als het land ook nu een ommezwaai
aandurft, kan het een sterke positie herwinnen.

Na de Tweede Wereldoorlog begon Tokio een duizelingwekkende inhaalrace met het
westen, bekend als de Nihon ryu, de Japanse weg. De spaarzame bevolking werkte
zich zeven slagen in de rondte en consumeerde weinig. De huizen waren duur en
klein. Volgens Ezrati opzettelijk, daardoor verbruikte de bevolking weinig
energie en was er weinig ruimte voor (buitenlandse) luxegoederen, zoals de
kolossale koelkasten van General Electric. Zo veel mogelijk energie en
spaarcenten kwamen zo beschikbaar voor investeringen in de industrie; producten
die de bevolking zichzelf ontzegde, waren voor de export.

Bedrijven en overheid keken in de VS af in welke technologieen ze moesten
investeren en welke producten de meeste winst konden opleveren. Eigen research &
development-uitgaven konden zo opmerkelijk laag blijven. In die eerste jaren van
wederopbouw genoot de Japanse economie bescherming en steun uit Amerika. Doordat
de yen zo laag stond, was Japans export spotgoedkoop voor de rest van de wereld.
Succes verzekerd: rond 1970 was Japan opgeklommen tot 's wereld derde economie,
eind jaren tachtig tot nummer twee.

Maar de tijd van spectaculaire groei leek voorbij en het bedrijfsleven kreeg
genoeg van de betuttelende overheid. Nu Japan zijn achterstand op het westen had
ingelopen, viel er weinig meer te leren en na te apen van westerse technologie
en productontwikkeling. De natie moest, aldus Ezrati, leren zijn eigen plan te
trekken. Die verandering ontnam de bureaucratische planners een groot deel van
hun macht.

Door de globalisering van de economie verloren de invloedrijke instellingen als
de centrale bank en het ministerie van Financien hun greep op de traditionele
economie. De ondergewaardeerde yen werd duurder en duurder, geen enkele
interventie kon dat tegengaan.

Ook de gewone man roerde zich. Hij schrok van de massa-ontslagen in het land
waar hij vroeger zelfs zijn baan hield als er een jaar lang geen werk voor hem
was. Begin jaren negentig schrapte Toshiba vijfduizend banen; 33 duizend
ontslagen vielen bij de Nippon Telephone & Telegraph Company (NTT). Een grotere
deuk voor het ooit blinde vertrouwen in de bureaucraten en bedrijfsleven was
amper denkbaar.

Als consument, die tot 1963 niet eens in het buitenland op vakantie mocht, eiste
de gemiddelde Japanner eindelijk eens te mogen meeprofiteren van de economische
groei: meer keus voor minder geld.

Tot overmaat van ramp voor het traditionele Japan vergrijst het land in rap
tempo. Die ontwikkeling maakt het steeds moeilijker alles zelf te produceren en
ook nog eens veel te exporteren. Japan moet zich, aldus Ezrati, met zijn kleine
maar hoogopgeleide beroepsbevolking richten op hoogwaardige goederen en
diensten. Massaproductie kan het land beter uitbesteden aan lageloon-buurlanden.
Over import moet Tokio niet langer spastisch doen, er is niks mis met een
handelstekort.

Japan staat volgens Ezrati op een keerpunt en de Japanners lijken het hem op
voorhand te geloven. Alleen is Ezrati optimistisch over dat keerpunt en
Japanners niet. In opiniepeilingen uiten ze voortdurend de vrees dat alle
opofferingen nutteloos zijn geweest. De helft van de bevolking denkt dat het
land binnen enkele jaren zijn status verliest als grote economische mogendheid
in Azie. Nog steeds sparen ze meer dan ze uitgeven, nu uit angst voor de
toekomst.

Nergens voor nodig, houdt Ezrati Japan en de wereld voor, het is tijd voor
kawari, verandering. Het land moet een regionaal centrum voor arbeidsdeling
worden, door eenvoudig werk overzees uit te besteden en zichzelf te ontwikkelen
tot diensteneconomie. Buitenlands kapitaal is nodig om de uitgeputte besparingen
van de vergrijsde bevolking op te vangen. Als Japan haar financiele markten
opent en efficienter maakt, helpt dat de hele regio aan meer kredietstromen en
vertrouwen.

Liet Japan het tijdens de Aziecrisis van 1997 afweten, nu moet het land een
lender of last resort worden, die financieel garant staat voor zijn deel van
Azie. Onvermijdelijk hoort daarbij een zeer dominante militaire rol, om
stabiliteit en veiligheid te garanderen. Een delicate stap waarvoor de Japanners
zelf ook zullen terugdeinzen.

De peptalk van Milton Ezrati, de gezaghebbende vermogensbeheerder op Wall Street
in dienst van het Japanse Nomura Securities, staat in schril contrast met de
bevindingen van Edward Lincoln, de voormalig adviseur van de Amerikaanse
ambassadeur Walter Mondale in Tokio. In diens vorig jaar verschenen boek
Troubled Times over de Japans-Amerikaanse handelsrelaties voorziet hij in nog
geen honderd jaar deregulatie van de economie, einde aan het protectionisme of
gemakkelijk gesloten handelsakkoorden. Beiden schrijven met gezag en
overtuigingskracht. Maar waar een verbitterde Lincoln Japan neerzet als een
stilstaand land vol problemen, ziet Ezrati beweging en kansen. Dat maakt zijn
observaties en argumenten scherper en spannender.

Het mag ongeloofwaardig lijken dat kawari het toverwoord wordt voor Japan en
Oost-Azie, zoals perestrojka dat was voor de Sovjet-Unie en Oost-Europa. Maar de
val van de Berlijnse Muur had ook niemand voorzien.

Milton Ezrati, Kawari

Aurum Press, 294 pagina's, 18,99 pond

ISBN 1 85410 661 9

Veel Japanners vrezen dat hun opofferingen vergeefs waren.

FOTO HANS HEUS - DE VOLKSKRANT

Economie ; Nationale economie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              87 of 106 DOCUMENTS

                                 de Volkskrant

                                 March 4, 2000

Nette clubs tegen het volksvoetbal

BYLINE: DOOR PETER DE GREEF EN GIJS ZANDBERGEN

SECTION: Reflex; Pg. 7

LENGTH: 1655 words


Het spel met het leren monster was oorspronkelijk aan de gegoede burgerij
voorbehouden. Kwam de spelverruwing uit de lagere standen voort? In 1922 wilden
de oude eliteclubs zich weer aaneensluiten in een keurige, eigen competitie.

NIEMAND zal zich de wedstrijd Vitesse-Wageningen uit de voetbalcompetitie van
1927/1928. herinneren. Het werd een gelijkspel, 1-1. Een wat saaie uitslag, maar
dat gold niet voor de wedstrijd.

Uit het verslag in de Arnhemsche Courant: 't Was een vertoning die zeker meer op
een rugby- dan op een voetbalwedstrijd geleek, waarbij de duizenden
voetballiefhebbers zich zullen hebben geergerd aan de meest walgelijke, de meest
unfaire voetbalpraktijken waaraan een aantal zogenaamde sportmensen zich talloze
keren schuldig maakten.'

Vooral Wageningen-speler Arnouds maakte het bont. De Arnhemsche Courant: 'Het
spel was nog slechts enige minuten oud, toen deze speler als een dolleman op
Vitesse-doelman Spanjaard afstormde om hem het leder uit de handen te lopen. Hij
kreeg een waarschuwing van de scheidsrechter, doch Arnouds scheen zich hier al
bitter weinig van aan te trekken. Mogen we Vitessenaar De Jong geloven, dan
beloofde Arnouds hem onder 't spel een trap te zullen geven, een belofte die hij
niet verzuimde na te komen, met 't gevolg dat De Jong na rust moest
uitvallen...'

De onlangs in het nieuws gekomen voorzitter van de Wassenaarse voetbalvereniging
Graaf Willem II/VAC, Loek Borsboom, is zeker niet de eerste voetbalbestuurder
die zich druk maakt om de spelverruwing. Graaf Willem II/VAC was eind januari
betrokken bij ernstige ongeregeldheden op het voetbalveld, waarbij drie spelers
van tegenstander De Jagers de scheidsrechter te lijf gingen. Voorzitter Borsboom
waarschuwde bij die gelegenheid dat op die manier als vanzelf een wilde
competitie zou ontstaan van verenigingen die wel een leuke pot voetbal willen
spelen. Borsboom: 'Ik zal daar niet de organisator van zijn (...), maar ik
verwacht dat die ontwikkeling niet tegen te houden is.'

Dat is nog maar de vraag. Het plan voor een competitie tussen 'nette' clubs is
tachtig jaar geleden ook al eens geopperd en al die tijd is er niets van
terechtgekomen.

Terug naar 1927. Het verloop van de wedstrijd tussen Vitesse en Wageningen staat
model voor een ontwikkeling die in de jaren na de Eerste Wereldoorlog steeds
manifester werd. Voetbal groeide in die jaren als kool. Het aantal van 2300 -
uit de grote stad afkomstige - spelers dat in 1900 de competities bevolkte, was
25 jaar later gegroeid tot bijna vijftigduizend voetballers uit heel het land.
Elk jaar kwamen er duizenden spelers en tientallen clubs bij.

De invoering van de achturige werkdag, de toegenomen vrije tijd en de relatieve
goedkoopte van de sport hadden voetbal tot een zaak van het gewone volk gemaakt.
Door de mobilisatie in de Eerste Wereldoorlog hadden bovendien de
plattelandsjongeren met voetbal kennisgemaakt.

Alles bij elkaar betekende dit dat de oude stedelijke eliteclubs (waaronder in
zekere zin Vitesse) steeds vaker moesten voetballen tegen clubs als Wageningen,
waarvan de leden uit een mindere stand kwamen.

In het begin van de eeuw vonden de eliteclubs dat nog niet zo erg ('op het
voetbalveld bestaat geen standsverschil'), maar in de loop van de tijd waren zij
zich steeds onprettiger gaan voelen. De arbeiders en de plattelanders speelden
het spel zo hard, dat het welhaast een levenskwestie leek. Ook meer algemeen
bleken de opvattingen over hoe het voetbal behoorde te worden gespeeld, uiteen
te lopen. Was voor de oorspronkelijke clubs het voetbalspel slechts een
tijdverdrijf, waarbij genoegen en ontspanning op de eerste plaats kwamen, bij
het wassende leger aan volksclubspelers werd de wekelijkse wedstrijd een
gebeurtenis van belang, waarbij men zich kon manifesteren voor soms duizenden
toeschouwers.

De sportjournalist D. Hans wees erop dat volksvoetballers robuuster en met meer
fanatiek enthousiasme speelden dan de oude elitevoetballers, die het spel
onverschilliger en eigenlijk blase benaderden. Zijn mening werd gedeeld door de
godfather van het Nederlandse voetbal, Pim Mulier. Mulier vond dat de hogere
kringen de teloorgang van hun positie mede aan zichzelf hadden te wijten. Van de
training bijvoorbeeld maakten zij een potje. Een paar rekoefeningen konden er
nog van af, maar 'verhardingsoefeningen, als plus minus twee kilometer in zeer
stevige draf desnoods tweemaal in de maand en atletisch juist uitgevoerde
start-trials, ontbreken vooral bij de best gesitueerde standen'.

Daarnaast betekende het toekijken van supporters dat er toegang kon worden
geheven. Met inkomsten waren de volksclubs in staat betere spelers te lokken,
door gunstige reis- en verblijfskosten.

DERGELIJKE praktijken waren de eliteclubs niet gewend. Geld, de beuk erin
gooien, ronselen, per se willen winnen, onbeschaafd gedrag: zij vonden het
voetballen ronduit ongezellig geworden. In de jaren na de Eerste Wereldoorlog
verlieten dan ook steeds meer spelers de oude clubs en weken uit naar het
hockey, het tennis of het cricket. Daar was men tenminste weer onder elkaar.

Om de ontwikkelingen van verruwing en professionalisering een halt toe te
roepen, werd op 12 november 1922 door enkele bestuurders van de oude eliteclubs
de vereniging De Nederlandse Corinthians opgericht, naar analogie van de Britse
Corinthians, een vereniging van amateurs die zich ten doel hadden gesteld de
voetbalsport te propageren.

Een van de ideeen die tijdens een van de eerste bestuursvergaderingen op 17
februari 1923 werden geopperd, was toelating tot de eerste klasse aan dusdanige
regels te onderwerpen dat alleen 'nette' clubs nog eersteklasser konden worden.
Het idee is nooit tot uitvoering gebracht, zoals de meeste ideeen van de
Nederlandse Corinthians zijn blijven hangen in de notulen. Dat komt mede door de
beeldvorming van de Nederlandse Corinthians in de sportpers. De Corinthians
vormden een arrogante, elitaire club en werden door de sporters weinig
sympathiek gevonden.

Wie de negen jaargangen van het tijdschrift De Corinthian doorneemt, kan daar
begrip voor opbrengen. Mocht de gewone voetballer in theorie waardering hebben
voor hun doelstelling te 'streven naar zuivere amateursopvattingen en naar
verbetering van sportverhoudingen', in de praktijk bleek het blad grotendeels
gevuld te worden met verslagen en reportages over golf, autorijden, lawntennis,
hockey en skien. Daar hadden de gewone voetballers weinig boodschap aan, ondanks
de soms komische propaganda voor fair play die in het blad viel te lezen.

De in 1937 stilletjes opgeheven Nederlandse Corinthians hebben dan ook nooit een
gezaghebbende positie verworven, ook al hadden de voetbalbondsbestuurders, die
uit dezelfde maatschappelijke klasse kwamen, wel sympathie voor hun opvattingen
van sportiviteit, amateurisme en leiderschap.

In de praktijk moest de Nederlandse voetbalbond, die wel de grootste, maar lang
niet de enige Nederlandse overkoepelende voetbalorganisatie was, echter
schipperen. Ontevreden clubs konden zomaar overstappen naar aparte voetbalbonden
voor bijvoorbeeld kantoorpersoneel, arbeiders of katholieken. Een aparte
competitie was onhaalbaar en met het verordonneren van strengere straffen moest
men voorzichtig zijn. Wat nog het best kon, was de kwaliteit van het kader
bevorderen door sportleiderscursussen te organiseren.

Daarover valt in een sportblad echter weinig te melden. De voornaamste eye
catcher bleef daardoor het ruwe spel als uiting van onbeschaafd gedrag. Daar
viel veel meer en veel gemakkelijker over te schrijven. Herhaaldelijk klinkt in
De Corinthian daarom de roep om strengere straffen tegen overtreders van de
spelregels: 'Wanneer zal de bond nu eens afdoende optreden tegen de
spelbedervers, tegen de vlegels van elken zondag, die nu hier, dan daar, zich
meester voelen en door een ruwen, niets ontzienden speltrant ons spel van goede
sportlui onberekenbaar nadeel doen?'

Ook Pim Mulier liet in 1929 weten: 'Reeds vijf jaar geleden heb ik rigoureuze
maatregelen tegen zeer enkelen, die als gemene gevaarlijk spelers bekend staan,
aanbevolen, wilde die buitengemeen streng vervolgen. Het is geketst. Maar toch
ben ik er nog steeds vast van overtuigd, dat bij recidive vooral het voor lange
tijd en facultatief zelfs voor het leven, zonder genade uit onze voetbalwereld
verbannen van die enkele onverlaten, het spel en onze bond, als nationale zaak
beschouwd, ten goede zou komen. Men straft te slap! Die enkelen onbeheersten en
ruwe poenen verjagen de kinderen van onze upper duizend van onze velden, dat
behoeft geen commissie voor mij uit te knobelen. Zo is het.'

Inmiddels is de KNVB al strenger gaan straffen. Kennelijk heeft het nog niet
veel geholpen. Een aparte competitie? Daarin kunnen toch moeilijk alle
voetbalclubs deelnemen. Resteert wellicht een plan dat de sportsociologen dr.
Ruud Stokvis en dr. Maarten van Bottenburg op 15 november 1997 in het Algemeen
Dagblad publiceerden. In hun opvatting zou de KNVB zich meer moeten gaan
bezighouden met de socialisatie van voetballers en zou er daarnaast een
toelatingsbeleid moeten worden ontwikkeld. Met andere woorden: niet iedereen zou
zomaar lid van een voetbalclub mogen worden, men zou eerst een soort examen
moeten afleggen. Daarnaast dient ieder elftal een gekwalificeerde leider te
hebben.

Ideeen die een Corinthian niet zouden misstaan.

Toen voetbal nog een sport voor heren was: het Nederlands elftal en officials
begin deze eeuw per boot onderweg naar Denemarken.

Het Nederlands elftal dat in 1913 verrassend van de Engelse profs won. Staand,
van links: Wijnveldt, Boutmy, Gobel, De Korver, Bosschart, Tonny Kessler en
Tromp (grensrechter). Zittend, van links: v.d. Wolk, Westra van Holthe, De
Groot, Vos en De Kessler.

De Corinthians waren goed voor spotprenten: voetballen met hoge zijden en
slobkousen. ANWB-ARCHIEF

FOTO'S NATIONAAL SPORT GEDENKBOEK

Voetbal ; Sport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              88 of 106 DOCUMENTS

                                 de Volkskrant

                               February 25, 2000

Heldin met hoofdpijn en koortslip

BYLINE: ARJAN PETERS.

SECTION: cicero; Pg. 27

LENGTH: 1332 words


NIETTEGENSTAANDE de geruststellende titel, heeft Connie Palmen in Echt contact
is niet de bedoeling voor de hengelaar naar autobiografica de nodige verse
aanvoer in petto. We vernemen dat kleuter Connie een grote hekel ontwikkelde aan
het uitknippen van voorgestanste figuurtjes, waarmee ze wil zeggen dat ze al
vroeg een eigenzinnig tiepje was. Ook worden we er deelgenoot van gemaakt dat ze
sinds 1995 een familiegraf heeft op begraafplaats Zorgvlied. Te bestemder tijd
zal ze zich daar voegen bij haar overleden man, Ischa Meijer.

Ander nieuwtje. Haar naaikist dient als huisapotheek, want ze naait toch nooit.
Connie Palmen gebruikt Paracetamol (vanwege hoofdpijn), Femex (maandstonde),
Chloortalidon (vocht vasthouden), een tubetje Zofirax (koortslip), Microgynon
(schaamstreekschimmel).

Bent u ook weer even helemaal bij.

Terwille van de romantiek van het schrijverschap onthult ze dat ze op school
graag strafregels op kreeg: was ze toch al lekker aan het schrijven! Als een
echte schrijver die zich, behalve met schrijven, hoofdzakelijk onledig houdt met
denken over het schrijven, of met schrijven over het denken over het schrijven
(zie de lezingen en beschouwingen uit Echt contact is niet de bedoeling), weet
ze hoe schattig het wordt gevonden zich op andere terreinen als wereldvreemd
voor te doen. Daarom komt ze er rond voor uit dat ze in 1978 aan de VU in
Amsterdam andragogiek ging studeren, zonder enig idee te hebben dat ze zich had
ingeschreven bij een universiteit met een confessioneel statuut. 'Wie denkt er
bij het voorvoegsel 'vrije' nu aan gereformeerd? Ik in ieder geval niet.'
Heerlijke naieveteit: op je achttiende nog steeds van toeten noch blazen weten.
Sterker nog: halverwege de veertig zijn, afgestudeerd in filosofie en
neerlandistiek, en dan frank schrijven dat 'vrije' een voorvoegsel is.

Al met al een heel gewoon mens gebleven, zouden we bijna concluderen uit het
geklets waarmee Connie Palmen de lezer verrast die op een essaybundel had
gerekend. Bijna. Want al die bekentenissen dienen uiteindelijk natuurlijk niet
om ons - anonieme brave burgers die wel eens een boek lezen - de hand te
schudden. De schrijfster heeft haar serieuze vermaning niet voor niets op het
omslag laten zetten.

Alle mededelingen over haar prive-leven moeten ons ervan doordringen dat Connie
Palmen, ondanks hoofdpijn en schimmelinfecties, huizenhoog op de Olympus terecht
is gekomen. Een heldin met een koortslip. Menselijk en onbereikbaar tegelijk.
Een fenomeen.

Immers, wat dat inhoudt, schrijver zijn met een denkhoofd, daarover wil Connie
Palmen ons beslist niet in vertrouwen nemen. Ze moet het laten bij gebrabbel als
'het ik in mijn boeken is een zelfreflexief ik en het buigt zich onder meer over
de eigen totstandkoming'. Een andere lezing sluit ze met geposeerde geleerdheid
als volgt af: 'De ficties waaronder de schrijver zelf geleden heeft, kunnen
alleen met ficties bestreden worden, betere ficties, ficties die andere keuzes
mogelijk maken, droefmakende denkgewoonten bestrijden, oude beelden slechten en
de nieuwe en waarachtigere mythes zijn van de liefde en het geluk.'

Holle woorden, amateuristisch jong leren met indrukwekkende termen, bedoeld om
de gewone man op afstand te houden. Kom mij niet te na, roept Palmen tot de
lezer die ze nu juist zelf voor de voeten loopt met haar talrijke publieke
optredens en gedetailleerde ontboezemingen. Ik ben een schrijver, houdt ze vol,
die zich moet terugtrekken om zich met de wereld te kunnen verstaan.

Trek je dan terug! Maar zo strikt mogen we die kretologie niet opvatten. Connie
Palmen is een ongewone verschijning in de letteren. Weinigen bezitten zo weinig
zelfkennis. Ze schrijft autobiografische boeken waarin een of ander schematisch
uitgewerkt verhaal ten slotte terzijde wordt geschoven, opdat de schrijfster in
een moralistische epiloog kan verzuchten hoeveel zelfvertrouwen haar dat geeft,
een boek schrijven.

Palmen verkleint de raadsels, denkt dat boeken een boodschap hebben, dat boeken
van de schrijver een beter mens maken (en dat de lezer er 'baat' bij kan
hebben), dat het resultaat van fictie 'de ziel' is. Zij mag dat denken, maar dan
versmalt ze boeken tot (zelf)hulpboeken, en dat is een andere categorie dan
literatuur.

Palmen schrijft zichzelf naar een andere sectie in de boekhandel, terwijl ze
denkt zich als literator te positioneren. Maar dan had ze met een echt
eigengereide gedachte moeten komen, met gevoel voor stijl aangeboden. Bij haar
gaat het eenvoudigste nog mis: 'Het ideaal en de realiteit zijn nu eenmaal
tegenstellingen', waar ze tegengestelden bedoelt. 'De ideale roman is fictie,
want het is nooit de roman die je al geschreven hebt.' De ideale roman is een
fictie, Connie. 'Het voorlezen uit eigen werk en het bespelen van een media als
krant, radio en televisie' kan echt niet. 'Zwaartekracht zie je ook niet, maar
daarom heeft ze nog wel invloed.' Hoe nu? Dingen die je niet ziet, hebben niet
om die reden invloed.

'Op de valreep van de negentiende eeuw slaagt Friedrich Nietzsche erin de
filosofie nog een keer flink op stelten te zetten en aan haar een gebrul te
ontlokken waarvan we nu nog de echo's horen.' Schools, kinderlijk, de toon van
een jongeling die zojuist trots een filosofie-handboek heeft doorgebladerd. In
een lezing over ironie vertelt Palmen na wat ze heeft opgeduikeld (hapsnap van
Sokrates via Kierkegaard naar Kellendonk), en na deze pijnlijke excursie houdt
ze op. Precies daar waar ze had moeten beginnen!

Naarmate je meer weet, weet je minder zeker; helaas mensen, we moeten allemaal
leren relativeren; psychiaters verbergen hun eigen ziel; afhankelijkheid kun je
te lijf door zelf iets te maken. Zo plat is de diepte van Connie Palmen. Geen
idee of het is algemeen bekend; niet een pagina waarop de taal zindert. 'De
stijl is de ziel van het boek', stelt ze doodleuk. Maar waar is de stijl dan
gebleven in deze essays? Had de flaptekst niet beloofd dat het zou gaan om taal,
boeken en schrijven?

Het gaat bij Palmen over imago, het 'bespelen van een media', het zoeken naar
een betere waarheid, naar wetten die aan een bepaald gedrag (het hare, altijd
het hare) ten grondslag liggen. Tot dusver schreef Connie Palmen boeken over de
bevrediging die het schrijven haar schonk. Dit keer houdt ze haar eigen motortje
draaiende met een lezing over waarom ze in I.M. vertelde dat ze aan De
vriendschap bezig was. De uiting van haar zelfreflexieve ik.

Weer wat geleerd..I.M. is helemaal verkeerd gelezen. Iedereen dacht dat dat over
haarzelf en Ischa Meijer ging. Palmen verzoekt de lezers dringend, het boek niet
als document te beoordelen. Het is een Roman. Nu, dat heeft de Libris-jury van
vorig jaar gepoogd, met als gevolg dat I.M. niet eens op de long-list kwam.
Palmen heeft er wel heel weinig aan gedaan I.M. er niet te laten uitzien als
handelend over twee min of meer bekende mensen.

En dan al die reisjes, die quasi-diepzinnige gesprekken ('Jij bent een
ideeenvrouw', zegt het personage Ischa. Laat zien dan!), die stuitende
zelfverheerlijking, het schrille uitblijven van de overtuigende bewijzen dat het
om buitengewoon getalenteerde of anderszins interessante personages gaat.

Connie Palmen leidt een schrijversleven, vindt ze. Ze gelooft in verhalen,
fictie en stijl, bezweert ze. Als je haar werk leest, vind je echter wel een
leven, maar geen goed verhaal. Palmen vat schrijven op als middel om haar
misplaatste egotisme uit te leven. Ze maakt iets, maar mist vooralsnog de bagage
en stijl om iets van bovenmodaal niveau te maken. Deze essays leggen die farce
majeure van haar schrijverschap in alle argeloosheid bloot. Een opbrengst die
onmogelijk haar opzet kan zijn geweest.

Connie Palmen: Echt contact is niet de bedoeling - Lezingen en beschouwingen.

Prometheus; 166 pagina's; fl 18,90.

ISBN 90 5333 890 X.

Connie Palmen tijdens een signeersessie. FOTO GUUS DUBBELMAN - DE VOLKSKRANT

Kunst en Cultuur ; Kunst ; Taal- en Letterkunde ; Non fictie

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              89 of 106 DOCUMENTS

                                 de Volkskrant

                               February 24, 2000

De warme stijl van een southern gentleman

BYLINE: FRANK VAN HERK

SECTION: Kunst en cultuur; Pg. 31

LENGTH: 971 words


Hij schreef onvergetelijke liedjes - Moon River, One For my Baby, P.S. I love
You. En hij was een typische Southern gentleman. Zijn werk is doortrokken van
een zonnig, ontspannen en humoristische temperament. Het werk van Johnny Mercer
herleeft in de muzikale thriller 'Python, als liefde je wurgt'.

HOEWEL hij bij het grote publiek niet zo'n klinkende naam heeft als Gershwin of
Irving Berlin heeft bijna iedereen wel eens een liedje van Johnny Mercer gehoord
of misschien zelfs in bad gezongen. Hij heeft in ruim veertig jaar meer dan 1100
songs geleverd, meestal als tekstdichter, soms ook als componist. Een groot
aantal daarvan is onderdeel geworden van het Amerikaanse onderbewustzijn, en van
diegenen die houden van Amerikaanse jazz en amusementsmuziek.

Moon River, Autumn Leaves, One For My Baby, Lazybones, That Old Black Magic,
Skylark, de lijst is bijna eindeloos. Gisteren ging, onder regie van Frans
Weisz, een 'muzikale thriller' in premiere die zijn songs weer in de herinnering
zal roepen: Python, als liefde je wurgt van American Songbook Productions, het
bedrijf dat al eerder oude juwelen van de klassieke Amerikaanse liedkunst
oppoetste en uitstalde - in Sinatra's Songbook en in voorstellingen over Cole
Porter en Lorenz Hart.

De musical wordt aangeduid als 'een muzikale thriller' over een verstikkende
verhouding tussen een moeder en haar dochter. Drama en suspense, het zijn niet
meteen de thema's waar je aan denkt bij Johnny Mercer, want het voornaamste deel
van zijn oeuvre is doortrokken van een zonnig, ontspannen en humoristisch
temperament. Maar wie weet passen sommige songs toch ook in een wat duisterder
verhaal, want Mercers veelzijdigheid is even verbijsterend als zijn
productiviteit: het lijkt of hij zijn hele leven, met alle denkbare emoties en
stemmingen, in teksten heeft omgezet.

John Herndon Mercer (1909-1976) was een 'Southern gentleman'. Hij werd geboren
in Savannah, Georgia, en het Zuiden van de VS is sterk aanwezig in zijn werk -
in de vaak landelijke onderwerpen, zoals de brede rivier die de ik-persoon van
uitnodigende verten laat dromen in Moon River, de luiheid op het heetst van de
dag in Lazybones, het leven in een klein provinciestadje waar de trein een keer
per dag een vleugje van de grote buitenwereld komt brengen in On The Atchison,
Topeka And The Santa Fe. Het Zuiden bepaalde ook zijn wat lome zangstijl; Mercer
was behalve songwriter en acteur tevens een succesvol vocalist, onder andere bij
de orkesten van Paul Whiteman en Benny Goodman.

Dat hij een gentleman was blijkt uit het feit dat hij de schulden van zijn
vader, die na de beurskrach van 1929 failliet was gegaan, met interest
afbetaalde zodra hij dat kon: begin jaren '50 verkocht hij zijn aandelen in
Capitol Records, het label dat hij mede had opgericht, en stuurde de
schuldeisers een cheque voor 300 duizend dollar. En toen een huisvrouw, ene
Sadie Vimmerstedt, hem een regel tekst opstuurde, 'I want to be around to pick
up the pieces when somebody breaks your heart', bouwde hij daar een hit omheen
en gaf hij haar de helft van de royalties.

Dat laatste typeert niet alleen de man maar ook de auteur, want Johnny Mercer is
bij uitstek de spreekbuis en chroniqueur van de gewone man. Terwijl de songs van
beroemde collega's als Porter en Jerome Kern zich voornamelijk lijken af te
spelen in de penthouses van Manhattan, waar het geld stroomt als champagne en de
humor nog droger is dan de martini's, komen die van Mercer uit de huizen en
kroegen van de doorsnee-Amerikaan.

Ze krijgen vaak de vorm van een monoloog, bijvoorbeeld in - 'the greatest saloon
song ever written' - One For My Baby, waarin een eenzame kerel tegen de barman
zit aan te kletsen over zijn verloren liefde. Mercer was ook niet te blase voor
een charmant en huiselijk liedje over de verjaardag van een kind: Mandy Is Two.
En een liefdeslied als P. S. I Love You verwarmt het hart ondanks dat deze
zogenaamde brief aan een verre geliefde bijna geheel bestaat uit maar al te
herkenbare banaliteiten. Die komen namelijk tot leven door een gehaaide
kunstgreep, het plotseling uitlichten van een detail: 'I burned a hole in the
dining room table'.

Zo'n onverwacht, geinspireerd beeld middenin een tekst die zo uit de spreektaal
lijkt te zijn overgenomen is een van de geniale trekjes van Mercer's stijl. Zo
wordt de rivier in Moon River toegesproken als 'my huckleberry friend', waarbij
die plotseling opduikende bosbes een wereld van nostalgie oproept. Blues In The
Night begint met frasen die kenmerkend zijn voor het genre ('my mama done told
me') maar schuift daar vervolgens heel poetisch een spookachtig tafereel
overheen van een trein in de nacht, met briljante klanknabootsingen: 'whooee
da-whooee, clickety-clacks, echoing back the blues in the night'.

De trein tuft ook hoorbaar voorbij in het ritme van de titel On The Atchison,
Topeka And The Santa Fe. Bij Mercer zijn talloze staaltjes van dit soort vernuft
te vinden. Je moet er wel naar zoeken, want in tegenstelling tot iemand als Ira
Gershwin liep hij niet zo te koop met zijn vondsten: het binnenrijm 'the mate
that fate had me created for' in That Old Black Magic klinkt volkomen
natuurlijk. Dat is ongetwijfeld een van de redenen dat zijn werk beklijft. Er
spreekt niet alleen een sympathiek karakter uit, het is ongeevenaard vakmanschap
in dienst van bedrieglijke eenvoud. Niemand die het ziet, maar er is keihard
voor geploeterd, want zoals de man zelf zei: 'Het is allemaal net zo makkelijk
als het hakken van tien vadems hout per dag.'

Python, als liefde je wurgt. Muzikale thriller onder regie van Frans Weisz, met
Janke Dekker, Gerrie van der Klei en Frits Lambrechts. Toert tot 1 juni door het
land.

Johnny Mercer; scene uit 'Python'.FOTO AMERICAN SONGBOOK PRODUCTIONS

Muziek ; Kunst en Cultuur ; Kunst

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              90 of 106 DOCUMENTS

                                 de Volkskrant

                               February 18, 2000

Britse republikeinen

BYLINE: JAN JOOST LINDNER

SECTION: cicero; Pg. 34

LENGTH: 1230 words


DE ENGELSE monarchie is, evenals de Nederlandse, vaak uitgescholden, maar nooit
echt bedreigd. Ook niet toen elders in Europa tronen vielen (1848 en 1918).
Alleen randgroeperingen en randfiguren in de politiek durfden in Engeland en
Nederland af en toe de afschaffing van het koningschap te bepleiten. Voor een
grotere partij was dat politieke zelfmoord.

Ook bij alle recente troebelen rond het huis van Windsor - koninklijke
echtscheidingen en de voor Elizabeth II zo pijnlijke Diana-cultus - gaat de
Engelse discussie over modernisering van (en desnoods bezuiniging op) de
monarchie, en niet over afschaffing. Zelfs al worden Australie en Canada
republieken, dan zal dat de Engelsen niet tot voorbeeld strekken. Want de Britse
Commonwealth zegt hun weinig meer.

Dit betoogt Antony Taylor in zijn studie naar Britse antimonarchale stromingen
sinds 1790. Taylor doceert geschiedenis aan de universiteit van Sheffield en
schreef veel over het Engeland van de vorige eeuw. Maar hij is meer een groot
kenner van republikeinse stromingen dan een groot auteur. Zijn stijl is
zwaarwichtig en pedant, maar zijn conclusies zijn eerder wat aarzelend.

Taylor was kennelijk bang dat zijn onderwerp, inderdaad verwaarloosd in de
Britse geschiedschrijving, niet serieus genomen zou worden. Dit onderwerp
verdiende een betere schrijver, maar blijft ook in deze onhandige vormgeving
boeiend genoeg. Bovendien maken de vele fraaie en geestige illustraties veel
goed.

In de vorige eeuw was de Engelse monarchie bepaald geen instituut dat boven
richtingen en partijen stond. Wie geen anglicaan of Tory of landbezitter was,
had er minder mee op. Bij radicalen, links-liberalen en bij de massa's in de
sloppenwijken waren Victoria en haar voorgangers weinig populair.

Een nieuw kind van haar en Albert werd betreurd: 'Weer een opvreter erbij.' Dit
betrof geen algemene afkeer van de 'hogere standen'. Bij de dood van oud-premier
Robert Peel werd in de Londense achterbuurten gehuild. Hij had de armen
goedkoper brood gegeven door het afschaffen van de graanwetten.

Een vroeg hoogtepunt in antimonarchale woelingen ontstond in 1817 na de dood van
prinses Charlotte. Zij was het enige kind van de zeer impopulaire George IV uit
zijn absurde huwelijk met een Duitse prinses. Toen de dochter stierf in het
kraambed, leek de hoop op een vernieuwd Engels koningschap vervlogen. George
werd ruiger uitgescholden en vernederd in spotprenten dan later Willem III in
Nederland ('Koning Gorilla').

Victoria was in 1837 toch nog een aangename verrassing. Zij werd aanvankelijk
afgebeeld als een jonge, bijna feeerieke weldoenster, die de armen zou helpen
tegen de wil van haar politici in. Maar haar huwelijk met Albert was veel minder
populair. De anti-Duitse sentimenten, al sterk tijdens de Hannovers, kregen weer
ruim baan. Vooral toen Albert, in contrast met de politiek van minister
Palmerston, conflicten met Rusland probeerde te voorkomen. Palmerston had weinig
moeite om de radicale pers tegen hem op te stoken.

Na 1870 had bijna iedere grote stad in Engeland een republikeinse club met een
eigen 'tegencultuur'. Men schold op koning, anglicaanse kerk en adel en sprak
elkaar aan met 'citizen'. Taylor toont overigens aan dat het voorbeeld van de
diverse Franse revoluties slechts een bescheiden rol speelde en vooral de
propaganda tegen de republikeinen diende.

De antimonarchale onderstroom in Engeland had veel te maken met de herinnering
aan Cromwell en het daaraan verbonden religieuze wantrouwen tegen de monarchie,
dat nog steeds deel uitmaakte van het collectieve geheugen van het gewone volk.
Bij rellen in slechtere perioden van een monarch kwamen zulke sentimenten naar
boven. Tussen 1870 en 1872 was daar reden voor. Victoria rouwde zo lang en diep
over de vroeg gestorven Albert dat zij vrijwel niet meer zichtbaar was voor het
publiek. Geruchten over een relatie met haar Schotse dienaar John Brown deden de
ronde.

Grote woede wekte een nieuwe begrotingspost toen Victoria's dochter Louise met
de rijke markies van Lorne trouwde. De liberale leider Gladstone maakte die wet
en verloor zo veel populariteit. Ook werd schande gesproken van de al te jolige
levenswandel van kroonprins Bertie (de latere Edward VII), die wel 'de
republikeinse troefkaart' werd genoemd.

Victoria kwam echter weer terug bij de mensen en werd vaak gezien als het
nationale symbool van het (breed gesteunde) agressieve en populaire imperialisme
aan het eind van de negentiende eeuw. Haar twee jubilea, in 1887 en 1897, werden
uitbundig gevierd. Maar dat gebeurde, aldus Taylor, toch veel minder eensgezind
dan de meeste historici hebben beschreven. Er waren nog republikeinse bladen en
die mopperden over het vele staatsgeld dat aan zulke vieringen werd besteed,
terwijl de armen hongerden.

In Australie drongen in 1887 republikeinen de eerste zitting van de
jubileumcommissie binnen en namen daar een motie aan ter afschaffing van de band
met Engeland. Taylor wijst erop dat de republikeinen in Engeland als
antinationale scheurmakers beschimpt werden, terwijl hun geestverwachten 'down
under' zich juist konden beroepen op een Australisch eenheidsstreven.

Overigens wil het met dit laatste nog steeds niet zo goed lukken. Het recente
referendum over de republiek faalde vooral doordat de anti-Britse meerderheid
geen gezamenlijke oplossing kon vinden voor de inrichting van een republiek (wel
of niet een presidentiele democratie).

De vroege Engelse arbeidersbeweging was uitgesproken antimonarchaal en Keir
Hardie mocht als parlementslid niet naar de koninklijke tuinfeesten. Maar de
volgende generatie (MacDonald, Henderson, Attlee) was eerder ultramonarchaal.
Volgens Taylor wilden zij daarmee hun politieke volwassenheid en geschiktheid om
te regeren bewijzen. Hun vrouwen kregen les in hofetiquette van partijgenote en
'Fabian' Beatrice Webb. In 1936 hebben de socialisten niet willen profiteren van
de crisis rond het aftreden van Edward VIII, die met de beruchte Wally Simpson
trouwde.

In de twintigste eeuw stond het Engelse koningshuis meer boven de partijen,
vooral dankzij de 'volkse' George V en de sympathieke stotteraar George VI, in
de Tweede Wereldoorlog een nationaal symbool. Elizabeth II had weinig last van
de woelige sixties, toen bijna alle andere instituties onderuitgingen. (In
Nederland raakte de monarchie wel in de strijd betrokken, vooral door Beatrix'
omstreden huwelijk.)

Het huis van Windsor kwam pas later in de problemen door de agressieve media,
die koninklijke familieperikelen voor het eerst openlijk schilderden, daarmee
een taboe doorbrekend. (Wat in Nederland ook gebeurde bij de Lockheed-affaire
van 1976, terwijl de Greet Hofmans-affaire twintig jaar eerder nog onder het
tapijt werd geveegd.)

Antony Taylor schrijft nogal geruststellend over de recente problemen van het
hof. Intussen heeft hij aan die perikelen wel te danken dat zijn studie naar
antimonarchale oprispingen actuele betekenis heeft gekregen.

Antony Taylor: 'Down with the Crown' - British Anti-Monarchism and Debates about
Royalty since 1790.

Reaktion Books, import Nilsson & Lamm; 296 pagina's; ongeveer [f] 95,-.

ISBN 1 86189 049 4.

Republikeinse manifestatie op het Trafalgar Square, februari 1872.

ILLUSTRATIE UIT 'DOWN WITH THE CROWN'

Kunst en Cultuur ; Kunst ; Taal- en Letterkunde ; Literatuur ; Levensbeschouwing

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              91 of 106 DOCUMENTS

                                 de Volkskrant

                               February 12, 2000

Intellectuelen

BYLINE: BRAM BUUNK

SECTION: Wetenschap; Pg. 5

LENGTH: 633 words


ARE YOU KIDDING? De verbijstering droop van het gezicht van de bekende
sociaal-psychologe. 'Waar gaan jullie vanavond heen?' Het schaamrood steeg me
naar de kaken, want ik voelde dat ik op het punt stond een vreselijke fout te
maken. 'We gaan straks', zo herhaalde ik op een zo normaal mogelijke toon, 'naar
de Grand Ole Opry'.

De sociaal-psychologen congresseerden vorige week in Nashville, en ik dacht dat
normale mensen graag van de gelegenheid gebruik zouden maken om het neusje van
de zalm in de country and western-muziek live te zien optreden. Daar had ik
gelijk in, alleen bleek dat ik niet bij die normale mensen behoorde te horen.
'Weet je wel wat voor soort mensen daar komt?', vroeg mijn collega met een
uitdrukking van walging op haar gezicht, alsof we vrijwillig het riool wilden
induiken om ons onder de ratten te begeven.

Ik hield mijn hart vast. En toen kwam het. 'You will be shocked. These people
are so terribly middle-class.'

Opeens drong het helder tot me door waarom horden Amerikaanse
sociaal-psychologen zonder problemen hele theorieen over bijvoorbeeld
conflicten, liefde, hartstocht, agressie en groepsprocessen durven te baseren op
experimentjes met jongerejaars studentjes. Gewone mensen bestaan gewoonweg niet,
en voor zover ze bestaan, vormen ze vooral een gevaarlijke diersoort waar je als
psycholoog heel ver vandaan dient te blijven. Jezelf als 'intellectueel' zonder
gene ver boven het gewone volk plaatsen, is niet voorbehouden aan VPRO-leden en
Franse 'intellectuelen', realiseerde ik me.

Terwijl ik dat bedacht, zag ik mijn collega nog enkele seconden intens worstelen
met onze vreemde verlangens. Toen klaarde haar gezicht op. We deden dat vast, zo
verklaarde ze, omdat we het een 'interesting anthropological experience' vonden.

Ik kon een zelfvoldane glimlach niet onderdrukken. Want deze uitdrukking is een
even aandoenlijke als meesterlijke strategie van Amerikaanse intellectuelen om
toch ongegeneerd toe te kunnen geven aan alle sinds de opkomst van de ideologie
der politieke correctheid verboden 'materialistische' en 'oppervlakkige'
verlangens.

Dat geldt niet alleen voor het gokken in Las Vegas of het ondergaan van de
geneugten van Disneyland. Ik heb al heel wat van mijn Amerikaanse collega's een
bezoek aan het Amsterdamse red light district horen beschrijven als een wel heel
buitengewoon interessante antropologische ervaring. Waarbij ik er nooit helemaal
zeker van was of het ging om gewoon, dan wel om participerend observeren.

In de sociale psychologie is uit een aantal experimenten gebleken dat zelfs
wanneer je mensen onbewust confronteert met een bepaalde rol (primen), ze zich
ook in overeenstemming met die rol gaan gedragen.

Proefpersonen gaan bijvoorbeeld langzamer lopen nadat ze, zonder dat ze dat in
de gaten hebben, geprimed zijn op de rol van oudere. Door het gesprek met mijn
collega was ik zo geprimed op de rol van antropoloog, dat ik het niet kon
nalaten die rol op me te nemen. Zij het niet tijdens het bezoek aan de Grand Ole
Opry, maar tijdens het congres zelf.

Daarom volgen hier de eerste resultaten van mijn observaties van de
begroetingsrituelen en kleinpraat tijdens sociaal-psychologische congressen.
'When did you get in?' (343 keer), 'How did you fly?' (218 keer), Anything new
in your life?' (229 keer), 'What are you up to these days? (233 keer), 'Are you
just here for the conference?' (alleen tegen Europeanen: 189 keer) en natuurlijk
'Hi, how are you today? (2103 keer).

Ik geef toe, het zijn nog slechts wat we in de psychologie 'rechte tellingen'
noemen, maar ze doen al wel vermoeden dat sociaal-psychologen toch normale
mensen zijn. Maar ik weet niet of we ze al kunnen toelaten tot de Grand Ole Opry
voordat ze een intensieve resocialisatie hebben ondergaan.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              92 of 106 DOCUMENTS

                                 de Volkskrant

                               February 12, 2000

Oostenrijks fascisme

BYLINE: HENK STRABBING

SECTION: Reflex; Pg. 7

LENGTH: 1815 words


Jorg Haider wordt fascist genoemd. Dat is sinds lang een scheldwoord, maar er
was een tijd dat fascisme als een niet per se verwerpelijk politiek systeem
gold. Begin vorige eeuw werd democratie soms beschouwd als een te grote stap
naar mondigheid van de gewone man.

Ook in Oostenrijk.

HET EINDE van de Eerste Wereldoorlog betekende de ineenstorting en opdeling van
het enorme Habsburgse rijk. De Habsburger-Gesetze van 3 april 1919 stipuleerden
dat alle heersersrechten en andere voorrechten (zoals titels) van het huis
Habsburg-Lotharingen vervielen. De pas gekroonde keizer Karl I weigerde en moest
met zijn Zita, kroonprins Otto en andere kinderen in ballingschap. Hij zou in
1922 op Madeira sterven.

Oostenrijk werd Deutschosterreich, langs de grenzen zoals ze nu nog zijn. De
Erste Republik was in feite al op 12 november 1918 begonnen. Keizer Karl had een
dag eerder afgezien van 'elk aandeel aan de staatszaken'. De sociaal-democraat
Karl Renner vormde als 'staatskanselier' een regering met vertegenwoordigers uit
alle partijen. Het was snel duidelijk wat de jonge republiek wilde: aansluiting
bij Duitsland.

Maar dat mocht per se niet van de geallieerde overwinnaars. Het (vredes)verdrag
van Saint-Germain-en-Laye van 10 september 1919 verbood uitdrukkelijk deze
Anschluss. Ook de als te reikhalzend beschouwde naam Duits-Oostenrijk moest
veranderd in simpel Oostenrijk. Het land werd, evenals Hongarije, beschouwd als
de rechtsopvolger van de Oostenrijks-Hongaarse monarchie en was aansprakelijk
voor alle gevolgen van de oorlog. Wapenfabrieken moesten vernietigd en slechts
een beroepslegertje van dertigduizend man werd toegestaan.

Het plotse terugtuimelen van wereldrijk tot klein land was voor de Oostenrijkers
een 'reductieschok', zoals de historicus Norbert Leeser het later zou noemen. Je
kon het vergelijken met een familie die onverwacht een groot huis moet verlaten
en in een onverdraaglijk kleine ruimte verder moet. Of met iemand die een been
kwijt is, dat toch nog pijn blijft doen.

De oude politieke partijen hadden intussen de reductieschok wel degelijk
overleefd. De voornaamste waren de Christlich-soziale Partei (CP) en de
Sozialdemokratische Partei Osterreichs (SPO). Na 1920 was de SPO meestal in de
oppositie. De CP kon zelden alleen regeren - wat dat betreft is de huidige
situatie in Wenen geen uitzondering - en sloot vaak allianties met de
Grossdeutsche Volkspartei (GVP) en kleinere groeperingen.

Het was een moeizame periode voor de jonge republiek. De economische problemen
waren - evenals elders in Europa en ook Amerika - groot. Het verbod meer te
hebben dan een klein beroepsleger werd grootschalig ontdoken via vrijwillige
Selbstschutzverbande, vaak bestaande uit oud-soldaten uit WO I. Ze werden
gesteund door industrielen die deze 'schutterijen' zagen als een mogelijk
weermiddel tegen de vakbonden. Later zouden deze groepen zich aaneensluiten tot
de zogeheten Heimwehr, een in de zin van het Saint-Germain-verdrag nog steeds
illegale militie. De Heimwehr vocht regelmatig met de sociaal-democratische
Republikanische Schutzbund.

In 1927 kwam het tot de Julirevolte. Na een zwaar politiek getint proces
demonstreerden op 15 juli sociaal-democratische arbeiders in de Weense
binnenstad en staken ze het Paleis van Justitie in brand. Hoofdcommissaris
Schober liet hard toeslaan. Er vielen een kleine honderd gewonden. Er was een
algemene staking van een dag, maar de eis tot aftreden van de regering-Seipel
(een CP'er, die de merkwaardige combinatie van priester en premier had) bleef
zonder gevolg.

De aanhang van de Heimwehr groeide gestaag onder de leiding van Ernst Rudiger
von Starhemberg, die in 1923 in Munchen aan de mislukte putsch van Hitler had
deelgenomen. Deze rijke aristocraat leek een bodemloze put aan (vooral eigen)
fondsen te hebben en leunde met zijn politieke ideeen hevig op de fascist
Mussolini, die sedert 1924 in het buurland Italie dictatoriale volmachten had.
Voor het eerst dook de term Austrofaschismus op. Starhemberg en de zijnen kregen
1930 acht afgevaardigden in het parlement.

Oostenrijk radicaliseerde hevig door de wereldcrisis. Buitenlands-politiek was
er een succesje toen het land tijdens de Conferentie van Den Haag van zijn
herstelbetalingen af kon komen. Maar een tolunie met Duitsland - de
Anschluss-ideeen leefden nog altijd - kwam er niet, omdat met name Parijs dwars
lag.

In deze situatie werd in 1932 de voormalige minister van Land- en Bosbouw dr.
Engelbert Dollfuss bondskanselier. Het was moeizaam regeren. Dollfuss beschikte
over een parlementaire meerderheid van slechts een zetel. Op voorwaarde dat hij
opnieuw het Anschlussverbot plechtig bekrachtigde, kreeg hij van de Volkenbond
een grote internationale lening. Intussen begonnen ook de nationaal-socialisten
zich heviger te roeren op het Oostenrijkse toneel. Hitlers machtsovername in
januari 1933 moet Dollfuss, een nationalist met een tikje
monarchistisch-nostalgische gevoelens, zwaar te denken hebben gegeven.

IN MAART 1933 gebruikte hij een toevallig optredende patstelling in het
parlement om de macht volledig aan zich te trekken. Dollfuss beriep zich op een
oorlogswet uit 1917 en stelde een autoritair regeringssysteem in. Voortaan zou
hij via noodverordeningen regeren. Een van zijn eerste decreten was het
verbieden van de nationaal-socialistische partij, tot grote woede van Berlijn.
Starhembergs Heimwehr werd daarentegen ingezet als officiele hulppolitie. Na de
'Februari-opstand' (vier dagen burgeroorlog tussen de sociaal-democraten en de
Demokratische Schutzbund enerzijds en de Christelijk-socialen en Heimwehr, dus
de regering, anderzijds) verbood Dollfuss alle partijen.

Hij stichtte het Vaterlandische Front. Dat zou de enig toegestane politieke
organisatie in Oostenrijk worden en Dollfuss ontwikkelde zich steeds verder in
fascistische richting, hetgeen welwillend werd aangezien door zuiderbuur
Mussolini. De laatste riskeerde zelfs onenigheid met Hitler die nog altijd niets
anders wilde dan de inlijving van zijn geboorteland bij Duitsland.

Toch liepen Dollfuss' ideeen niet parallel met die van de Italiaanse Duce. De
Ostenrijkse kanselier greep terug op de middeleeuwse 'standenstaat' en op
sociale ideeen die hij rechtstreeks van de encyclieken Rerum Novarum en
Quadragesimo Anno had geleend. Ook aan zijn boerenafkomst ontleende Dollfuss het
een en ander. Zoals, na gedane arbeid, de knechts samen met de boer aan tafel
gaan, zo moet de hele maatschappij worden ingericht. Vaderlijk en broederlijk
dienden de Oostenrijkers elkaar te benaderen, dan kwam het in sociaal en
economisch opzicht vanzelf goed.

Het buitenland zag intussen in Dollfuss vooral de nationalist die zich tegen de
opdringende Hitler teweer stelde. Berlijn gaf de Duitsers opdracht Oostenrijk
als vakantieland te mijden. Dollfuss hield zijn landgenoten voor: 'Moeten wij
voor een paar mindere toeristenseizoenen onze vrijheid opgeven?' In Londen hield
de Oostenrijkse kanselier een door de Britse pers luid toegejuichte rede. David
tegen de nazi-Goliath. De vergelijking was tastbaar, want Dollfuss mat
nauwelijks een meter vijftig en werd door zijn tegenstanders 'vestzakdictator'
en 'Millimetternich' genoemd. 'In Dollfuss heeft de republiek zijn keizerlijke
ziel hervonden', meende een commentator niet zonder bombast. Dollfuss'
corporatistische ideeen werden welwillend bejegend. Voor een parlementair
systeem was Oostenrijk sowieso niet geschikt, wist iedereen. Had het parlement
in Wenen zichzelf niet jarenlang met grote overtuiging een brevet van onvermogen
gegeven?

Dollfuss spuide zijn politieke denkbeelden in een fameuze rede op de Weense
paardenrenbaan op 11 september 1933: 'Het parlement heeft zichzelf
uitgeschakeld, is aan zijn eigen demagogie en formalisme te gronde gegaan. Dit
parlement, een dergelijke volksvertegenwoordiging, een dergelijke leiding van
ons volk, zal en mag nooit terugkomen.'

WAT DAN wel? Dat werd duidelijk met de 'Mei-grondwet' van 1934. Oostenrijk werd
een bondsstaat op 'christelijk-beroepsstandelijke principes'. De nieuwe bondsdag
mocht alleen maar ja of nee zeggen tegen wetsvoorstellen van de regering, en
niets wijzigen. De regering werd het enige orgaan dat wetten mocht maken. De
bondspresident zou door een vergadering van alle Oostenrijkse burgemeesters
worden benoemd. Er moesten zeven 'beroepsstanden' komen, maar die zijn, buiten
de landbouw en de ambtenarij, nooit feitelijk georganiseerd.

Het bleef intussen rommelen. Hitler had de plannen met zijn geboorteland ondanks
beloften aan Mussolini ('Oostenrijks Anschluss is niet uitvoerbaar, gezien de
buitenlandse druk') niet opgegeven. De Duitse NSDAP had zelfs een 'inspecteur'
voor Oostenrijk benoemd.

Op 25 juli 1934 pleegden de nationaal-socialisten een coup. Ze drongen het
bureau van de kanselier aan de Ballhausplatz in Wenen binnen. De bedoeling was
het hele kabinet te gijzelen. Maar Dollfuss bleek gewaarschuwd. Hij had zojuist
de kabinetszitting gesloten en de ministers bevolen naar hun departementen terug
te gaan. Daarmee, kan men concluderen, redde hij zijn regering. Zelf werd de
kleine kanselier door een van de coupplegers doodgeschoten. Of de opdracht voor
de moord direct van Hitler kwam, is nooit duidelijk geworden. De moordenaar
beweerde dat het noodweer was. Dollfuss zou hem hebben aangevallen. Ooggetuigen
beweren daarentegen dat de kanselier van zeer dichtbij in koelen bloede werd
neergeschoten.

Een tweede misrekening van de coupplegers was dat president Miklas met vakantie
op het Oostenrijkse platteland verkeerde. De groep die hem daar volgens plan
moest oppakken, verknoeide die opdracht. Binnen enkele uren had Miklas de tweede
man uit Dollfuss' kabinet, Kurt von Schuschnigg, tot bondskanselier benoemd.
Schuschnigg kon nog vier jaar de fascistische politiek van Dollfuss voortzetten.
Hij ontbond de Heimwehr, wier rol tijdens de coup onduidelijk was gebleken, en
kreeg in 1936 de formele leiding over het Vaterlandische Front. Maar de
Anschluss-beweging was niet tegen te houden. De nationaal-socialisten werden
sterker en sterker. Op 12 maart 1938 trokken Duitse troepen Oostenrijk binnen.
Op dezelfde dag werd Arthur Seyss-Inquart bondskanselier. Een maand later werd
een volksstemming gehouden waarbij de Oostenrijkers zich in meerderheid voor
aansluiting bij Duitsland toonden. In 1939 volgde de Ostmark-wet, waarbij
Oostenrijk een deel van het Derde Rijk werd. Seyss-Inquart zou na 1940 zijn
bezigheden in Nederland voortzetten, evenals veel andere Oostenrijkse
nazi-functionarissen wier bestuurlijke kwaliteiten in eigen land nu overbodig
waren geworden. Austrofaschismus was dood.

De historische rede van Dollfuss op de Weense paardenrenbaan, 11 september 1933.

De vermoorde Dollfuss wordt uit de bondskanselarij weggedragen.

FOTO'S VERLAG STYRIA WENEN

Staatsvormen ; Politiek en Staat ; Recht ; Staatsrecht

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              93 of 106 DOCUMENTS

                                 de Volkskrant

                               February 11, 2000

Hoe ver kun je gaan met wobben?

SECTION: Stroom; Pg. 19

LENGTH: 999 words


Premier Kok sprak van een 'WOB-hype'. Maar deskundigen menen dat het opvragen
van informatie via de Wet Openbaarheid van Bestuur (WOB) juist moet worden
toegejuicht.

HET leek een eenmansactie: freelance-journalist D. Berts van Nieuwe Revu wilde
de bonnetjes zien van minister Pepers declaraties. Hij kreeg het idee na de meer
dan dertig verzoeken aan de gemeente Rotterdam om de bonnen van toenmalig
burgemeester Peper te kunnen bekijken.

Vervolgens stortten ook De Telegraaf en de Volkskrant zich erop. Met de Wet
Openbaarheid van Bestuur (WOB) in de hand trokken ze vorige week naar het
ministerie van Binnenlandse Zaken om Pepers bonnetjes op te vragen. En dienden
hun verzoek maar meteen bij alle ministeries in.

Is er sprake van WOB-gekte? Hollen journalisten de wet uit waarmee burgers de
overheid kunnen dwingen bepaalde documenten vrij te geven?

Politici reageren in ieder geval geprikkeld. Een 'WOB-hype' noemt premier Kok de
verzoeken van de media. En VVD-leider Dijkstal wil de WOB 'op de schop' nemen om
te voorkomen dat stukken die de basis vormen voor het beleid, openbaar worden.

Gisteren besliste de Raad van State dat Peper binnen twee weken inzicht moet
geven in zijn declaratieformulieren. De bonnen hoeft hij voorlopig niet af te
geven, maar dat kan veranderen. De Raad van State wil daar nog over nadenken.

'Als het zo doorgaat, kan ik mijn dienst van zestig man verdubbelen', zegt
directeur voorlichting J. Sprenger van het ministerie van Financien. 'Iedereen
zit met de handen in het haar. De vragen worden ook minder specifiek. Zo van:
zoek het maar uit. Soms stellen journalisten niet eens een normale vraag, maar
zwaaien ze meteen met de WOB.'

Ook de media zelf zijn verdeeld over de jongste WOB-verzoeken. Hoofdredacteur
Folkert Jensma van NRC Handelsblad: 'In de vuilniszak van de minister heb je
niets te zoeken.' Zijn krant diende geen WOB-verzoek in voor de bonnen. Want,
zegt Jensma, er moet een gegronde journalistieke reden zijn om gebruik te maken
van de wet. 'Nu lijkt het meer op een vis-expeditie. Zo bedrijven we het vak
niet. We zitten hier niet met de WOB op schoot ons af te vragen: wie zullen we
nu weer eens wobben?'

'In vuilniszakken zitten soms de beste primeurs', zegt hoofdredacteur Pieter
Broertjes van de Volkskrant. 'Bovendien willen we toetsen of de rechter
onderscheid maakt tussen de bonnen van de minister en die van topambtenaren.'

De Nederlandse journalisten doen juist opvallend weinig WOB-aanvragen, zegt R.
Vleugels, juridisch adviseur en eigenaar van het enige Nederlandse WOB-bureau.
'Het wobben is hier in het stadium van de bananenrepubliek. Het neemt toe, maar
so what? Iedereen heeft het recht een vraag te stellen.

'Alle media samen doen in Nederland tegen de duizend WOB-aanvragen per jaar. Ter
vergelijking: de Washington Post doet er in zijn eentje jaarlijks drie- tot
vierduizend. De Nederlandse researchjournalistiek staat nog in de
kinderschoenen.'

Vleugels is vaste WOB-adviseur van onder meer NOVA en RTL Nieuws. Jaarlijks
adviseert hij bij tweehonderd WOB-procedures. 'Dat de Nederlandse journalistiek
zo weinig WOB-aanvragen doet, komt doordat de journalisten hier gezagsgetrouw
zijn. Ze hebben het naieve geloof dat het allemaal eerlijk gaat bij de overheid.
Journalisten zijn heel calvinistisch. Maar het verandert wel.'

De media hebben zich de laatste jaren vastgebeten in de wet. Journalisten van
allerlei media hebben inmiddels WOB-cursussen gevolgd. Het ministerie van VWS
ontvangt sinds anderhalf jaar een tot twee WOB-verzoeken per week. Daarvoor was
dat hoogstens een per maand. De verzoeken barstten vooral los na het 'Beste
Els-briefje' van toenmalig VVD-leider Bolkestein - ook verkregen met de WOB.

Uit eerdere jurisprudentie blijkt dat het opvragen van declaraties van
bestuurders mag. In 1993 voerde Arthur Maandag van het Haarlems Dagblad met
succes een procedure om de bonnen van de burgemeester van Haarlemmermeer te
mogen bekijken. Het bleek dat de burgemeester verkeerd had gedeclareerd.

Docent informatierecht A. Beers van de Katholieke Universiteit Brabant: 'Het
gaat inderdaad over bestuurlijke aangelegenheden. Maar het gaat wel ver als
journalisten agenda's zouden opvragen van ministers. Dan leven ze echt in een
glazen kabinet. Ook hij gelooft niet in een hype. 'Dat de WOB-vragen toenemen,
is alleen maar positief.'

Sinds 1981, toen de wet werd aangenomen, heeft het gebruik van de wet meermalen
succes gehad. Arthur Maandag haalde in de jaren tachtig voor het eerst dossiers
boven water over meesterspion King Kong. En Trouw kreeg in 1997 via de rechter
cijfers in handen van de Onderwijsinspectie.

Maar lang niet alle WOB-verzoeken worden ingewilligd. Als de veiligheid van de
staat of de eenheid van de Kroon in gevaar is, of de privacy ernstig wordt
geschaad, worden ze afgewezen. Maar dan is er altijd nog de rechter. Een op de
drie WOB-aanvragen die Vleugels voor journalisten behandelt, is raak. Bij '
gewone' burgers krijgt 60 procent de stukken. Vleugels: 'De procedure kan zo
lang duren, dat het voor journalisten oud nieuws wordt. Van de tweeduizend
WOB-vragen door mij zijn minder dan tien binnen de voorgeschreven tijd
behandeld.'

Wobben is exacte vragen stellen. Vleugels wobde ooit voor een klant bij de
Hercules-ramp in Eindhoven. Alle media vroegen om de verhoren van de
brandweerlieden. Alleen hij vroeg om de tekst minus de namen. En kreeg hem. De
andere media kregen nul op het rekest om privacy-redenen. Daarna was het te
laat; het rapport kwam een maand later uit.

Voorlichter Sprenger van het ministerie van Financien bezweert dat hij
journalisten altijd zoveel mogelijk helpt, maar Vleugels is sceptisch: 'Wobben
is straatvechten. De meeste journalisten zijn zich er niet zo van bewust, maar
waar de overheid je in de luren kan leggen, doet ze het.'

Maud Effting

Bram Peper. FOTO MARTIJN BEEKMAN

Fraude en corruptie ; Openbaar bestuur ; Politiek en Staat ; Recht ;
Criminaliteit ; Delicten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              94 of 106 DOCUMENTS

                                 de Volkskrant

                                February 5, 2000

Niemand vond het leven terug zoals het voorheen was

BYLINE: RUDI VAN DANTZIG

SECTION: Forum; Pg. 19

LENGTH: 623 words


IN de zomer van 1960 reisde ik op een oud passagiersschip naar Israel, waar Het
Nederlands Danstheater een toernee maakte. Ik reisde vanuit Marseille tussen
honderden joodse Europeanen die naar Israel emigreerden. Toen vroeg in de morgen
de kustlijn van Israel zichtbaar werd, bracht dat diepe emoties bij mijn
medereizigers teweeg: ze zongen, ze huilden, ze baden. Het was onvergetelijk.

In Israel kwam ik in contact met enkele mensen - de vrouw die een melkwinkeltje
dreef, een leraar, een moeder in een kibboets, een musicus - die me met hun
verhalen in verwarring brachten. Ze hadden allen een deel van de oorlog in
concentratiekampen doorgebracht en ze schaamden zich voor het kampnummer dat op
hun arm was getatoeeerd. Dat hielden ze het liefst verborgen onder een mouw. 'Er
is in Israel weinig begrip voor ons. De meesten zeggen dat het onze eigen schuld
was, dat we ons hadden moeten verzetten tegen de Duitsers. We moeten verder dan
ook niet zeuren.'

Op de bootreis terug had ik ontgoochelende gesprekken met mensen die teruggingen
naar hun eigen land. Volgens hen was er in Israel weinig aandacht voor de
enkeling. 'Ach, logisch', zei er een. 'Het land moet worden opgebouwd. Er is
geen tijd voor details.'

Op een reis naar Israel die ik een paar jaar later alleen maakte, nam een kennis
uit Jeruzalem me mee naar de orthodoxe wijk Mea Shearim. Tot mijn ontsteltenis
zag ik dat op een muur hakenkruizen waren geschilderd. Het was de eerste keer na
de oorlog dat ik die symbolen weer in het openbaar zag. Op mijn vraag hoe zoiets
schokkends op die plaats mogelijk was, vertaalde mijn begeleidster de
bijgeschilderde teksten: de Israelische regering werd door gelovigen op een lijn
gesteld met die van Hitler, omdat het land niet volgens de joods-orthodoxe
regelgeving werd geregeerd.

Weer een aantal jaren later, rond 1980, zag ik in Nederland een
televisieprogramma over een tehuis in Tel Aviv. Vergrijsde en hulpbehoevende
oud-kampbewoners sleten er hun laatste dagen. De omstandigheden waren slecht: er
was weinig verzorging en het was smerig. Er werd om financiele bijdragen
gevraagd. Die beelden riepen veel vragen bij me op.

Ik luister nu naar de verwijten die gemaakt worden aan de Nederlandse overheid
van omstreeks 1945, verwijten over de verdwenen bezittingen en de argwanende
ontvangst aan de grenzen . Maar hoeveel nazi's probeerden niet ongemerkt uit
Duitsland weg te komen, hoeveel zijn er niet ontsnapt? Controle in die
onvoorstelbare chaos vlak na de oorlog was, vrees ik, meer dan nodig, hoe
bureaucratisch en ontgoochelend die ook overkwam.

Ik vind het schokkend de laatste jaren te horen dat de Nederlanders een keihard,
laf en corrupt volkje zouden zijn geweest - of nog zijn -, diefachtig en alleen
uit op gewin. Ik was jong na de oorlog, maar oud genoeg om de walging en woede
over de bezetters en wat ze hun slachtoffers hadden aangedaan, te voelen onder
de mensen op straat en op school bij leraren en leerlingen. Met een deel van die
walging nog in me reisde ik in 1960 voor het eerst naar Israel.

Wat is het verschil tussen een oprechte spijtbetuiging en een min of meer
afgedwongen excuus, vraag ik me af. En als Wim Kok al excuses aan de joodse
gemeenschap aanbiedt - ik dacht overigens dat Koningin Beatrix bij haar laatste
bezoek aan Israel al verontschuldigende woorden had gesproken -, dan toch ook
aan de verzetsmensen, de zigeuners en de gewone burgers die de hel van de kampen
overleefden. Want een mens is een mens is een mens, en niemand vond het leven
terug zoals het was voordat zij of hij eruit werd gesleept.

Rudi van Dantzig is oud-choreograaf en danser.

Tweede wereldoorlog ; Jodendom ; Levensbeschouwing ; Religie ; Kunst en Cultuur
; Geschiedenis

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              95 of 106 DOCUMENTS

                                 de Volkskrant

                                February 4, 2000

Hoe de angel te trekken uit extreem-rechts ; OOSTENRIJKSE LESSEN

BYLINE: ARIE ELSHOUT

SECTION: Oostenrijk; Pg. 5

LENGTH: 785 words


ER VOLTREKT zich een politieke omwenteling in Oostenrijk. Meer dan vijftig jaar
lang werd het land in feite geregeerd door een 'tweekoppige eenheidspartij', een
constellatie waarin de socialisten van de SPO en de christen-conservatieven van
de OVP onderling de macht en de baantjes deelden en verdeelden. Dit systeem
wordt ten grave gedragen als president Thomas Klestil vandaag de coalitie tussen
de OVP en de rechts-radicale FPO beedigt.

Er is een nieuwe tijd aangebroken voor Oostenrijk, zo luidde impliciet de
boodschap van OVP-leider Wolfgang Schussel en FPO-voorman Jorg Haider. Zij
beloofden donderdag binnenlandse hervormingen te zullen doorvoeren.

Maar in het buitenland bestaat weinig animo om de Wende te zien in termen van
modernisering. Daar overheerst de argwaan jegens de rechtse populist Haider, die
zich in het verleden heeft bezondigd aan nazi-sympathieen en vreemdelingenhaat.
Reden voor de regeringsleiders van de Europese Unie om deze week te dreigen
Oostenrijk in quarantaine te plaatsen als Haiders partij in de regering zou
komen.

Er was echter een probleem: een alternatief was nauwelijks voorhanden. SPO en
OVP hadden kunnen proberen hun samenwerking voort te zetten. Maar het zou de
bestendiging zijn geweest van een sleets machtskartel van twee partijen die bij
de verkiezingen van oktober werden gestraft met een verlies van respectievelijk
4,9 en 1,2 procent.

Weinig inspirerend, weinig geloofwaardig. Haider zou vanuit de leunstoel zijn
politieke winst hebben kunnen incasseren. Bij de volgende verkiezingen zou de
FPO dan een goede kans hebben gemaakt de grootste partij te worden, met Haider
als eerste kanselierskandidaat.

Dat was het dilemma waarvoor de Europese leiders stonden. Ze wisten wat de
Oostenrijkers niet moesten doen (Haider in de regering opnemen), maar ze hadden
er geen flauw benul van hoe de Oostenrijkers dan wel hadden te handelen. Daarom
was de inmenging in de binnenlandse aangelegenheden weliswaar begrijpelijk (de
EU staat ook voor democratische waarden, niet alleen voor geld), maar niet
overtuigend.

Europa trok aan een dood paard. Het oude politieke systeem in Oostenrijk had
zijn levensvatbaarheid verloren. Het was niet meer de vraag of het ten onder zou
gaan, maar wanneer. Het droeg te veel het stempel van de naoorlogse tijd, waarin
socialisten en conservatieven de basis legden van een consensus-democratie
teneinde een herhaling van de jaren dertig te voorkomen, toen de jonge
Oostenrijke natie zich tot het austrofascisme bekeerde en daarmee de ondergang
van de Eerste Republiek bezegelde.

Behoud van rust was het credo van de heersende partijen, die veel leden telden
omdat dit lidmaatschap allerlei voordelen opleverde, zoals werk en woningen. De
neutraliteit hield het land in de luwte van het Oost-Westconflict.

De consensus-democratie maakte Oostenrijk tot het op zes na rijkste land ter
wereld, maar het systeem verstarde gaandeweg de jaren. Degenen die er niet van
profiteerden, konden nergens terecht, want er was geen oppositie. De kleine man
die bang was voor zijn baan of de jongere die vreesde die nooit te krijgen, vond
alleen gehoor bij een rechts-radicaal als Haider. Die speelde in op de angst
voor immigranten die werk inpikken, op de angst voor de mondialisering die banen
naar het buitenland doet verdwijnen en op de vrees voor het verre, verenigde
Europa dat de gewone man niet eens ziet staan.

De les van Oostenrijk is dat het weinig zin heeft politici als Haider te
isoleren. Het vergroot juist zijn aantrekkingskracht voor de kiezers in de
maatschappelijke marge. De gevestigde politiek, ook elders in Europa, moet niet
anderen uitsluiten, maar zichzelf ontsluiten. De neiging van de grote partijen
zich te ontwikkelen tot technocratische, managers-achtige, centristische
partijen, die vooral oog hebben voor de wensen van de welvarende middenklasse,
leidt ertoe dat de 'verliezers' hun heil zoeken bij radicale partijen, waar nog
wel politieke passie is te vinden, zij het dat dit de gevaarlijke passie van de
rancune en het ressentiment is.

De Oostenrijkse revolutie is een avontuur. Zij is pas geslaagd als de moderne
politiek leert hoe de angel uit het rechts-radicalisme te trekken. Maar dan moet
men niet denken in de symbolen van het verleden. Extreem-rechts is nu juist
gevaarlijk vanwege zijn moderniteit, als uitwas van de fricties in de
hedendaagse maatschappij. Wie dat begrijpt, begrijpt ook dat men Haider, en
geestverwanten elders, de wind het beste uit de zeilen kan nemen door te
beginnen hun kiezers, en hun noden en wensen, serieus te nemen in plaats van te
verketteren.

Binnenlandse politiek ; Politieke partijen ; Politiek en Staat ; Binnenlandse
Politiek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              96 of 106 DOCUMENTS

                                 de Volkskrant

                                February 4, 2000

China worstelt met Internet-explosie

BYLINE: JAN VAN DER PUTTEN

SECTION: Stroom; Pg. 21

LENGTH: 1341 words


De Internet-markt in China verdubbelt elk halfjaar. Buitenlandse investeerders
zijn dan ook hevig geinteresseerd. De Chinese leiders ook. Maar die zijn aan de
andere kant benauwd voor ondermijning van hun regime. Daarom zijn 'gevaarlijke'
sites geblokkeerd. China wil wel de economische lusten, maar niet de politieke
lasten.

EEN Internet-cafe in een postmodern pand in Peking. Aan de computers zitten
jonge mensen te surfen, te mailen en te spelen. Het zijn allemaal mannen, op
drie na: een klant en twee diensters. De meesten van hen zitten hier twintig,
dertig uur per week voor het scherm.

Wat klikken ze zoal aan? Artikelen voor hun studie, beursberichten, chat rooms,
contactadvertenties, de laatste spelletjes, sport. Geen nieuws of politieke
discussies? Nee, liever geen nieuws, en politiek al helemaal niet. Want daar kun
je, zeker na de Internet-censuurmaatregelen van een paar dagen geleden, alleen
maar last mee krijgen.

Een markt die elke zes maanden verdubbelt, doet iedere zakenman watertanden. Als
vliegen op de stroop zijn de Internet-ondernemers dan ook op China afgekomen.
Buitenlandse bedrijven hebben enorme investeringen gedaan in de Chinese
telecommunicatie. Jonge ondernemers van eigen bodem hebben de kip met de gouden
eieren ontdekt. En dat geldt ook voor de elektronische piraten, die alles
kopieren wat er te kopieren valt.

Eind 1999 had China 8,9 miljoen Internet-gebruikers, tegen 2,1 miljoen het jaar
daarvoor. In december van dit jaar zullen het er twintig miljoen zijn, mede
dankzij de introductie van technieken om mobiele telefoons aan te sluiten op het
Internet. Het aantal Chinese websites is in twee jaar vertienvoudigd tot
vijftienduizend. Het einde van de explosieve groei ligt ver achter de horizon.

Natuurlijk, de Chinese markt zal nog vele jaren blijven wat het nu is: een markt
met een onmetelijk maar grotendeels ongebruikt potentieel. Nog geen 15 procent
van de bevolking weet wat Internet is. Het gros van de 1,3 miljard Chinezen zal
ook deze eeuw niet online komen.

De grootste bevolkingsgroep, 900 miljoen boeren, vormt de kleinste groep
Internet-gebruikers: 0,3 procent. Ook het aandeel van de arbeiders is met 1,8
procent zeer bescheiden. Voor het gewone volk van de Volksrepubliek zal de
aanschaf van eten en kleren nog lang voorrang hebben boven die van een
Internet-abonnement.

Onder de beter gesitueerden maakt Internet furore. Eenvijfde van de gebruikers
woont in Peking. De grootste categorie bestaat uit studenten (21 procent). De
meeste webbezoekers zijn ongetrouwde, goed opgeleide mannen van 18 tot 30 jaar.
Maar de vrouwen rukken op: in juni vorig jaar vormden ze nog slechts 15 procent
van het Chinese Internet-leger, zes maanden later al 6 procent meer.

Om meer vrouwen naar het web te lokken, organiseerde de overheid eind vorig jaar
missverkiezingen voor China's slimste surfster. Een van de deelneemsters was een
24-jarige vrouw die aan botkanker lijdt. Vanwege haar ziekte werd ze
gediskwalificeerd voor de finale, maar de stem des volks protesteerde met succes
en riep haar uit tot Miss China On Line. Ze is 's werelds eerste miss in een
rolstoel.

Internet-China heeft nu nog grote nadelen: een lage snelheid, hoge kosten en een
tekort aan informatie in het Chinees. Bovendien zijn het abonnement en de
telefoontarieven met een modaal inkomen niet te betalen. Mede daarom zijn er
zoveel Internet-cafes, in Shanghai zelfs negenhonderd, waarvan er deze week 127
zijn gesloten, omdat ze illegaal zouden zijn en de jeugd toegang zouden geven
tot pornografische sites.

Maar de prijzen gaan geleidelijk naar beneden. De nieuwe netten van
glasvezelkabel, die overal in aanleg zijn, zullen ertoe leiden dat de
informatiesnelheid drastisch wordt opgevoerd. En weldra zal Mandarijn een van de
grootste Internet-talen zijn, tot vreugde van de fabrikanten van software die de
pinyin-transciptie omzet in Chinese karakters.

Op de snel groeiende Aziatische markt voor informatietechnologie groeit de
Chinese markt het snelst. Over tien jaar, of misschien nog eerder, zal hij
groter zijn dan de Amerikaanse. Eind dit jaar zal China al 's werelds grootste
markt zijn voor telecommunicatieapparatuur.

De Chinese leiders bevorderen die explosie doelbewust, want ze onderkennen
scherp het belang van Internet voor de economische groei. Ze koesteren het net,
maar ze zijn er tegelijk ook bang voor. Het net vloekt namelijk met het
belangrijkste kenmerk van hun bewind: de controle op de burgers. Een vrije
informatiestroom, verspreiding van ideeen, kritische gedachtenwisseling: ze zijn
eigen aan het Internet, maar niet aan het Chinese regime.

Dat liefde-haat-dilemma wilden de autoriteiten aanvankelijk oplossen door buiten
het wereldwijde web om een nationaal Internet op te zetten, dat vrij zou zijn
van vreemde smetten. Maar dit bleek onmogelijk. Vervolgens werd gekozen voor
afscherming en waarschuwingen. Schadelijk geachte informatie wordt geblokkeerd.
Daaronder worden verstaan pornografie en alle informatie en discussie die
politiek onwelkom zijn.

Daarom heeft het aanklikken van bijvoorbeeld The New York Times en CNN geen
resultaat. Amnesty International en andere mensenrechtenorganisaties, clubs van
Chinese dissidenten in het buitenland, Tibet-groepen, sites met berichten die in
Peking slecht vallen: op Chinese computers geven ze allemaal niet thuis.

Alle Internet-verbindingen in China lopen via een reusachtige serviceprovider
van de overheid. Dat vergemakkelijkt de censuur. Een speciale politie moet
politieke Internet-misdrijven opsporen. Diverse daders van deze moderne
opiniemisdrijven zitten al in het gevang.

Het dagelijkse censuurwerk wordt overgelaten aan de Internet-ondernemers zelf.
Ieder bedrijf heeft een webmaster in dienst, die Da Mama wordt genoemd, een
'Grote Moeder' die met een staf van vrijwilligers de autoriteiten met
zelfcensuur terwille is.

Maar de controle is verre van waterdicht gebleken. Tot hun schrik merkten de
leiders dat hun vijanden dankbaar gebruikmaakten van de
communicatiemogelijkheden die het net hun in China zelf bood. Die vijanden zijn
bijvoorbeeld onafhankelijke webjournalisten die nieuws en commentaren
verspreiden die in traditionele media ondenkbaar zijn, het zijn dissidenten die
per e-mail hun berichten doorgeven, het zijn leden van de sekte Falun Gong, die
via het Internet hun protestacties organiseren.

Vooral deze laatste elektronische uitdaging was voor de communistische leiders
onaanvaardbaar. Even pijnlijk waren de recente Internet-berichten over een
mega-corruptieschandaal in de hoogste kringen. Wat te doen? De reactie was
klassiek: more of the same. Meer dreigementen, meer controle, meer censuur, meer
straf.

Websites en Internet-gebruikers moeten er voortaan mee oppassen dat ze niet een
staatsgeheim op het net zetten, downloaden of aansnijden tijdens het chatten of
mailen. Als ze dat toch doen - een staatsgeheim is alles wat de partij niet
gepubliceerd wil zien - zijn ze erbij. Ieder bedrijf dat buitenlandse
codesystemen gebruikt, moet deze software registreren bij de overheid, die
daardoor toegang zou kunnen krijgen tot vertrouwelijke informatie.

De software had uiterlijk 31 januari moeten zijn geregistreerd, maar de meeste
bedrijven hebben dat nagelaten. Ze zijn bang voor hun investeringen en rekenen
erop dat China de ontwikkeling van Internet en e-commerce niet de das zal
omdoen. De xenofobie die uit de maatregelen spreekt, is ook in strijd met de
verplichtingen die China is aangegaan om lid te kunnen worden van de
Wereldhandelsorganisatie.

China wil wel de economische lusten van Internet, maar niet de politieke lasten.
Volgens een jurist van een buitenlands bedrijf in informatietechnologie te
Peking gedraagt China zich als de ondernemer 'die zegt dat hij spoorwegen wil
gaan aanleggen, maar een andere spoorbreedte gebruikt dan overal elders in de
wereld'.

Een Internet-cafe in Peking. FOTO DOMINIQUE LANDAU

Internet ; Wetenschap en Techniek ; Technische Wetenschappen ; Informatica ;
Computernetwerken

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              97 of 106 DOCUMENTS

                                 de Volkskrant

                                February 3, 2000

Erven Goudstikker zetten proces door

BYLINE: VAN ONZE VERSLAGGEVER

SECTION: Kunst; Pg. 10

LENGTH: 520 words

DATELINE: AMSTERDAM


De erven van de joodse kunsthandelaar Jacques Goudstikker zetten hun juridische
strijd over diens kunstcollectie voort. Nadat zij in een bijzondere procedure
voor rechtsherstel bij het Haagse hof in december vorig jaar bot vingen, pakken
de erven de draad weer op van een in 1998 begonnen gewone procedure ter
opvordering van de eigendom van 235 schilderijen. Ze voelen zich in hun kansen
gesterkt door de excuses vorige week van premier Kok over hoe joden na de
holocaust door Nederland zijn behandeld.

Het Haagse hof verklaarde zich onbevoegd te beslissen over de weigering van
toenmalig staatssecretaris Nuis van Cultuur om de werken af te staan aan de
erfgenamen - Goudstikkers schoondochter en kleinkinderen. De eisers waren
volgens het hof tevens te laat met het indienen van een verzoek tot
rechtsherstel. Dat hadden zij voor 1 juli 1951 moeten doen. Het hof overwoog
bovendien dat de weduwe Goudstikker in de jaren na de oorlog zich de
mogelijkheden tot rechtsherstel wel heeft gerealiseerd, maar naliet er een
beroep op te doen.

Het Haagse hof wees er op dat over een eis tot opvordering van de eigendom van
de schilderijen moet worden beslist door de gewone burgerlijke rechter. 'Met
deze procedure gaan we nu door', aldus de advocaat van de erven, mr. R. van
Holthe tot Echten.

De erven verwachten nu meer kans op succes bij de rechter, gezien de
'hedendaagse opvattingen' over de teruggave van bezittingen die joden tijdens en
na de bezetting kwijt raakten. De kunstwerken vielen na de dood van Goudstikker
in 1940 in handen van nazi-leider Hermann Goring en de Duitse kunsthandelaar
Alois Miedl. Na de oorlog werden de werken door de Nederlandse overheid
gerecupereerd. Een groot deel ervan hangt in Nederlandse musea en
overheidsgebouwen. Tot de collectie behoren werken van Memling, Terborch,
Rubens, Van Dijck en tal van andere 17de-en 18de-eeuwse meesters.

De weduwe van Goudstikker probeerde na de oorlog compensatie te krijgen voor het
verlies van de kunstcollectie en andere bezittingen van haar man. In 1952 ging
zij akkoord met een schikking waarbij zij afstand deed van de goederen die aan
Miedl waren geleverd.

De erfgenamen stellen dat de weduwe Goudstikker door de Nederlandse overheid is
misleid over de waarde van de verzameling en de mogelijkheden tot rechtsherstel.
Zij zou zijn afgescheept met een te lage vergoeding.

De erfgenamen voelen zich voor het starten van een nieuw proces gesterkt door
uitspraken van onder anderen premier Kok en de commissie-Ekkart, die onderzoek
doet naar de herkomst van zogeheten 'oorlogskunst'. De premier erkende vrijdag
dat de overheid zich kil en bureaucratisch heeft opgesteld ten opzichte van
joden die de holocaust hadden overleefd.

Een woordvoerder van het ministerie van Cultuur benadrukt dat de uitspraken van
Ekkart en Kok geen betrekking hebben op de zaak-Goudstikker. 'De zaak is niet
representatief voor de dingen waar Ekkart en Kok het over hadden: geroofde
joodse bezittingen.'

Tweede wereldoorlog ; Kunst ; Diefstal ; Recht ; Criminaliteit ; Delicten ;
Vermogensdelicten ; Kunst en Cultuur ; Geschiedenis

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              98 of 106 DOCUMENTS

                                 de Volkskrant

                                January 29, 2000

De warme metgezel

BYLINE: TEKST GRETA RIEMERSMA FOTOGRAFIE MARTIJN BEEKMAN

SECTION: Magazine; Pg. 28

LENGTH: 2968 words


Een concertpodium dat tot haar verrassing in een soort Hoog Catharijne blijkt te
zijn opgesteld, brengt celliste Quirine Viersen wel even van de wijs, maar niet
fundamenteel. 'We zijn musici die alles geven en echt voor de muziek gaan, no
matter what circumstances.' Een muzikante op stap met haar instrument, waarmee
ze ook praat.

Een collega, Valentin Erben van het Alban Berg Quartett, kwam eens op haar
hotelkamer en zag meteen dat dit de slaapplaats was van een echte cellist. Het
was in Keulen, ze hadden samen zitten eten, en het was koud. Dus bood Erben aan
een trui voor haar te halen. Hij ging naar haar hotelkamer, kwam terug aan tafel
en zei: 'Dat is zo cellist-eigen, om je cello op het andere bed te leggen.' Ze
moest het beamen: 'Als ik een hotelkamer heb met twee bedden, dan is het ene bed
voor mij en op het andere ligt de cello.'

Quirine Viersen zit, op een maandag midden januari, in de trein terug naar
Nederland als ze over het voorval vertelt. Haar handen hebben in de
restauratiewagon een kop koffie vast, terwijl haar cello werkeloos naast haar
staat, ingepakt in de koffer, haar jas er beschermend overheen. Die handen
verraden dat de situatie ongewoon is, dat ze vaker de cello vasthoudt terwijl de
koffie koud staat te worden of niet eens wordt gezet. Het zijn werkershanden.
Een beetje rood, met vingers aan de linkerhand die uitlopen in een dikke laag
eelt.

De trein komt uit Duitsland, waar ze twee concerten heeft gegeven in Mulheim en
Herdecke, twee stadjes aan de Ruhr. Deze keer kon de cello niet naast haar
slapen, omdat in haar hotelkamer maar een bed stond - zoals voor de rest alles
anders was dan normaal. Gevierd celliste van nog maar 27 jaar? Opgetreden met
Ton Koopman, met Jessye Norman? Masterclasses gevolgd bij Rostropovich en Yo Yo
Ma? Belangrijke prijzen in de wacht gesleept, op het vermaarde
Tsjaikovski-concours in Moskou, winnares van de Nederlandse Muziekprijs 1994 en
laatst nog van de European Soloist Prize? Het was soms moeilijk te geloven.

Terugdenkend aan de optredens van dat weekeinde, zegt Quirine Viersen: 'Voor mij
is de muziek het belangrijkste. Dit heb ik er allemaal voor over.'

Wat eraan voorafging, was business as usual. Twee nieuwe stukken, Pianotrio nr 1
van Beethoven en Pianotrio opus 65 van Dvorak, dus een kleine week van te voren
begint ze te studeren. Het duet voor cello en viool van Kod ly, opus 7, kent ze
al, ze speelde het onder andere op haar eerste cd, maar toch werkt ze er opnieuw
aan. 'Ook al heb je een stuk twintig keer gespeeld, je moet de tijd nemen om het
met een open blik te kunnen bekijken. Dat ben je verplicht aan de muziek.' Ze
ziet die week niemand behalve haar ouders. Met haar vader, cellist Yke Viersen
van het Concertgebouworkest, doet ze 's avonds de belastingen.

Twee dagen van te voren steekt ze de trio's en het duet in elkaar met haar
mede-musici, Silke Avenhaus, pianiste uit Munchen, en Benjamin Schmid, violist
uit Salzburg. Ze treffen elkaar in Keulen, en daarna op de plaats van
bestemming: Herdecke. Het drietal repeteert in het huis van de
concertorganisator, Jens Gunnar Becker, in een villawijk aan de rand van de
stad. Het is een mistroostige dag in dat deel van het Ruhrgebied waar ze liever
zeggen dat het er Tor zum Sauerland heet, maar in de jaren-zeventig-bungalow van
de Beckers zijn de kale bomen die druipen van de regen, ver weg.

De moeder van Herr Becker, een blokfluitlerares op gezondheidssandalen, raspt in
de keuken een citroenschil. In het souterrain, dat vol staat met twee vleugels,
een Steinway en een Bluthner, en alle soorten fluiten en strijkinstrumenten aan
de muur, wordt intussen maat voor maat doorgeploeterd. Het moet zachter of
harder, langzamer of sneller, korter of langer, droger of dynamischer, meer of
minder pathetisch, meer pa-tie-ta-ta-tie, of juist minder ta-lie-da-lie. De
temperatuur onder het lage plafond loopt op, de meligheid slaat toe. Maat b
wordt Bertha de Koe, en Viersen zegt: 'Het is niet altijd zo hoor.' Ze ziet wit,
en draait af en toe met haar schouders. 'Om ze soepel te houden.'

Om half een ligt ze in bed. In hotel Zweibrucker Hof speelt de Tornados Show
Band het betere hos-repertoire voor een zaal vol plaatselijke sportbobo's, maar
Viersens kamer is te ver uit de buurt, ze ligt er niet wakker van. De volgende
ochtend hoort ze evenmin de stofzuiger die alweer door de lege feestzaal wordt
getrokken, al was het maar omdat ze elk geluid met de cello overstemt.

Viersen zit in haar kamer en speelt. De spieren en het eelt moeten soepel
worden, legt ze later uit. Zo kort voordat ze het podium op moet, geldt
bovendien: 'Ik wil bij mezelf zijn.' Ze moet 'concentratie opbouwen'. Als ze
klaar is met inspelen, begint ze te glimmen als haar mobiele telefoon aankondigt
dat er een sms-bericht voor haar is - een geschreven boodschap van haar vader,
of ze de verjaardag van opa niet vergeet. Herr Becker en zijn moeder rijden het
gezelschap naar Mulheim, elk in de eigen bmw, en Viersen zit alweer met haar
neus in de partituur.

Dan de verrassing: de tocht eindigt bij een winkelcentrum. In het Rhein Ruhr
Zentrum, een soort Hoog Ca tharijne, is het vol met mensen met
boodschappentassen, bij restaurant Movenpick is het druk. Daar tussendoor lopen
de musici, eerst lacherig, dan stil. De concertzaal blijkt een met panelen
afgescheiden deel van de gang te zijn, de solistenkamer een leeggehaalde
opslagruimte. Ze moeten zich opmaken in een wc die 'een kilometer verderop' is,
en ze kunnen hem eerst nog niet vinden ook.

Viersen, Schmid en Avenhaus, 's ochtends om elf uur al in avondtoilet en
geschminkt, spelen Beethoven en Dvorak op een podium van een centimeter of
twintig hoog, met aan weerszijden plastic plantenbakken. Ze zitten tussen Leo's

jeans, waar de leren jacks reduziert zijn (vanaf 99,90 dm), Prenatal (ook
kortingen tot 50 %) en kledingzaak Springfield (new urban comfort). Aan de muur
hangt een neonreclame van C&A

'We zijn alledrie musici die alles geven en echt voor de muziek gaan', zegt
Viersen later. 'No matter what circumstances.' En dus vallen ze na afloop van
het concert elkaar in de geimproviseerde kleedkamer om de hals. 'Quirienchen!',
juicht Schmid. 'Vanavond speel ik ook dat ene loopje, hoor', lacht zij. Een fan
wil een handtekening, even later komt een werknemer binnen. Hij ontmantelt de
concertzaal, en wijst op de instrumenten. Of die even aan de kant kunnen? 'Ik
moet de panelen hier neerzetten.'

Ach, de akoestiek in de zaal was droog en de 250 mensen in de zaal waren niet
constant geconcentreerd: 'Tuurlijk merk je dat, je bent aan het communiceren,
daar gaat muziek over.' Maar voor 'een eerste keer ging het niet slecht'. De
Beckers nemen het trio mee naar Die Braumeisterei, ook in het winkelcentrum. Al
na een half uur gaat het gesprek over mosterd, waar die van wordt gemaakt, en
over mobiele telefoons. Welk merk kan wat, en: 'Hoe maak je een sms-bericht?'

'Een unieke gebeurtenis', zegt Viersen later in de trein terug naar Nederland.
'In eerste instantie had ik iets van: jeetje, moet dit nou? Maar dan denk je: de
mensen komen wel, het was bomvol, dus mission accomplished: de muziek brengen
aan, en dat bedoel ik niet denigrerend, het gewone volk.' Ze speelden nieuw
repertoire, en 'dan zijn dit de perfecte gelegenheden'. Bovendien treedt ze in
de kamermuziek graag op met Schmid en Avenhaus, ook voor hen was ze naar
Duitsland afgereisd. Het trio verkeert nog in de 'opbouwfase'. Maar als soliste,
benadrukt ze, is ze verder, zit ze echt niet meer tussen de reclameborden als
een halve straatmuzikant.

Op haar 16de won ze de tweede prijs op het Internationaal Muziekconcours
Scheveningen, ze viel er op als een 'mentaal en technisch opvallend sterke
dame', aldus een recensie, en sindsdien verloopt haar carriere voorspoedig. Het
woordje 'veelbelovend' leest ze nooit meer in de kritieken, wel 'established' of
'one of the best' - Viersen spreekt het uit met zwaar Britse tongval, zoals ook
haar Frans en Duits heel erg Frans en Duits klinken.

Ze treedt meer in Nederland op dan daarbuiten, maar sinds een jaar of drie
begint het accent te verschuiven.

Ze koos voor 'de moeilijke weg'. Al jong wist ze dat ze een solocarriere wilde,
omdat ze daarin 'vrij' kon zijn: vrij in het indelen van haar programma, vrij in
de interpretatie van de muziek. Maar met de cello is dat lastiger te bereiken
dan met bijvoorbeeld viool. Voor de cello is minder solorepertoire - omdat hij
relatief laat als soloinstrument werd ontdekt - en dus is de concurrentie
groter: 'In een seizoenbrochure van een willekeurig orkest zie je hooguit een of
twee cellosolisten en zeker vijf of zes viool.' De cello is bovendien minder
populair omdat hij 'minder briljant is, minder hoog, moeilijker te horen'.

Maar binnen die solocarriere ambieert ze ook nog eens 'de moeilijkste weg',
omdat die 'nagenoeg compromisloos' is. 'De muziek is vercommercialiseerd,
platenmaatschappijen weten bij god niet meer hoe ze een cd moeten verkopen, ze
doen de vreemdste dingen. Daar wil ik niet aan meewerken. Image is voor mij
belangrijk, maar ik wil een image dat mezelf is, dat bij mij hoort. Ik heb
bewust gekozen voor de eerlijke manier, en die duurt langer, want mensen willen
graag een wolk van mystiek om iemand die in de schijnwerpers staat.'

Nooit zou ze doen als Vanessa Mae, die klassiek viool speelt, maar ook 'compleet
in de pop' zit. 'Het is haar goed recht, maar ik heb zoiets: kies. In videoclips
komt ze met haar viool uit zee, met een T-shirt aan waar je haar borstjes
doorheen ziet. Dat gaat mij kilometers te ver. Maak mij wijs dat het niet uit
publiciteitsoogpunt is gedaan.' Nooit zal ze bijvoorbeeld bijklussen met tango's
van Piazzolla, de nieuwe held en melkkoe van sommige klassieke strijkers: 'Dat
moet je alleen doen als je het in je bloed hebt. Als je het als Europeaan doet,
moet je ervoor kiezen en het niet als stunt gaan doen omdat je weet dat
Piazzolla nu zo populair is.'

Of ze los van de muziek ook zo compromisloos is? 'Ik vrees van wel. Ik ben heel
kritisch ten opzichte van mezelf, heb veel discipline. Daar ben ik blij mee.
Maar het is soms moeilijk, omdat het dus ook moeilijk is iemand te vinden die al
mijn compromisloosheid en mijn kritiek en mijn discipline kan verdragen.' Heeft
dat ook te maken met wat in de cellistenwereld wel wordt gezegd: 'Je trouwt met
iemand of met een cello'? Viersen: 'Dat staat het absoluut niet in de weg. Als
je iets wilt, maak je er tijd voor. Het is wel zo dat de cello er altijd bij zal
zijn. Het zal vaak een gedeelde eerste plaats zijn.'

In haar appartement in Amsterdam is altijd alles netjes, over discipline
gesproken. 'Als iets slordig is, moet ik het met een weg hebben, anders kom ik
niet tot rust.' Ze leert zichzelf prioriteiten te stellen, studeren als het
moet, en daarna pas het huis spic en span. Zoals ze ook leert om minder kritisch
te zijn ten aanzien van vrienden. 'Ik heb mijn gebreken, oke, ik mag op mezelf
vitten en mezelf verbeteren, maar een ander moet dat maar voor zichzelf doen.'

Ze heeft het geerfd van haar vader, denkt ze, ze z g ook dat haar vader zo was.
'Die heeft een ijzeren wil en een ijzeren discipline. Die heeft kei- en keihard
gewerkt. Hij is heel jong getrouwd, en in die tijd heeft hij eindexamen en
daarna conservatorium gedaan, en proefgespeeld voor een orkest. Ja, mijn vader
wilde mijn moeder hebben, dat is die enorme wil. Papa weet precies wat hij wil.
En dat heb ik ook. Ik weet precies wat ik wil. Of ik het uiteindelijk krijg, is
een tweede, maar ik denk wel dat het me lukt als ik iets heel erg graag wil.'

In Herdecke gaat Quirine Viersen 's middags slapen, en je hoort wanneer ze
wakker is. De cello concurreert met de televisie in belendende kamers, wat in
het voordeel van de muziek wordt beslecht zodra de viool erbijkomt. Die avond
staat ook het duet van Kod ly op het programma, en dat wordt nu doorgenomen in
de hotelkamer. De musici dineren niet, eerst wacht hun het optreden van acht uur

's avonds: in de feestzaal van hotel Zweibrucker Hof, die de nacht ervoor nog
het toneel was van de Tornados Show Band.

Handig aan de ene kant: ze kunnen zich verkleden en opmaken in hun eigen
hotelkamer. Viersen heeft er haar jurk voor die avond alvast uitgehangen,
zijzelf zit met cello en al geparkeerd in een hoekje tussen bed en raam. Aan de
andere kant: ook deze zaal heeft een droge akoestiek. Maar ach, eenmaal op het
podium voelen Beethoven en Dvorak 'compleet anders'. Ze zijn 'vertrouwd' na het
concert van die ochtend. 'We hebben heerlijk gespeeld', jubelt Viersen als het
erop zit.

Na afloop zijn ze aan de dis genodigd met de plaatselijke muziekbobo's, onder
wie natuurlijk Herr Becker en zijn moeder, en het gezelschap applaudisseert
wanneer de musici de met kaarsen verlichte serre binnenkomen. Viersen zegt later
dat ze zoiets best leuk vindt, dat het 'katterig' is als er na afloop niets
gebeurt. Dan is het naar bed en de volgende dag vroeg op. Avenhaus vertrekt om
zes uur 's ochtends, Schmid, die niet heeft kunnen slapen, ietsje later, en
Viersen als laatste, om half tien. De moeder van Herr Becker racet haar naar het
station, een dikke zoen, en dag!

Op het perron in Duisburg, waar ze over moet stappen, piept haar telefoon: een
sms-bericht van Benjamin Schmid, die haar bedankt voor h r bericht dat ze die
ochtend heeft gestuurd. Alleen al om dit soort contact is Viersen blij dat ze
niet alleen haar solocarriere heeft, hoe dierbaar haar die ook is. Niets dan
vluchtige contacten met orkest en dirigent zou ze dan hebben, en eenzaam
eindigen in je hotelkamertje. 'Kamermuziek, met mensen die je muzikaal en
menselijk gezien liggen: er is niets dat meer vervulling brengt dan dat.'

Terwijl de intercity het grauwige Ruhrgebied achter zich laat, vertelt ze over
haar passie voor de cello, en wanneer die begon. Misschien wel in de box, want
haar moeder, een cellolerares, kon altijd zo goed studeren als zij daar als baby
in lag. 'Ik vond het kennelijk geweldig die klank, die heeft me kennelijk tot
rust gebracht. En dat klopt, als ik nu onrustig ben en ik zet me ertoe te gaan
studeren, dan kalmeert me dat.'

Ze kan zich niet anders herinneren dan dat de cello er was, door haar ouders, en
vanaf haar 6de door haarzelf. 'Het is me absoluut niet opgedrongen, ik ben heel
gewoon begonnen, zoals ieder kind begint met iets dat het graag wil doen.' Maar
drie jaar later wist ze al dat ze meer wilde. Ze was op de Viooldagen, waaraan
haar twee jaar oudere zus Saskia meedeed, en dacht: 'Dat wil ik ook, het podium
op.' Waarom, dat weet ze nu: niet zozeer vanwege de sterrenstatus, maar echt,
puur en alleen, ze kan het niet genoeg herhalen, vanwege de muziek. 'En die
overbrengen aan het publiek.'

Saskia deed van zich spreken op de viool, Quirine op de cello. Lange tijd
bespraken de media hen alleen in meervoud, altijd was het: 'de zusjes Viersen'.
In die begintijd leidde het tot concurrentie tussen hen. Maar dat is allang
voorbij, haar zus woont en werkt in Berlijn, is daar druk met een strijkkwartet
en een muziekfestival dat ze organiseert. 'We hebben allebei zo'n eigen leven,
zo'n nder leven. Zij is getrouwd, heeft een fantastische echtgenoot, twee
geweldige kinderen. En ik heb mijn geweldige woning in Amsterdam, en een
loopbaan die heel erg goed loopt.'

Tussen haar 7de en 14de jaar had ze les van haar vader, daarna kwam ze terecht
bij cellopedagoog Jean Decroos. Nadat ze het Sweelinck Conservatorium had
doorlopen, ging ze in de leer bij Heinrich Schiff in Salzburg. 'Ik ben niet voor
niets naar hem toegegaan. Dat is iemand die niet op routine speelt, dat zag ik
meteen. Hij heeft een ongelooflijk spontane manier van spelen.' Is het toevallig
dat ook zij wordt geroemd om haar spontane spel? 'Dat had ik al. Maar bij hem is
het uitgediept, bewuster geworden.'

Ze speelt nu op een cello die van hem was, een Guarnerius uit 1715. Eerst had ze
hem te leen, in 1998 kocht het Nationaal Muziekinstrumenten Fonds hem voor haar
voor meer dan een miljoen gulden. Ze noemt hem: Guarny. Ja, een cello is voor
cellisten soms net een mens. 'De cello is een metgezel, ik praat met mijn cello.
Hij staat ongelooflijk dicht bij mij. De cello leent zich daarvoor, omdat het
een groot instrument is dat je moet omarmen.'

Ze houdt van zijn warmte: 'Het is het warmste, zangerigste instrument. Hij komt
van alle instrumenten het dichtst bij de menselijke stem: hij kan sopraan, alt,
tenor en bas. Ik hou heel erg van viool, maar die is eenzijdiger. Op de cello
kun je virtuoos spelen, je kan donker spelen, melancholisch.' Nooit zal ze
denken, als iets er niet zo uitkomt als zij het zich droomt: het ligt aan de
cello, ik moet er andere snaren op zetten, of een andere kam. Altijd is het:
'Dan moet ik het instrument anders benaderen, het ligt aan mij.'

Ook componisten heeft ze ontdekt als personen van vlees en bloed. Robert
Schumann bijvoorbeeld, die voor haar boven alle anderen uitsteekt: 'Hij is
extreem, daar kan ik me goed mee identificeren. Zijn gemoedstoestanden wisselen
snel, dat heb ik ook. Ik kan verdrietig zijn en ineens uit mijn dak gaan. En
twijfelen. Doe ik het wel goed? Ben ik wel op de goeie weg bezig? Dat vind ik
iedere keer terug in Schumann.'

Dan is de trein in Amsterdam. Ze loopt naar de tram, lijn 5, op naar huis, de
cello op de rug.

Quirine Viersen aan het repeteren bij de familie Becker in Herdecke.

Vorige pagina's: Inspelen op de hotelkamer, het avondtoilet voor het optreden
van die avond hangt alvast uit.

Quirine Viersen (rechts) en Silke Avenhaus maken zich op in de toiletten van het
Rhein Ruhr Zentrum.

Links: Beethoven en Dvorak weerklinken tussen de neonreclame.

Na afloop van het concert in het winkelcentrum: 'Een unieke gebeurtenis.'

Klassieke muziek ; Kunst en Cultuur ; Kunst ; Muziek

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              99 of 106 DOCUMENTS

                                 de Volkskrant

                                January 24, 2000

Een pak slaag bij fotograferen Ruud

SECTION: Sport katern; Pg. 22

LENGTH: 240 words


Een paar maanden geleden was Ruud (heeft hij eigenlijk ook nog een achternaam?)
nog een gewone Bredanaar. Een man dus met een voorliefde voor NAC, de profclub
uit de Brabantse voetbalstad.

Sinds Big Brother is Ruud een bekende gewone Nederlander en omdat hij zijn
liefde voor de club zo veelvuldig betuigde in het veelbesproken tv-programma,
werd hij zaterdag voor de wedstrijd tegen FC Zwolle gehuldigd. Ruud kreeg
cadeaus, mocht iets onverstaanbaars roepen in een microfoon en wierp zich in
aanbidding voor de voeten van de B-side, de fanatieke aanhang. Ruud rende over
het veld, achtervolgd door mannen met camera's.

Fotograaf Gerrit de Heus was erbij voor De Telegraaf, maar volgens NAC-stewards
waagde hij zich te dicht bij de West-Brabantse volksheld. Op een paar meter
afstand van de man die effe knuffele tot lijfspreuk verhief, kreeg De Heus rake
klappen. Voor de ogen van duizenden toeschouwers gingen drie stewards hem te
lijf. Zelfs toen hij op de grond lag, kreeg De Heus nog een trap na.

De Heus heeft bij de politie aangifte gedaan wegens mishandeling. Hij begrijpt
niet waarom uitgerekend hij het slachtoffer was van het suppoosten-geweld. 'Ik
wilde gewoon mijn werk doen en gedroeg me niet anders dan de andere fotografen.'
De Heus voltooide zijn werk zaterdag, maar hij had de volgende dag nog last van
duizeligheid en hoofdpijn.

Journalistiek ; Voetbal ; Toeschouwers ; Algemeen ; Sport ; Media

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              100 of 106 DOCUMENTS

                                 de Volkskrant

                                January 22, 2000

En de boer spuit maar voort

BYLINE: JEROEN TROMMELEN

SECTION: wetenschap; Pg. 5

LENGTH: 1220 words


De afgelopen jaren is er weinig terecht gekomen van de terugdringing van
bestrijdingsmiddelen in de land- en tuinbouw. Potentieel drinkwater raakt nog
altijd besmet en soms is zelfs ademhalen niet van gevaar ontbloot beweren Leidse
milieukundigen.

BANG voor zijn gezondheid is dr. Geert de Snoo, milieukundige op de Universiteit
Leiden, nog niet. Maar een gevoel van alarm mogen we volgens hem best overhouden
aan het boekje dat hij samen met zijn collega drs. Frank de Jong en een reeks
andere deskundigen heeft geschreven.

Over bestrijdingsmiddelen en het milieu wordt al meer dan tien jaar door de
politiek, de boeren en de milieubeweging gediscussieerd. Het aantal stoffen op
de markt is verkleind; spuittechnieken zijn verbeterd en de werkzaamheid van
stoffen is vergroot. Maar toch is er de laatste tijd nauwelijks vooruitgang
geboekt.

In 1998 werd In Nederland nog evenveel bestrijdingsmiddel gebruikt als vijf jaar
daarvoor. Omdat de werkzaamheid van de moderne middelen groter is, is de druk op
het milieu mogelijk alleen maar toegenomen. Dat is anders dan de meeste mensen
denken, en zeker anders dan de politiek het had bedoeld.

Voor een deel worden de cijfers overigens beinvloed door de bijzondere
weersomstandigheden in 1997 en 1998, zo wordt tegengeworpen door
landbouworganisatie LTO-Nederland. Die extreem natte jaren, met ook nog een
zachte winter ertussen, waren optimaal voor de ontwikkeling van schimmels in
fruit, bloembollen en aardappelen. Zonder de sterk gestegen afzet van fungiciden
(schimmelbestrijders) zouden de cijfers er gunstiger uitzien.

Het grootste gebruik van de middelen vindt plaats in de akkerbouw, kastuinbouw,
bollenteelt en de fruitteelt. Jaarlijks gaat het om ruim twaalf miljoen kilo,
maar een van de hardnekkige nadelen van gewasbescherming is dat bij het spuiten
direct al een kwart van het spul verwaait naar de omgeving. Zo worden, gone with
the wind, drie miljoen kilo pesticiden, herbiciden, insecticiden,
ontbladeringsmiddelen en groeiregulatoren uit onhandigheid in het milieu
gebracht. Het verwaaien (drift) is veruit de belangrijkste bron voor emissies
van bestrijdingsmiddelen in het milieu.

Een deel van deze verspilde hoeveelheid blijft zweven in de lucht. Een ander
gedeelte slaat neer op het water en op het omringend landschap. De helft van de
drinkwaterbronnen uit oppervlaktewater is hierdoor verontreinigd met
bestrijdingsmiddelen. Ook het diepe grondwater is aangetast. Op een van elke
twaalf meetpunten is een overschrijding te zien van de drinkwaternorm, terwijl
het water op deze diepte (tien meter) volgens de wet zonder speciale zuivering
geschikt zou moeten zijn om te drinken.

Voor de buitenlucht bestaan geen officiele normen voor bestrijdingsmiddelen, en
dat is maar goed ook. De alarmfase zou anders regelmatig van kracht zijn. Ook in
de buitenlucht is er vrijwel geen plek meer in Nederland waar geen chemische
onkruidbestrijder, schimmelbestrijder of insectenbestrijder wordt gevonden.
Zelfs bij een meetpunt op de Noordzee, twaalf kilometer uit de kust bij
Noordwijk, zijn middelen zoals lindaan in regendruppels aangetroffen. Mist moet
je in bepaalde akkerbouwgebieden maar liever niet inademen.

Er is, zegt De Snoo, dus alle reden voor ongerustheid. Maar de gezondheid van de
gewone Nederlander is nog steeds niet in gevaar. Dat is vooral te danken aan de
drinkwaterbedrijven, die miljoenen guldens uitgeven om bestrijdingsmiddelen uit
het water te halen.

De buitenlucht durft hij persoonlijk ook nog wel in te ademen. Direct giftig
zijn de aangetroffen hoeveelheden ook weer niet: 'Er is geen acuut gevaar. Er is
geen plek in Nederland waar ik niet elke dag een wandeling zou durven maken. Aan
de andere kant: onder de telers die veel met pesticiden werken, is wel een
gemiddeld geringere vruchtbaarheid vastgesteld. Die wordt vermoedelijk
veroorzaakt door de pseudo-oestrogene stoffen die ze gebruiken.'

Het afgelopen najaar was bijzonder spannend voor de telers, de agro-industrie en
de milieubeweging. Volgens een vijf jaar oude afspraak met het ministerie van
Landbouw zouden er 42 stoffen van de markt worden gehaald die ooit waren
goedgekeurd, maar waarvoor de eisen inmiddels te streng waren geworden. De
overgangsperiode was bedoeld om de industrie en agrariers tijd te gunnen voor
het vinden van nieuwe en minder schadelijke middelen.

Maar dat bleek nog nauwelijks gebeurd. Veel stoffen waren volgens LTO Nederland
nog even 'landbouwkundig onmisbaar' als voorheen. Van die lange lijst zijn na
maanden felle discussie en twee overheidscommissies nog zeven middelen over. Ze
zijn volgens de wet te schadelijk voor het milieu, maar mogen met instemming van
de Tweede Kamer nog twee tot vier jaar op de markt blijven.

De milieubeweging beschouwt dit als een nederlaag, zegt Hans Muilerman van
Natuur en Milieu. 'We wachten met spanning op de manier waarop het besluit in de
Staatscourant wordt gepubliceerd, want het zal nog niet makkelijk zijn om nieuwe
uitzonderingen in de bestaande wetgeving onder te brengen. Daar gaan we vrijwel
zeker tegen in beroep. Volgens ons beloont het besluit ten onrechte een houding
van achteruit leunen en hopen op uitstel.'

Ook De Snoo van het Centrum voor Milieukunde in Leiden vindt het besluit niet
erg verstandig. 'Om te beginnen wordt in de ecologische landbouw bewezen dat je
deze middelen helemaal niet nodig hebt. Maar ook als je aannneemt dat er
verboden middelen bestaan die onmisbaar zijn omdat ze een enorme economische
waarde hebben, zou je ze alleen met zo min mogelijk schade moeten toepassen. Dat
is technisch mogelijk, bijvoorbeeld door langs sloten een brede strook van drie
meter niet te bespuiten of door de grond af te dekken met folie.' Maar in zulke
beperkingen is nu niet voorzien.

Dat is vooral alarmerend vanwege de manier waarop boeren en telers met de spuit
omgaan. Ook uit de meest recente gegevens van het Centraal Bureau voor de
Statistiek (CBS) blijkt dat een kleine voorhoede erin slaagt precies volgens de
gebruiksaanwijzing te werken, terwijl slordiger collega's er een veelvoud van
het middel doorheen jagen.

In de tulpen bijvoorbeeld volstaat een aantal boeren met vijf a tien kilo
actieve stof per hectare, terwijl hun buren voor hetzelfde klusje vijftig kilo
nodig hebben.

Zo is knulligheid, onwetendheid of nonchalance vaker de verklarende factor voor
gedrag, betoogt De Snoo. De politieke aandacht voor het terugbrengen van het
aantal kilo's bestrijdingsmiddel heeft bijvoorbeeld geresulteerd in producten
die per kilo veel werkzamer zijn dan voorheen. Het is vergelijkbaar met het
nieuwe geconcentreerde, 'compacte' wasmiddelen. In menig huishouden en boerderij
moet men nog wennen. Daar wordt het oude maatschepje gebruikt en wordt er te
hoog gedoseerd.

Opvallend is dat dit vrijwel niet gebeurt bij herbiciden, waardoor schade aan
het gewas zou kunnen ontstaan. Bij insecticiden en schimmelbestrijders gaat het
vaak om preventieve bespuiting waarvan de risico's gering zijn. Voor de
zekerheid gaat er dan vaak een schepje bovenop.

G. de Snoo en F. de Jong (red): Bestrijdingsmiddelen en milieu

Uitgeverij Jan van Arkel; [f] 35

ISBN 90 6224 431 9

Trekker bespuit aardappelen in de Drentse veenkolonien. FOTO HARRY COCK

Economie ; Bedrijfstakken ; Agrarische Sector ; Landbouw

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              101 of 106 DOCUMENTS

                                 de Volkskrant

                                January 22, 2000

IN HET VERKEERDE TONEELSTUK

BYLINE: HANS WANSINK

SECTION: Traject; Pg. 1

LENGTH: 799 words


NELLEKE Noordervliet doet in haar column van 17 januari verslag van een tweede
bezoek aan Robbeneiland dat zij treffend beschrijft als een bedevaartsoord voor
de heilig verklaarde Nelson Mandela. Noordervliet schrijft: 'Men heeft de
neiging de pessimisten gelijk te geven die geloven dat de onbeheersbare
criminaliteit - gelijkend op wetteloosheid - nieuwe wonden slaat en economisch
herstel op afstand houdt. De discussie die hier in Zuid-Afrika is ontbrand rond
Disgrace van Coetzee heeft te maken met de onwil van velen de harde waarheid
onder ogen te zien.'

Noordervliet vindt Disgrace het beste boek van 1999. Op 27 december schreef ze
een indrukwekkende liefdesverklaring aan Coetzee en zijn laatste meesterwerk.
Het is, zo stelt ze ons gerust, 'geen politiek correct melodrama'. Zonder het
werk van Coetzee, stelt Noordervliet, 'zou ik verstoken blijven van waardevolle,
zij het pijnlijke kennis, niet alleen over Zuid-Afrika, maar indirect over
mezelf en de werkelijkheid waarin ik leef.'

Ik ben het voor 99 procent met Noordervliet eens. Disgrace is een briljant
geschreven roman met de allure van een klassieke tragedie. De hoofdpersoon David
Lurie, hoogleraar communicatie aan de Technische Universiteit van Kaapstad, kan
de verleiding niet weerstaan om Melanie, een ruim dertig jaar jongere studente,
onder druk te zetten met hem naar bed te gaan. Ze is te jong, hij had haar
moeten laten gaan. Maar, zo redeneert hij, de schoonheid van Melanie behoort
niet alleen haarzelf toe, ook anderen moeten daarvan kunnen genieten. Door het
overschrijden van een morele code zet Lurie onontkoombaar een fatale keten van
gebeurtenissen in gang.

Disgrace is geen pamflet, geen bijdrage aan het debat over de toekomst van
Zuid-Afrika. Disgrace is een Griekse tragedie die in Zuid-Afrika is gesitueerd.

Het zou doodzonde zijn als Coetzee en zijn boek hetzelfde zou overkomen als
Bernard Schlink met zijn - even magistrale - roman Der Vorleser. De
vijftienjarige gymnasiast Michael Berg wordt ingewijd in de liefde door een
tramconductrice van 36. Hij laat deze Hanna op zijn beurt kennis maken met de
klassieken uit de wereldliteratuur, door haar voor te lezen. Hanna verdwijnt
plotseling uit zijn leven. Even plotseling duikt ze weer op, in de
beklaagdenbank. Hanna staat terecht omdat ze bewaakster is geweest in een
concentratiekamp, Michael kijkt toe als student rechten: zijn grote liefde
blijkt een oorlogsmisdadigster te zijn geweest. Hanna bekent niet alleen haar
schuld, maar laat zich ook misdaden in de schoenen schuiven waaraan ze geen
schuld heeft. Tot elke prijs, in dit geval veroordeling tot levenslang, wil ze
haar geheim bewaren. Maar Michael komt er achter: ze is analfabeet.

Ook Der Vorleser is een Griekse tragedie, ditmaal gesitueerd in het naoorlogse
Duitsland. Maar Schlink werd volkomen verkeerd begrepen. Tot zijn verbijstering
werd zijn boek meteen in de sfeer van de Vergangenheitsbewaltigung getrokken.
Was Der Vorleser niet een schoolvoorbeeld van Duits zelfbeklag, uiteraard
bedoeld om de onschuld van het gewone volk aan de nazi-misdaden goed te praten?
De arme Schlink eindigde bij Oprah Winfrey, waar hij manmoedig weigerde de vraag
te beantwoorden 'hoe voelt het om Duitser te zijn?'.

Ook Willem Jan Otten kwam in het verkeerde toneelstuk terecht. Zijn roman De
Wijde Blik (over een vrouw die door toedoen van haar overspelige man blind
wordt, maar uiteindelijk ten koste van hem haar lot in eigen hand neemt) geeft
blijk van inspiratie door de klassieken.

In zijn opstel De voorstelling van de dood als oplossing uit 1995 schrijft
Otten: 'Ons besef van wat tragisch is hebben we te danken aan de Griekse
tragedies. Het draait daarbij bijna altijd om een taboe, en om de overschrijding
daarvan.' Denk aan Oedipus die zonder het te weten met zijn moeder trouwt of aan
Agamemnon die zijn kinderen doodt om de goden gunstig te stemmen. Otten:
'Voortdurend draait het om de botsing tussen het verlangen van mensen om 'zelf
hun eigen werk te zijn', en de kracht van de 'noodzakelijke machten'. Juist de
personages met de grootste macht komen in een verhaal terecht waarbij ze
stapsgewijs van hun zeggenschap over zich zelf en hun leven worden beroofd.'

Precies wat Schlink is miskomen en Coetzee ten deel zou kunnen vallen, overkwam
Otten, die behalve van klassieke tragedies ook van pornografie en religie houdt.
Otten is ook nog tegen euthanasie. Dat zijn taboes waar weldenkend Nederland
niet van gediend is. En zo werd Ottens toneelstuk De nacht van de pauw niet
gezien als een studie naar de tragiek van het leven, maar als politiek
vormingstoneel op r.k.-grondslag.

Nelleke Noordervliet wil dat Coetzee de Nobelprijs krijgt. Dat lijkt me prima -
als het maar de Nobelprijs voor literatuur is, en niet die voor de vrede.

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              102 of 106 DOCUMENTS

                                 de Volkskrant

                                January 21, 2000

Piket raakt met zijn koning verstrikt in een matnet

BYLINE: VAN ONZE SCHAAKMEDEWERKER GERT LIGTERINK

SECTION: Sport; Pg. 12

LENGTH: 602 words

DATELINE: WIJK AAN ZEE


Gari Kasparov of Vladimir Kramnik, meer kanshebbers voor de hoofdprijs zijn er
even niet na de eerste week van het Corustoernooi. De twee Russen wonnen opnieuw
en voeren met ruime voorsprong het klassement aan. Jeroen Piket kon het tempo
van de kanonnen niet volgen en viel na een onnodige nederlaag terug naar de
gedeelde derde plaats.

Kasparov rekende gisteren in een voor beiden gewichtig prestigeduel af met
Alexander Morozevitsj, Ruslands hoop voor de toekomst. Morozevitsj is een
eigenzinnige schaker van 22 jaar die in 1998 doorbrak naar de top van de
wereldranglijst. Hij won in dat jaar alles wat er te winnen viel en ontving de
beloning waarvan honderden grootmeesters dromen. Zijn rating steeg boven de
grens van 2700 punten die de elite scheidt van het gewone volk. Morozevitsj kon
zich gaan opmaken voor het grote werk.

Maar vorig jaar werd het plotseling stil rond de nieuwe ster. Hij debuteerde
verdienstelijk op het hoogste niveau in een tienkamp in Sarajevo maar haakte
ziek af voor het begin van een toernooi in het Spaanse Dos Hermanas. Aan het
WK-toernooi in Las Vegas nam hij niet deel omdat hij het oneens was met enkele
voorwaarden in het door de wereldschaakbond FIDE opgestelde contract. Schaken
deed Morozevitsj in 1999 vooral achter een computerscherm. Op de
Internetschaakclub ICC beklom hij in recordtempo de ranglijst.

Na een pauze van acht maanden zit Morozevitsj in Wijk aan Zee eindelijk weer
eens achter een gewoon schaakbord. Hij begon behoorlijk met drie remises en een
goede overwinning op Judit Polgar maar tegen de nummer een van de wereld bleek
hij nog niet opgewassen. Een creatief maar niet helemaal gezond openingsnieuwtje
werd door Kasparov in een handomdraai weerlegd. Morozevitsj sukkelde met vele
zwakke pionnen waarvan er een verloren ging met fatale gevolgen.

Heel wat minder overtuigend was de overwinning die Kramnik behaalde ten koste
van de beklagenswaardige Smbat Lpoetjan, de Armenier die vorig jaar de tweede
groep won. Kramnik combineerde er in het vroege middenspel vrolijk op los tot
hij vol getroffen werd door een tegenstoot van Lpoetjan bij de 18de zet.

Om er nog wat van te maken investeerde Kramnik groot materiaal in zijn avontuur.
Maar Lpoetjan liet zich niet intimideren. Vele zetten lang vond hij steeds de
beste verdediging tot hij alsnog bezweek onder de druk van de klok. Een
ongelukkige 29ste zet deed de kansen keren en toen de tijdnood voorbij was, had
Kramnik een gewonnen eindspel in handen.

Na afloop vertelde Kramnik dat hij zeker geen schaker is die aan fortuinlijke
winstpartijen groot plezier beleeft. 'Natuurlijk niet, zo praktisch denk ik
niet. Ik heb slecht gespeeld en verdiende te verliezen. Eerder voel ik
medelijden met mijn tegenstander. Lpoetjan mag onderaan staan, ik weet dat hij
een sterke speler is die zich vandaag ook nog eens van zijn beste zijde liet
zien'.

Voor de Nederlandse deelnemers was het een slechte dag. Timman kwam nog goed weg
met een remise tegen Leko maar Piket en Van Wely verloren in lange partijen die
beide meer dan zestig zetten vergden. Van Wely raakte in een vroeg stadium twee
pionnen kwijt tegen Adams, bereikte nog een eindspel met ongelijke lopers maar
kon zich op den duur niet redden.

Pikets mooie score werd bedorven door zijn goede vriend Nikolic die zes uur lang
vergeefs probeerde een bres te slaan in een hechte defensie. Toen de remise min
of meer veilig was gesteld, ging Piket alsnog tenonder. In nijpende tijdnood
zette hij zijn stukken op zulke ongelukkige velden dat zijn koning in een matnet
verstrikt raakte.

Schaken ; Sport ; Denksport

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              103 of 106 DOCUMENTS

                                 de Volkskrant

                                January 15, 2000

'Laten we hopen dat deze onzin ophoudt'

SECTION: Binnenland; Pg. 3

LENGTH: 828 words


Twintigduizend mensen liepen vrijdagavond mee om Daniel van Cotthem te gedenken.
En om te protesteren tegen geweld. Negen demonstranten en hun motieven.

Koos Botermans (63) uit Rotterdam gepensioneerd

'Mijn vrouw is zes jaar terug in elkaar geslagen in de stad. Zomaar, door vijf
man. Toen ze van Daniel hoorde, zei ze spontaan: 'We moeten er naar toe.' In
Rotterdam hoor je iedereen zeggen dat ze niet de straat op durven. Maar we
moeten met zestien miljoen de straat opgaan om te protesteren. Iedereen heeft
toch kinderen? Eigenlijk had heel Nederland vandaag hier moeten zijn. Iedereen.

'Ik ben net opa geworden, ik heb drie kinderen. Trots ben ik op ze. Maar wat er
met Daniel is gebeurd, kan vroeg of laat ook met hun gebeuren. Ik snap het echt
niet. Waarom kunnen we niet gewoon met elkaar omgaan?

Ellie Dijkshoorn (53) uit Vlaardingen bus-begeleidster van gehandicapte kinderen

'Het moet nou eens een keer ophouden. Ik snap echt niet dat er mensen zijn die
begrip hebben voor de daders, voor hun achtergrond. Ze moeten gewoon niet
terugkeren in de maatschappij . Maar ja, dit is Nederland, he. In dit land
worden de slachtoffers tot daders gemaakt.

'De straf die de daders krijgen, staat gewoon niet in verhouding tot het
verdriet dat de familie van het slachtoffer is aangedaan. Zolang de straffen in
Nederland flutterig zijn, zullen dit soort vreselijke incidenten gewoon
gebeuren. En nu gebeurt het in je eigen woonplaats. Het komt allemaal wel heel
dichtbij.'

Francoise de Groot (34) uit Delft verpleegkundige

'Het kwam vrijdagochtend in mij op. Ik hoorde op de radio van de stille tocht en
op televisie had ik eerder de vader van Daniel gezien. Ik had de behoefte om
hier vandaag te zijn. Dit moet een signaal zijn aan de politiek. Er moeten
maatregelen worden genomen en wel heel snel.

'Het is belangrijk dat er een tegenbeweging komt van de gewone Nederlander.
Zware straffen? Nee, daar geloof ik niet zo in. We moeten niet de kant van
Amerika opgaan. Met de daders is iets mis, je moet ze juist helpen. Meer geld
voor de hulpverlening, daar geloof ik in. De samenleving moet zorgzamer worden.'

Linda Mahmoud (16) en Melanie Schriel (17) uit Vlaardingen scholieren

Linda: 'We zijn hier uit respect voor de familie van Daniel. Een vriend van
Daniel zit in mijn klas. Het komt dan zo dichtbij, je denkt meteen: dit kan mij
ook gebeuren. Van mijn moeder mag ik nu niet alleen op straat of naar het
station. Zo bang is ze .'

Melanie: 'Iedereen wist dat het niet veilig was op het station . En toch werd er
al die jaren niks aan gedaan. Nu pas komen ze in actie. Nu Daniel er niet meer
is, kan plotseling alles en is er geld beschikbaar. Weet je wat ik nog steeds
niet begrijp? Dat iemand zoiets in zijn hoofd haalt. Iemand slaan terwijl er
helemaal geen reden voor is.'

Koen Kranenborg (17) uit Vlaardingen scholier

'Ik zat vorig jaar bij Daniel in de klas. Maandagochtend hoorde ik op de radio
dat een 17-jarige Vlaardinger was doodgeslagen. Maar pas in de middag kreeg ik
te horen dat het Daniel was. Je weet gewoon niet meer wat je moet doen.
Vreselijk gewoon.

'Ik ben hier in mijn eentje, voor Daniel. Ik moest hier zijn. Hoe meer mensen
hier vandaag zijn, hoe groter misschien het besef dat er echt iets moet
gebeuren.

'Deze maand ga ik niet meer naar Rotterdam. Ik ben nooit bedreigd, maar als mij
hetzelfde zou overkomen als Daniel, zou ik ook zo hebben gereageerd. Ga die lui
uit de weg.'

Aad van der Graaf (56) uit Schiedam manager kledingzaak

'Ik ben een weekje vrij maar ik zei meteen: hier moet ik bij zijn. Het klinkt
als een cliche, maar het had mijn dochter kunnen zijn. Ik moet er niet aan
denken dat ik mijn eigen kind op deze manier moet wegbrengen. Weet je wie hier
had moeten zijn? Minister Korthals van Justitie. Een schande dat hij er niet is.

'Nederland is een arm land, sociaal arm. We worden steeds rijker, maar wat
hebben wij nou voor elkaar over? Niks. We zijn met z'n allen schuldig aan wat er
is gebeurd. Straffer hoger? Natuurlij, 20 jaar. Alleen mag je dat in Nederland
niet zeggen. Maar dat kan mij niets schelen. '

Anne-Ruth Verhoeven (19) uit Barendrecht en Gideon Peele (18) uit Rotterdam
studenten

Anne-Ruth: 'Het greep mij ontzettend aan dat het gebeurde toen Daniel zijn
vriendin naar het station bracht. Dat doet Gideon ook. Je denkt dan meteen dat
dit ons vroeg of laat ook kan overkomen. We wilden niet thuisblijven. De enige
manier om te laten zien dat deze waanzin moet ophouden, is door mee te lopen.

Gideon: 'Natuurlijk haalt het wat uit dat wij meelopen. Hoe meer mensen, hoe
indrukwekkender. Laten we hopen dat deze onzin ophoudt. '

Anne-Ruth: 'Weet je waar ik al blij mee zou zijn? Als maar een iemand vandaag
inziet dat hij niet meer moet slaan. '

FOTO'S MARCEL MOLLE - DE VOLKSKRANT

Moord en doodslag ; Geweldsdelicten ; Demonstraties ; Politiek en Staat ;
Binnenlandse Politieke Onrust ; Recht ; Criminaliteit ; Delicten

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              104 of 106 DOCUMENTS

                                 de Volkskrant

                                January 14, 2000

Een halve nerd

BYLINE: NOEL VAN BEMMEL

SECTION: Stroom; Pg. 17

LENGTH: 1110 words


Steve Case maakte Internet toegankelijk voor de gewone man en ontpopte zich deze
week als de machtigste mediabaas ter wereld door Time Warner over te nemen. De
topman van America Online: 'Ik wil de wereld veranderen.'

STEVE CASE (41) belde vier maanden geleden de twintig jaar oudere Gerald Levin
op, de hoogste baas van Time Warner. Hij stelde een spectaculaire overname voor
en gaf meteen de baan van bestuursvoorzitter weg. En dat terwijl zijn
Internet-bedrijf America Online op de beurs bijna tweemaal zoveel waard is als
het bijna tachtig jaar oude mediaconcern.

'Dat wekte mijn belangstelling', zei Levin maandag bij de presentatie van AOL
Time Warner. 'Deze man heeft een extreem succesvol bedrijf opgebouwd, staat nog
aan het begin van zijn carriere en is toch bereid zijn baby aan mij te geven,
omdat hij denkt dat dat beter is voor iedereen.'

Die aanpak typeert Case die in veertien jaar tijd 's werelds grootste
Internet-bedrijf opbouwde. Hij deed dat door afstand te houden van het
dagelijkse werk en door managers om zich heen te verzamelen die doorgaans
agressiever zijn dan hij. Case zelf leunt graag achterover, met zijn gympen op
zijn bureau en een hand in een pot jelly beans.

In die houding sluit hij volgens zijn medewerkers allianties en peutert hij geld
los door steeds dezelfde, onveranderde visie erin te hameren bij iedereen die
hij te pakken krijgt: Internet wordt een massamedium dat straks even gewoon zal
zijn als televisie en telefoon. En: de mens heeft behoefte aan gemeenschapszin,
en in een wereld waarin buren elkaar niet eens meer kennen, wordt America Online
het nieuwe dorpshuis.

Case ontwikkelde die visie zo'n twintig jaar geleden toen hij als jonge
marketingmanager van Pizza Hut nieuwe smaken moest verzinnen. Daarbij maakte hij
gebruik van online-informatie en raakte hij gefascineerd door het monochrome
beeldscherm waarmee hij in contact kon treden met mensen over de hele wereld.
'Het had iets magisch', zei hij later. Alleen de gebruiksonvriendelijkheid
ergerde Case, die als student de grootste hekel had aan het vak
computerprogrammeren. Desondanks zegde hij zijn marketingloopbaan op en stapte
in de duistere wereld van Internet op een moment dat het world wide web nog niet
eens bestond.

Ondernemend was Case altijd al. Geen biograaf vergeet te vermelden dat hij als
kind Case Enterprises oprichtte om samen met zijn broer limonade, tijdschriften
en Zwitserse zakmessen te verkopen. En dat terwijl hij als jongste zoon van een
succesvolle bedrijfsadvocaat en een lerares in weelde opgroeide in Hawaii. Als
politicologiestudent in Massachussetts zette hij ook allerlei bedrijfjes op,
waaronder een shuttle service naar de luchthaven.

Daarna begint hij op de marketingafdeling van Procter & Gamble, waar hij onder
meer mag helpen bij de introductie van vochtige zakdoekjes met de slogan
Towlette, you bet! Maar het product flopt. Een ervaring die hem naar eigen
zeggen leerde dat marketing futiel is zolang het product niet deugt. Als
marketingmanager bij Pizza Hut schaft Case een van de eerste homecomputers aan
en begint hij zijn wired life.

Zijn oudere broer, een bankier, helpt hem aan een baan bij het bedrijfje Control
Video Corp, dat Atari-spelletjes online verkoopt. Een pionier die enkele weken
later over de kop gaat. Samen met een partner pakt Case de brokstukken bijeen,
richt zich op de groeiende groep Commodore 64-bezitters en verzamelt in een paar
jaar ruim honderdduizend abonnees. Voldoende om in 1991 de bedrijfsnaam te
veranderen in America Online.

Case ziet de eerste vormen van een virtuele gemeenschap opdoemen waarin iedereen
elkaar kan ontmoeten - van wetenschappers tot borduurclubs - en die commercieel
geexploiteerd kan worden. Grote bedrijven als IBM, winkelketen Sears en
concurrent CompuServe zien dat ook, en analisten geven geen stuiver voor de
kansen van AOL. Maar Case reageert razendsnel en lokt klanten met gebruiksgemak
in plaats van met technische hoogstandjes. Bovendien versterkt hij met populaire
chatrooms, bulletinboards en persoonlijk geschreven e-mails het imago dat AOL
een grote familie is.

In 1994 bereikt AOL een miljoen abonnees en krijgt Case het aan de stok met
Microsoft-baas Bill Gates. Die besluit tot een directe aanval met Microsoft
Network, en opnieuw schrijven waarnemers dat het afgelopen is met AOL. Maar Case
reageert bijzonder agressief en verassend door in een klap 250 miljoen gratis
installatiedisks weg te geven per post, op straat, bij pakken cereals of
diepvriesvlees. Daarnaast afficheert Case zich met succes als de sympathieke
underdog.

Zijn grootste talent, menen managers en ex-managers van AOL, is zijn vermogen
het spotlicht te delen. Case stelt zich bij vergaderingen verlegen en bedeesd
op, sluit zich gewoon aan in de bedrijfskantine, en lijkt als 'half-nerd,
half-marketeer' het gelukkigst als hij alleen achter zijn computerscherm zit.
Maar al zijn managers zijn zwaargewichten, die hij vaak binnenhaalt bij een
overname.

Zo verzon marketingbaas Jan Brandt de campagne tegen Gates, maakte
bestuursvoorzitter Robert Pittman (mede-oprichter van MTV) het bedrijf met harde
hand winstgevend en loste Marc Andreessen (oprichter Netscape) de technische
problemen van Case op.

Case houdt, zegt hij zelf, de grote lijn in de gaten. Hij wil breedbandig
Internet beschikbaar maken voor de massa en kan nu samenwerkingsverbanden gaan
verzinnen met Time Warner. Een voorproefje van wat de consument te wachten
staat, is de film You've Got Mail met Tom Hanks en Meg Ryan. Liefde in de
AOL-gemeenschap. Geproduceerd door Warner Bros en publicitair ondersteund door
Case onder zijn abonnees.

Case steekt intussen ook meer tijd en geld in goede doelen. Hij beheert een
liefdadigheidsstichting die zich onder meer bezighoudt met het bestrijden van de
zogeheten Digital Divide, de kloof tussen aangeslotenen en digibeten. Vanuit
zijn landhuis in de Shenandoah Mountains, waar hij met zijn ex-voorlichter en
vijf kinderen woont, zet hij pc-projecten op in achterstandswijken. Daar leren
kinderen een computer te gebruiken en kunnen ze over het web surfen.

'Tien jaar geleden had AOL minder dan honderdduizend leden en moest het world
wide web nog worden uitgevonden', mijmerde Case deze week. 'Nu ben ik
miljardair, sta op de cover van al die tijdschriften, maar ik hoop dat mijn
nalatenschap meer zal zijn dan geld. Het klinkt afgezaagd, maar ik wil me
concentreren op dingen waarom ik geef. Ik wil de wereld veranderen.'

Steve Case sluit Gerald Levin in de armen. FOTO REUTERS

Internet ; Software ; Wetenschap en Techniek ; Technische Wetenschappen ;
Informatica ; Computernetwerken

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              105 of 106 DOCUMENTS

                                 de Volkskrant

                                January 8, 2000

Kaartje in de bus voorkomt onrust en ongemak

SECTION: U-pagina; Pg. 21

LENGTH: 1786 words


Ik neem van minister Roger van Boxtel voetstoots aan dat er alles aan gedaan is
een mogelijk millenniumprobleem voor te zijn. Of problemen uit zullen blijven
moet overigens nog blijken, maar Van Boxtel zat vooraan om te beweren dat
overheden geen paniek en geen hamsterwoede hebben willen aanwakkeren. Van Boxtel
is kennelijk niet in Zwolle geweest. In Zwolle viel bij elk huisadres een
kaartje op de mat waarvan de tekst deed denken aan een rampscenario. Er stond op
dat ik moest zorgen voor kaarsen, lucifers en voldoende voedsel en drinkwater,
benevens een transistorradio en voldoende batterijen. Ik heb me op aanraden van
mijn gemeentebestuur adequaat ingedekt.

Een verstandige actie van ons gemeentebestuur, want met goede raad en adequate
voorlichting voorkom je onrust en erger ongemak.

Jammer dat Van Boxtel nu doet of die plaatselijke initiatieven tot voorlichting
en raadgeving om de mensen gerust te stellen in het niet vallen bij de miljarden
die in de IT-branche zijn omgezet om de natie voor een ramp te behoeden. Hij
spreekt er zelfs niet over. Daarom bij deze: een pluim voor de afdeling
voorlichting van de gemeente Zwolle.

ZWOLLE Rick Krips

Onnozelheid

Het is bijna niet te geloven. Vele duizenden IT'ers over de hele wereld hebben
zich maanden, soms jaren beziggehouden met het voorkomen van problemen tijdens
deze jaarovergang. De reactie op het uitblijven van ellende? 'Was het wel nodig
om al dat geld uit te geven?' Dit is toch wel het ultieme bewijs van de
onnozelheid aangaande dit soort zaken. Waarom wordt er niet gewoon geroepen dat
er geen millenniumproblemen ontstaan zijn juist omdat zoveel mensen met man en
macht hebben gewerkt aan het voorkomen van problemen.

HILVERSUM Cas Renooij

Oliebollen

Maurice de Hond had gelijk, 75 miljoen oliebollen hebben de nacht niet meer
gehaald en er is voor 100 miljoen vuurwerk ontploft!

AMSTERDAM B.A. te Riele

Anticlimax

Tijdens de televisie-uitzending 'Hallo 2000' wordt gemeld dat de computers van
de Australische politie waarschijnlijk het slachtoffer zijn geworden van de
millenniumbug. Dit bericht wordt later ontkracht en minister Van Boxtel haalt
samen met Jan Timmer opgelucht adem. Ik trouwens ook. Gedurende de
'millennium-marathonuitzending' blijkt dat de hele wereld zonder digitale
problemen overgaat naar 2000, zelfs de gevreesde Siberische kerncentrales houden
stand.

Ondanks alle troostende woorden van de overheid, heb ik het advies van Maurice
de Hond opgevolgd en toch wat extra inkopen gedaan. In de voorraadkast staan wat
extra conservenblikken, een zestal flessen gevuld met leidingwater staat in de
badkamer en mijn zaklamp ligt onder handbereik.

Oudejaarsnacht loopt zonder problemen over in nieuwjaarsdag. Dan slaat bij mij
de twijfel toe. Hoe kan dit? Dat Nederland, na een intensieve campagne van de
overheid, klaar is voor 2000 kan ik mij enigszins voorstellen, maar hoe kan het
zijn dat er helemaal niets fout is gegaan in de wereld? Was er wel een mondiaal
dreigend Y2K-probleem? Waar blijven de televisiebeelden van ratelende bejaarden?

Misschien komen de problemen aan het licht als alle bedrijven hun
computernetwerken weer opstarten. Stiekem hoop ik dat mijn gehamsterde
boodschappen niet van mijn bankrekening zijn afgeschreven. Alleen dan krijg ik
weer wat meer vertrouwen in de overheid. Maar zolang er geen Nederlandse
problemen aan het licht komen, ervaar ik het als een lichte anticlimax.

ZALTBOMMEL Koos Maissan

Olifant

Hoe maak je van een bug een olifant? Vraag het aan 't millenniumplatform!

VOORSCHOTEN Jos Bunte

Dictatuur

Zonder bloedvergieten is de dictatuur gevestigd in Nederland. Zonder enige
democratische controle wordt ons leven bepaald door een geheim ICT-leger. Het
opperbevel, onder leiding van generaal Timmer, heeft kans gezien met
dreigementen de Nederlanders zoveel angst in te boezemen voor een braaf feest
als oudejaar, dat velen afzagen van feestvieren en angstig thuis afwachtten
welke ellende zij hoe zouden kunnen oplossen. De onderofficieren gedragen zich
als in ieder dictatoriaal geregeerd land: willekeur en machtsmisbruik ten
opzichte van de gewone burger.

Toen ik in de vorige eeuw voor studie de Sovjet-Unie bezocht, ergerde ik me het
meest aan de oncontroleerbare macht die kleine machthebbers als portiers,
winkelbedienden en ander verzorgend personeel konden uitoefenen. In het
universiteitsgebouw was ik nooit zeker waar ik mijn maaltijd kon nuttigen. De
mensa van mijn afdeling kon zonder opgave van redenen gesloten zijn, het eten in
de andere mensa's was dan op. Nam ik de trap naar beneden omdat de
liftcapaciteit volstrekt onvoldoende was, dan stuitte ik op een gesloten deur
met een bediende ernaast op een stoel. Op mijn vraag waarom de deur gesloten
was, werd slechts geantwoord dat hij gesloten was. Klagen was niet mogelijk. De
structuur voorzag hier niet in.

Ook bij de nieuwe dictatuur van ICT heerst er willekeur en machtsmisbruik, met
name bij de kleine machthebbers. Mijn dagelijks functioneren wordt beinvloed en
gehinderd door het ICT-leger. Ik ben voor mijn werk verplicht ingedeeld bij het
vrijwilligersbataljon van e-mail- en Internetgebruikers. Iedere keer als een
fanatieke ICT-onderofficier iets 'nieuws' heeft uitgevonden, gebruikt hij mij
als proefkonijn. Ik kan mij niet verzetten op straffe van uitsluiting. Uren
besteed ik aan het bellen van de helpdesk die altijd in gesprek is, om
vervolgens te horen te krijgen dat het nu eenmaal zo is. Ik heb een dagtaak aan
het veranderen van e-mailadressen van lotgenoten die door een provider worden
overgedaan aan een andere, met als gevolg dat hun e-mail niet te gebruiken is en
ze maar zelf op zoek gaan naar een meer betrouwbare provider.

Ik heb niet gekozen voor deze ICT-dictatuur. Daarom roep ik op tot verzet.
Werkers met e-mail en Internet van Nederland, verenigt U! Accepteer de dictatuur
van het ICT-bezettingsleger niet langer. Eis de democratisering van ICT. Er
moeten ICT-medezeggingsraden komen waarin de gebruikers zitting hebben. Misbruik
van ICT-macht moet worden bestraft. ICT is van ons allemaal. En we hebben
machtsmiddelen. We kunnen de netwerken platleggen. Heel het ICT-netwerk ligt
stil als uw machtige vinger het wil!

LEIDEN Henriette Coppens

Ophef

Ik zou de millenniumbug en in het bijzonder de ophef daaromheen willen
vergelijken met de waarschuwingen voor virussen die iedere e-mailgebruiker wel
kent. Pas op voor virus zus en zo, verspreid deze waarschuwing aan iedereen. Als
er maar voldoende gelovenswaardige partijen het bericht verspreiden, wordt het
vanzelf een echt probleem dat minder ruimte over laat voor echt nieuws.

ENSCHEDE Jaap van der Velde

Controle

Allerwege is de beer losgebroken over de enorme hoeveelheid geld die is besteed
aan het ontlopen van de mogelijke ontregeling van computers die het jaar 2000
niet herkennen. Deze kwestie heeft ongeveer 1 procent van het wereldwijde Bruto
Binnenlands Product in 2000 gekost. De vraag is of dit goed besteed geld is
geweest.

Bij mijn weten is het nog nooit voorgekomen dat digitale verbindingen op
wereldwijde schaal eens op hun validiteit werden gecontroleerd. Terwijl met name
onze westerse samenleving zich vrijwel onvoorwaardelijk aan de informatie- en
communicatietechnologie heeft gecommitteerd. Via spoorwegovergangen, logistiek
en banken naar satellieten en vul maar in.

Dat onderzoek heeft een geweldige smak geld gekost, maar naar mijn inzicht goed
besteed.

OUDERKERK A/D AMSTEL

Frans Kraak

Actie

De teleurstelling over het uitblijven van problemen, veroorzaakt door de
millenniumbug is voelbaar in alle media. De hoge heren hebben weer wat uit te
leggen. Zeker is dat de computerindustrie flink aan de bug heeft verdiend. Maar
in het bedrijf waar ik werkzaam ben, heb ik van nabij kunnen meemaken hoeveel
werk er verzet moest worden voor wij het predikaat 'millennium-proof' op onze
software konden plakken.

Hadden we dat niet voor elkaar gekregen dan was het bedrijf zeker niet per
1-1-2000 ingestort. Alleen hadden wij onze klanten bijvoorbeeld geen factuur
kunnen sturen. Iedereen die zich een 'big-bang' had voorgesteld komt dus
inderdaad bedrogen uit, jammer. Al begin november waren we millenniumproof, ook
in verband met lange-termijntransacties. De meeste bedrijven hebben
waarschijnlijk ook niet in angstige spanning afgewacht tot 1-1-2000 om te zien
of alles bleef doordraaien, maar al eerder actie ondernomen. Mijn verwachting is
dat ook landen die claimen geen problemen te hebben, hier de komende tijd nog
mee te maken zullen krijgen, want die bug zit er echt.

ROOSENDAAL Ernst van Dam

Gehecht

Er is geen cent teveel uitgegeven aan een mogelijke millenniumbug. Onze oude
IBM, die ons niets interesseert, sprong oudejaarsnacht naar 1980. Niets aan
gedaan. Ik ben blij dat de apparatuur niet aangesloten zit op onze bank of een
kerncentrale of iets dergelijks. Ik ben toch iets te gehecht aan mijn geld en de
wereld.

SCHIEDAM Ellen Schoof

Schrikkeljaar

Na 1 januari schijnt het nodig te zijn de achteraf-discussie over de
millenniumbug nog eens extra aan te zetten met een soort after-hype ten aanzien
van 29 februari aanstaande. Afgezien van het feit dat deze schrikkelproblematiek
geheel los staat van het millenniumprobleem, schijnt het aan velen voorbij te
gaan dat de kans juist groot is dat eventuele schrikkeljaarbugs in 2000 juist
niet opgemerkt te worden. Software die voor eeuwjaartallen namelijk niet de
gebruikelijke 400-jaars cyclus toepast in plaats van de 4-jaars cyclus, zal 2000
toch aanmerken als een schrikkeljaar. Niet de juiste gronden maar dus wel de
juiste uitkomst. Nieuwe hype?

ROTTERDAM Remco Wijnings

Kosten

Minister Van Boxtel en Jan Timmer namens het Millenniumplatform verzekeren ons
dat de hoge kosten die de Nederlandse overheid en Nederlandse bedrijven hebben
gemaakt om de millenniumbug te bestrijden niet voor niets zijn geweest. Dat er
niets gebeurd is, wijst juist op het nut van al deze activiteiten.

Kent u de sketch uit Sesamstraat waarin Bert vraagt waarom Ernie met een banaan
in zijn oor loopt? Bert vraagt Ernie waarom hij dat doet. Ernie zegt dat hij
daarmee krokodillen wegjaagt. Hierop zegt Bert dat er helemaal geen krokodillen
zijn. Triomfantelijk zegt Ernie dan dat dat juist bewijst dat het geholpen
heeft. . .

DELFT Wilfred Dolfsma

Kerncentrale

Onder de foto van een fikkende brandstapel meldde de Volkskrant van 3 januari
geruststellend: 'Japan kende storingen in zeven kerncentrales, waarvan er een te
wijten was aan het millenniumprobleem.' Bij die andere zes kunnen zich dus
blijkbaar op ieder willekeurig moment (weer) storingen voordoen!

DEN HAAG Bob Molenaar

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.

                              106 of 106 DOCUMENTS

                                 de Volkskrant

                                January 8, 2000

Koos van Zomeren ; Een lastige vorm van leven

BYLINE: TEKST CASPAR JANSSEN FOTOGRAFIE WIM VAN DE HULST

SECTION: Magazine; Pg. 10

LENGTH: 3151 words


Hij heeft de twijfel tot leidraad verheven, maar dat maakt het leven er niet
gemakkelijker op. Bij zijn veertigste boek: Koos van Zomeren (53) over
demagogie, miskenning en het streven naar perfectie. 'Ik vind dat de wereld moet
weten wat ik te zeggen heb. Maar wat ik te zeggen heb, is bescheiden.'

Koos van Zomeren amuseert zich soms kostelijk tijdens het schrijven. In zijn
nieuwe roman Een deur in oktober laat hij zijn hoofdpersoon, de galeriehouder
w.b. Walter, voortdurend op zijn horloge kijken, maar de lezer komt nergens te
weten hoe laat het nou eigenlijk is. Dat soort kleine ideetjes uitwerken, daar
geniet Van Zomeren van.

Vaak verheugt hij zich ook op passages die nog komen gaan. Nadat Walter, in Een
deur in oktober, een bij hem exposerende schilder voor dood heeft achtergelaten
in de kelder van zijn galerie, probeert hij diens auto kwijt te raken en rijdt
daartoe van Den Haag naar Bergen aan Zee. Daar komt de hoofdpersoon tot de
slotsom dat hij die auto wel achter kan laten, maar dat hij dan zelf niet meer
wegkan. 'Het blijkt nog niet zo eenvoudig om een auto kwijt te raken. Daar sta
je in eerste instantie helemaal niet bij stil. Die scene, waarin dat besef
plotseling doordringt, daar leef ik echt naar toe.'

Zoveel genot, dat zou je niet meteen verwachten bij Koos van Zomeren, die toch
een reputatie als melancholicus heeft hoog te houden. In zijn vorige roman,
Sneeuw van Hem, zucht de hoofdpersoon nog zwaar onder de druk van zijn uitgever,
die een roman van maar liefst driehonderd pagina's wil.

O God.

Als ik dood ben, hoeft het dan niet meer, mag ik dan ophouden met schrijven?

Zo zeilde hij linea recta een knoert van een depressie in.

Niemand die de onmacht dan zo mooi kan verwoorden als Van Zomeren.

's Zaterdags weer thuis, 's zondags achter zijn bureau. Voor het geval zich iets
mocht aandienen om beschreven te worden. En op maandagochtend opnieuw achter
zijn bureau, beschikbaar.

Een stel staartmezen trok buitelend door de tuin, de weg over, het bos in.

Het lijkt hem niet mogelijk zinnen te schrijven die net zo buitelen als een stel
staartmezen.

Om nog maar te zwijgen over de geluidjes die ze daarbij maken.

Sneeuw van Hem wordt vervolgens toch nog een echte roman. Over kou. De
hoofdpersoon zoekt naar een diepere reden voor zijn passie voor sneeuw en ijs,
die hem, als het maar even kan, richting Alpen drijft. En komt na die zoektocht
tot een heldere conclusie:

Al die ophef, dacht hij.

Eigenlijk, dacht hij, ben je gewoon iemand die van warme kleren houdt.

Zijn nieuwe roman gaat verder waar hij met Sneeuw van Hem gebleven was, vindt
Van Zomeren. 'Sneeuw van Hem is uiteindelijk een bekentenis tot het leven als
zodanig, in het besef dat er over het leven niks verstandigs te zeggen is. Er
wordt geen idee geopperd of het wordt een paar bladzijden later weer helemaal
afgebroken. Er blijft niks over, behalve het zintuiglijke genot, de
gewaarwording. Dus gewoon het zien, het ruiken, het horen van dingen die je
zintuigen strelen.

'Als je dat eenmaal weet en als je dan toch nog verder moet als schrijver en
mens van net over de vijftig, wat is er dan nog zinvol om te doen? Ik dacht:
gewoon proberen een leuk boek te schrijven, een boek dat eindelijk net zo
geestig is als ik zelf ben.'

Als Van Zomeren zoiets zegt krijg je de glimlach die zelfspot uitdrukt er gratis
bij, maar hij meent het wel serieus. 'In het gesprek, in de omgang met mensen
zoek ik al heel gauw de lach. Maar als ik ga zitten om te schrijven, dan denk ik
opeens een paar graadjes ernstiger. Hoewel de ondertoon vaak ironisch is,
tendeer ik al gauw naar het mooie, naar het melancholieke of weet ik veel wat.
Ik heb nu geprobeerd, net als vroeger in mijn thrillers, de gebeurtenissen het
geraamte van het boek te laten vormen. Waarbij ik me steeds heb afgevraagd: hoe
krijg ik het in godsnaam voor elkaar dat het toch goed afloopt met de
hoofdpersoon? Want dat is van eminent belang bij dit boek.'

Een deur in oktober loopt goed af, en dat moet omdat Van Zomeren in flash
forwards beschrijft hoe galeriehouder Walter een mooie liefdesaffaire gaat
beleven met een bezoekster. Verder is Een deur in oktober een typische Koos van
Zomeren-roman, waarin niet te ontkomen valt aan een zekere lichtvoetige
somberheid en waarin de hoofdpersoon niet in staat is het leven naar zijn hand
te zetten. 'Het is een man die niet vreselijk inzet op: dat wil ik bereiken,
maar je voelt wel steeds dat er niet gebeurt wat hij zou willen. Ik leid hem
naar een situatie waarin er niets meer aan de hand is.'

Een deur in oktober gaat ook over het Nederlandse landschap, al had hij dat dit
keer eigenlijk willen voorkomen. 'Op een zeker moment zag ik dat dit toch een
boek is over de te loorgang van het Nederlandse landschap, in de eeuw die we nu
afgesloten hebben.' Het zijn vooral geschilderde landschappen die een rol spelen
in het verhaal. In de kelder van zijn galerie heeft Walter het complete
Nederlandse landschap van de negentiende eeuw hangen. Hij stelt zich de vraag:
Is het niet eerder zo dat afbeeldingen de neiging hebben de plaats in te nemen
van hetgeen er wordt afgebeeld?

Het somber stemmende antwoord ligt voor de hand.

Van Zomeren: 'Walter probeert later die auto kwijt te raken en merkt dan op: er
is geen landschap meer, alleen nog maar verkeer. En dat is ook zo. Als je hier
naartoe rijdt (Bergen aan Zee), zie je dat het zelfs in de vorm van coulissen
niet meer bestaat. Het is er niet meer, al is het maar omdat het verkeer je
voortdurende aandacht nodig heeft.'

En het kost hem moeite om zich daar bij neer te leggen?

'Dat is inderdaad het grote probleem. In hoeverre moet je vrede hebben met de
ondergang van het landschap in Nederland? Laat ik het zo zeggen: ik zou het erg
vervelend vinden om ervaren te worden als iemand die het probleem alleen nog
maar groter heeft gemaakt.

'Afgezien daarvan: ik geloof dat als een mens ergens geen verandering wil zien
dan is het in de grootsheid van zijn omgeving. Ik geloof dat het idee achter God
was, dat er iets in een mensenleven onveranderd zou blijven, iets dat gemeten
naar je eigen vergankelijkheid onvergankelijk is. Nou, God niet meer hebbend,
zoek je naar wat anders en dat is dan de natuur, of het landschap. En dan kom je
langzaam tot de ontdekking dat in Nederland het landschap net zo veranderlijk is
als de rest.'

Daarnaast is een zekere nostalgie hem niet vreemd. 'Nostalgie naar de tijd dat
mannen nog gewoon naar hun werk gingen om iets te maken, of te verbouwen. Haha,
dat is nu toch bijna onvoorstelbaar.'

Zo vindt hij het 'verrukkelijk' om met een boer over koeien te praten. 'Dat gaat
heel elementair van: hoeveel zijn het er? Wat zijn de rotzakken ertussen? Hoe
oud zijn ze? En uiteindelijk kom je uit bij wat die boer met zijn koeien heeft.
En dat is dan de sfeer van een keuken waar het een beetje naar butagas ruikt en
waar de melk in de koffie nog recht streeks van de koe komt.'

Zijn schrijverscarriere kende een veelbelovende start. Hij debuteerde al op zijn
negentiende met een dichtbundel (De wielerkoers van Hank, 1965), schreef in hoog
tempo drie romans die mooie kritieken kregen, trad enthousiast in dienst van Het
Vrije Volk ('Journalistiek en schrijverschap lagen voor mij in elkaars
verlengde', zei hij ooit) en werd redacteur in Nijmegen. Daar bekeerde hij zich
echter tot de Socialistische Partij, toen nog een obscure, maoistische splin
terpartij, wier leden algauw de bijnaam 'Rode Jehova's' kregen, vanwege hun
onverwoestbare colportagedrift in naam van de nakende revolutie.

Van Zomeren nam ontslag bij Het Vrije Volk en kwam jarenlang niet toe aan
literatuur. Wel was hij als hoge partijbestuurder en hoofdredacteur van het
partijblad verantwoordelijk voor de agit-prop waarmee de SP de volkswijken
bestookte. In zijn roman De Witte Prins (1985) en in zijn dagboek Een jaar in
scherven (1988) probeert hij achteraf te verklaren hoe het kwam dat hij zo
gevoelig bleek voor die radicale subcultuur. De tijdgeest speelde een rol
(Vietnam), het religieuze aspect (zijn ouders waren lid van de Evangelische
Gemeente) en het toeval ('Je moet maar net in Nijmegen zitten en die mensen
tegenkomen'). 'Maar', zegt hij, 'het sloot vooral aan op dingen die in mijn
karakter zaten. Met opvattingen of standpunten had het nauwelijks te maken, wel
was ik gevoelig voor de autoriteit van die partij en de manier van leven. Het
was een soort dorp, verspreid over het land. Kaartavondjes, verjaardagsfeestjes,
nestwarmte. En inderdaad, de sfeer van de semi-illegaliteit. In Een jaar in
scherven noem ik ook de nostalgische band met het voorgeslacht, het verlangen
naar de gewone man. Maar ik zou hetzelfde probleem nog eens kunnen benaderen
vanuit de gevoeligheid voor het vaderlijk gezag. Hoe je je daar eerst aan
ontworstelt, om het vervolgens via een achterdeur, door eigen wil en toedoen,
weer binnen te halen door lid te worden van een buitengewoon autoritair
georganiseerde partij. Daar zit ook iets in van een fundamenteel verlangen naar
gezag. En daarbij: het hengelen naar goedkeuring voor je gedrag.'

Hij verliet de partij toen hij merkte dat hij twijfelende afdelingen tijdens
vergaderingen overtuigde van de partijlijn, terwijl hij wist dat hij ook met
succes het tegendeel had kunnen beweren. 'Toen was het bij mij afgelopen. Als je
probeert anderen te overtuigen van iets waar je zelf niet in gelooft, dan is dat
een perversiteit.'

Sommige mensen, zegt hij, vinden het een raadsel dat iemand die zulke leuke,
ironische en humoristische stukjes over koeien schrijft, jarenlang lid kon zijn
van zo'n partij. Zelf ziet hij wel enige continuiteit, al is het maar omdat hij
het zelf was die er steeds bij was. 'Mijn karaktereigenschappen zijn niet
verdwenen of zo. Alleen: die kunnen als ik schrijf, in mijn boeken, veel minder
kwaad dan als ik politicus ben. Ik ben ook geen beter mens geworden. Wel heb ik
een bezigheid gevonden die het meest in overeenstemming is met mijn
capaciteiten, met mijn vaardigheden en karaktereigenschappen.'

Het is inderdaad nog goed gekomen met Van Zomeren. Hij heeft inmiddels veertig
boeken op zijn naam staan. Romans, thrillers, een dagboek en gebundelde columns,
interviews en reportages. Brede bekendheid verwierf hij met zijn alom geroemde
miniatuurtjes over vogels, koeien, mensen en het landschap die hij meer dan drie
jaar lang dagelijks schreef op de voorpagina van nrc Handelsblad. En toch kleeft
hem miskenning aan. Sterker, het is een van de terugkerende thema's in zijn
werk. 'Miskenning', zegt hij, 'speelt diep in mijn karakter een rol.' Dat uit
zich om te beginnen op economisch vlak. 'Ik krijg van collega-schrijvers vaak de
reactie: "Jij hebt zulke mooie recensies." En dan zeg ik: "Ja, maar jij hebt
zulke mooie oplagen." Ik zou best eens willen ruilen met een van die schrijvers
die altijd slecht gerecenseerd worden maar gegarandeerd veel boeken verkopen.'
Hij is een schrijver die gelezen wordt door literatuurliefhebbers. Hij maakt,
zegt hij, ouderwets literair werk. 'Ik ben dus in hoge mate afhankelijk van
recensies. Als een boek van mij slecht wordt besproken, is de kans verkeken om
mijn publiek te vergroten. Dat scheelt weer een paar jaar. En dan denk je: ik
kan toch niet eeuwig doorgaan bij de krant die stukjes te schrijven waarmee ik
mijn literaire werk subsidieer.'

Maar de miskenning geldt toch vooral de waardering voor zijn werk. 'Ik heb echt
het gevoel dat de wereld moet weten wat ik te zeggen heb. Op dat gebied ben ik
ook absoluut niet bescheiden. Maar wat ik te zeggen heb, dat is bescheiden.'

Hij zoekt dus eigenlijk erkenning voor zijn bescheiden boodschap? 'Ja. Iemand
vroeg me ooit: "Je bent eigenlijk heel bescheiden." Ik zei: "Ja, maar wel voor
iedereen." Dat geeft de paradox heel mooi weer. Ik vind niet dat ik net zo goed
ben als Mulisch, maar ik vind ook dat Mulisch geen haar beter is dan ik. En dat
kan ik ook wel hard maken.'

Dat de twijfel aan grote waarheden een leidraad is geworden in z'n werk, komt
misschien door zijn orthodoxe sp-verleden. In ieder geval zijn er, meent hij
'geen grote leuzen meer die ik niet zou kunnen dementeren. Maar ja, daar wordt
het leven natuurlijk niet echt veel makkelijker van. Als je voortdurend ideeen
oppert en die even later zelf weer onderuit haalt, ja, dat is een lastige vorm
van leven natuurlijk.' Behalve natuurlijk als je er mooie dingen mee kunt maken,
denkt hij dan hardop. 'Want daar zit nog wel een punt, over miskenning
gesproken. In Sneeuw van Hem opperen de schrijver en de schilder het idee voor
een stichting ter Bevordering van Onbelangrijke Bezigheden (bob). Dat is
natuurlijk een theoretisch standpunt, want er is geen kunstenaar die ongezien
wil blijven. Toch zit daar iets van een ideaal in dat je zou willen propageren.
Maar dat kan niet, want door het te propageren haal je het weer onderuit.'

Hij wil dat graag nog even verduidelijken. 'De essentie van de kunst, en
misschien wel van het leven zelf, is volgens mij dat je moet durven dingen te
maken zonder je te bekommeren om het effect. Gewoon in de beslotenheid van de
kelder iets maken, zoals in Een deur in oktober gebeurt, wat waarschijnlijk
niemand ooit zal zien en daar toch je best op doen, daar alles inleggen wat je
hebt aan vaardigheden. Je zou eigenlijk bereid moeten zijn om daar genoegen mee
te nemen en gelukkig mee te zijn. Maar het is onmogelijk geworden om zo te
leven. Het effect is allesoverheersend geworden in onze maatschappij. Alles
wordt gemeten aan het resultaat en dat wordt weer gemeten aan geld of
erkenning.'

Toch, zegt hij, leeft hij zelf zoveel mogelijk op die manier. 'Ik heb nooit het
gevoel dat ik me spaar opdat ik misschien ergens anders meer effect teweeg zou
kunnen brengen. Een mooie vondst gebruik ik direct. Daar zit iets van
belangeloosheid in, waarvan ik vind dat je dat moet eevorderen.' Maar ja, dan
komen we weer bij het beginpunt uit: als dan inderdaad het effect uitblijft,
ligt miskenning op de loer.

Die belangeloosheid is tot Van Zomerens frustratie overigens ook verdwenen in de
wereld van de natuurbescherming. 'Ik kom in de natuur om naar een vogeltje te
kijken, om te zien of er iets opmerkelijks is in zijn gedrag, om te zien of zich
iets leende om als schoonheid of als tragisch te worden ervaren. Maar er wordt
nu zo'n ideologisch beslag gelegd op het begrip natuur dat er bijna geen lol
meer aan is. Ik heb al eens geschreven: "Ik kan mij niet meer bewegen in de
natuur zonder mij in een organisatie te bewegen." En dat vind ik
verschrikkelijk. Die organisatie beoordeelt mij ook op: "Hebben we wat aan hem
of hebben we niks aan hem." Ik ben buitengewoon gevoelig geworden voor momenten
waarop er een ideologische of demagogische claim wordt gelegd. Dat je dreigt
opgenomen te worden in een grote machinerie. Dat is dus demagogie die wel werkt.
Dat is wat me zo benauwt en daarom doe ik daar ook niet aan mee.'

Wel deed Van Zomeren twee jaar geleden van harte mee aan de door
collegaschrijver Voskuil gestarte actie om het armzalige lot van de varkens in
Nederland te verbeteren, een actie tegen de bio-industrie dus. 'Ik heb aan
dieren in Nederland erg veel gehad. Niet alleen in de persoonlijke beleving,
maar ook in mijn werk. Er werd me als het ware een kans geboden om iets terug te
doen en dan doe ik dat. Zo denk ik er wel over.' Om dezelfde reden schreef hij
ook vaak, liefdevol, over zijn eigen familie. 'Familie heeft behalve problemen
zoveel moois gebracht in mijn jeugd, zoals al die varkens, koeien en grutto's zo
veels mooi hebben gebracht in mijn latere leven. Af en toe denk je dan: en nu
kan ik wat terugdoen. Ik kan ook beter schrijven over iets waar ik van hou, iets
wat mij met een onvervulbaar verlangen vervult of iets wat appelleert aan gevoel
voor humor. En het zijn ook onderwerpen waar ik goed in ben. Mensen vragen
weleens: "Waarom schrijf je altijd over natuur?" Dan zeg ik: "Daar ben ik nou
eenmaal goed in." '

Omdat effectbejag en demagogie geen opties zijn, zoekt Koos van Zomeren het in
de perfectionering. Op zijn werk mag niets aan te merken zijn. Dat hooggestemde
ideaal roept een nieuw probleem op: twijfel aan eigen kunnen. Hij is zo iemand
die iets moois van zichzelf kan teruglezen en dan in paniek raakt. 'Dan denk ik:
o jezus, wat was dat goed. Maar niet met het geruststellende gevoel van: zie je
wel. Maar altijd met het idee: dat krijg ik nooit meer voor elkaar. En zo blijf
je jezelf kwellen.' Zo ging dat ook toen hij dagelijks zijn volgens velen
perfecte stukjes voor NRC Handelsblad schreef. 'Dat ene stukje in de week dat
niet lukte heeft me altijd veel meer gedaan dan al die anderen die wel lukten.
Daar zie je ook aan dat het niet om de lof en de waardering als zodanig gaat,
maar om een soort gigantische strijd tegen het noodlot die je zelf aangaat en
waarbij de mislukking je voortdurend op de hielen zit. Ik ben in die tijd
werkelijk wel eens niet naar de nieuwjaarsreceptie van de NRC gegaan omdat ik
bang was dat iedereen zou zeggen: het gaat goed he. Terwijl ik zelf het gevoel
had dat het helemaal niet goed ging.' Hij zucht: 'Het zou niet nodig moeten
zijn.'

'Soms', zegt hij, 'denk ik ook dat het wel terecht is dat ik geen
bestsellerauteur ben. Ik schrijf niet zulke meeslepende romans. Het blijft toch
een beetje afstandelijk. Het is niet dat ik mijn best niet doe. Ik kan ook best
veel en ik weet ook goed waar ik mee bezig ben, maar om nou te zeggen dat ik
vreselijk overtuigd ben van: "Dit is het allerbelangrijkste dat er nu gebeurt",
dat heb ik dus niet. Het heeft bijvoorbeeld tot effect dat ik elke keer weer een
totaal ander boek schrijf. Je weet als lezer nooit van tevoren: het gaat over
Maassluis, of het heeft die pathos van Mulisch. Het enige wat je zeker weet is
dat het een vrij ironische, ingehouden toon zal hebben en dat er een twijfel
uitspreekt over wat we nu precies aanmoeten met wat hier gebeurt. Dat geeft
kennelijk onvoldoende houvast voor het grote publiek.'

Nee, dan zo'n Adrie van der Heijden, hoe die met zijn carriere is begonnen. 'Hij
schijnt nu rijk te zijn, rijk genoeg om aan drie verschillende bureaus te
werken. Maar hij is begonnen met die bakfiets. Dan zie je hem op zo'n foto met
die bakfiets door Amsterdam gaan, maar op de een of andere manier volkomen
overtuigd van wat hij ging doen. Een plan. Nou, daar heb ik wel bewondering
voor. Dat is niet alleen hoogmoedig, maar dat is ook dapper. Absoluut. En
misschien kleeft mijn werk toch wel te veel aan dat ik er zelf eigenlijk
nauwelijks in geloof. Dat lezers toch denken van: ja, waarom moeten wij er dan
in geloven? Als ik die gedachtengang volg, dan vind ik het allemaal wel eerlijk
verdeeld. Dan zeg ik: ja, okee.'

En daar moet Koos van Zomeren zelf dan weer om lachen.

'Nou, God niet meer hebbend, zoek je naar wat anders en dat is dan de natuur, of
het landschap.'

Literatuur ; Kunst en Cultuur ; Kunst ; Taal- en Letterkunde

LOAD-DATE: May 8, 2003

LANGUAGE: DUTCH

                © 2000 PCM Uitgevers B.V.  All rights reserved.
