
                               1 of 200 DOCUMENTS



                                 de Volkskrant

                           29 december 2012 zaterdag

BYLINE: Met dank aan AWVN, Belastingdienst, Independer, Raet, Sociale
Verzekeringsbank en ministeries van Sociale Zaken , Financiën en Binnenlandse
Zaken. Voor verdere informatie zie hun websites.

SECTION: Economie; Blz. 26

LENGTH: 1585 woorden


werknemer

Ook 2013 wordt een jaar van minder. De verwachte inflatie van 2,75 procent wordt
niet goedgemaakt door de verwachte gemiddelde loonstijging in de marktsector van
2 procent, terwijl ambtenaren nog steeds op de nullijn blijven staan. Wie werkt,
zal dat langer moeten doen. De AOW-leeftijd gaat naar 65 jaar en 1 maand.

De economische vooruitzichten blijven somber. Het Centraal Planbureau (CPB)
verwacht voor 2013 een krimp van 0,5 procent. De werkloosheid loopt verder op.

Het consumentenvertrouwen herstelt niet. Consumenten houden al sinds 2011 de
hand op de knip en het CPB verwacht dat de consument volgend jaar 1,5 procent
minder uitgeeft. Daarmee zijn we terug op het niveau van 2001.

Op het loonstrookje gaan de meeste mensen er wel op vooruit. De minima leveren
iets in, maar jan modaal krijgt er netto 25 euro per maand bij. Dat komt door
aanpassingen in de belastingtarieven en de heffingskorting.

Het kabinet heeft een einde gemaakt aan fiscaal voordelig sparen. Het
vitaliteitssparen - de opvolger van de levensloopregeling - wordt niet
ingevoerd. Wie een levensloopregeling heeft, kan het gespaarde geld in 2013 met
een belastingkorting opnemen. Het gemiddelde spaartegoed van de 300 duizend
deelnemers bedraagt nu 17 duizend euro.

patiënt

De kosten voor de zorg blijven voor een gezonde consument ongeveer gelijk. De
meeste basisverzekeringen verhogen hun premies niet; sommige worden iets
goedkoper. Wel gaat het eigen risico omhoog: van 220 naar 350 euro. Wie een laag
inkomen heeft, krijgt dit via de zorgtoeslag gecompenseerd. Voor veel mensen
verandert de zorgtoeslag: de meeste huishoudens met lagere inkomens krijgen
meer, terwijl huishoudens met een hogere toeslag minder krijgen.

Tandarts

De tandarts mocht in 2012 zijn tarieven zelf bepalen, maar dat wordt
teruggedraaid. Of de tandarts duurder of goedkoper wordt, hangt af van de
tarieven die hij in 2012 hanteerde. Was hij goedkoper dan zijn collega's, dan
kunnen de vaste prijzen voor 2013 iets hoger uitvallen. Andersom kan ook. Was de
tandarts dit jaar vrij duur, dan wordt hij voordeliger. De tarieven voor
periodieke controles blijven ongeveer gelijk: een controle gaat iets meer dan 20
euro kosten en dat rekenen de meeste tandartsen nu ook. Voor wie een
tandartsverzekering heeft, verandert er weinig als het om de premie gaat. Die
blijft in de meeste gevallen gelijk.

consument

Iedereen gaat meer inkomstenbelasting betalen via de eerste schijf. Het tarief
van de eerste schijf gaat omhoog, van 33 naar 37 procent en geldt tot 19.645
euro (was 18.945). De tweede schijf blijft 42 procent, maar loopt eerder af: tot
55.991 euro (was 56.491). Daardoor begint de derde schijf, 52 procent belasting,
eerder.

Wonen

Wie vanaf 1 januari een nieuw huis koopt, krijgt alleen renteaftrek als de
hypotheek in 30 jaar volledig en ten minste annuïtair wordt afgelost. Voor wie
eind 2012 een hypotheek had, blijft de rente aftrekbaar, ook voor wie niet
aflost.

Wie met een restschuld blijft zitten, houdt nog tien jaar renteaftrek.

De tijdelijke verlaging van de overdrachtsbelasting van 6 naar 2 procent blijft
ook in 2013 van kracht.

Het kabinet bezuinigt ook in 2013 op de huurtoeslag. Om daarvoor in aanmerking
te komen, mag de huur niet hoger zijn dan 681,02 euro per maand. Voor wie jonger
is dan 23 ligt die grens op 374,44 per maand. Of iemand huurtoeslag krijgt,
hangt onder andere af van inkomen en vermogen (spaargeld en beleggingen). De
eigen bijdrage gaat in 2013 extra omhoog met 4,87 per maand. Dit komt boven op
een al eerder geregelde verhoging per 2013 van 3,93 per maand.

Rijden

Met ingang van 2013 wordt de belasting op personenauto's en motorrijwielen (bpm)
niet meer berekend over de cataloguswaarde, maar op basis van de CO2-uitstoot.
Die grenzen worden jaarlijks aangescherpt en aangepast aan de inflatie. De
vrijstelling voor de zuinigste auto's blijft nog een jaar bestaan en wordt dan
afgeschaft. Voor oldtimers hoeft in 2013 geen motorrijtuigenbelasting te worden
betaald, maar ook die vrijstelling vervalt per 2014. De accijns op benzine,
diesel en lpg gaat iets omhoog.

zelfstandigen

De zelfstandigenaftrek blijft onveranderd: 7.280 euro, ongeacht de hoogte van de
winst. De aftrek geldt voor ondernemers die jonger zijn dan 65 en 1maand en meer
dan 1.125 uren voor hun bedrijf hebben gewerkt. 65-plussers mogen de helft van
de aftrek opvoeren. Als de ondernemer in een of meer van de vijf voorafgaande
kalenderjaren geen ondernemer was en bij hem in die periode niet meer dan
tweemaal zelfstandigenaftrek is toegepast, wordt de aftrek verhoogd met de
startersaftrek. Die blijft 2.123 euro.

De aftrek voor speur- en ontwikkelingswerk (S&O) geldt voor de ondernemer die
aan het urencriterium voldoet en die in het kalenderjaar ten minste 500 uur
besteedt aan werk dat door Agentschap NL als S&O is aangemerkt. Die aftrek
blijft 12.310 euro.

De meewerkaftrek geldt voor de ondernemer die aan het urencriterium voldoet en
van wie de partner zonder vergoeding werkt in een onderneming waaruit de
belastingplichtige als ondernemer winst geniet.

0uders

De bedragen voor de kinderbijslag blijven gelijk.

Het kindgebonden budget wordt in 2013 voor gezinnen met meer dan 1kind verhoogd
met 75 euro per jaar. Het kindgebonden budget voor het eerste kind blijft
gelijk. Voor het vierde en ieder volgend kind komt er 106euro bij.

Bij een bruto gezinsinkomen tot 28.897 euro krijgt een gezin het maximale
kindgebonden budget. Is het gezinsinkomen hoger, dan gaat het kindgebonden
budget geleidelijk omlaag. Wie meer dan 80 duizend euro eigen vermogen heeft
boven de vrijlating in box 3 van de inkomstenbelasting, krijgt geen kindgebonden
budget meer.

Kinderopvang

De meeste ouders zijn meer kwijt aan de kinderopvang. Hoeveel
kinderopvangtoeslag ouders krijgen, hangt af van het inkomen. Sinds 2012 is de
toeslag gekoppeld aan het aantal uren dat de ouder met de kleinste baan werkt.
De hoogte van de toeslag hangt ook af van het aantal kinderen dat naar de opvang
gaat, hoeveel uur dat gebeurt en de uurprijs van de kinderopvang. De overheid
vergoedt niet meer dan een maximale uurprijs. Die is voor de opvang in
kinderdagverblijven 6,46 euro, voor buitenschoolse opvang 6,02 euro, en voor
gastouderopvang 5,17 euro.

Voor het maken van een proefberekening:
http://belastingdienst.nl/rekenhulpen/toeslagen.

uitkering

Uitkeringen zoals de AOW, ANW, WW, bijstand, WIA, WAO en Wajong worden vanaf 1
januari aangepast. Dat komt doordat ze zijn gekoppeld aan het minimumloon. Dat
stijgt van 1.456,20 naar 1.469,40 euro.

AOW

AOW'ers krijgen er in 2013 tussen de 10 en 20 euro netto per maand bij. Hoe hoog
dat bedrag precies is, hangt af van de persoonlijke situatie. Wie in 2013 voor
het eerst AOW krijgt, zal een maand langer moeten wachten: de pensioenleeftijd
gaat omhoog naar 65 jaar en 1maand.

WW en WIA

De WW, WIA en WAO worden verhoogd met 0,91 procent. De werkelijke stijging is
lastiger aan te geven, omdat die afhangt van persoonlijke omstandigheden. Zo
maakt het bijvoorbeeld uit hoe hoog het inkomen was voordat iemand een uitkering
kreeg. Voor de berekening van de uitkering geldt bovendien een maximuminkomen;
verdient iemand meer, dan telt het deel boven dat maximum niet mee voor het
bepalen van de hoogte van de uitkering. Dit maximumdagloon is per 1januari
194,85 euro bruto, per jaar is dat 50.855,85 euro.

Bijstand

De bijstandsuitkeringen gaan, hoewel ze gekoppeld zijn aan de lonen, iets
omlaag. Een alleenstaande levert 7,46euro in, een stel 14,91 euro. Dat is een
gevolg van een samenloop van de afbouw van de dubbele algemene heffingskorting
en andere fiscale maatregelen. Dit wordt gecompenseerd door een verhoging van de
zorgtoeslag. Daarmee daalt de koopkracht van bijstandsgerechtigden, net zoals
dat voor de meeste Nederlanders het geval is.

De bijstandsuitkeringen voor samenwonenden tussen de 21 en de
pensioengerechtigde leeftijd (65 jaar plus 1maand) wordt 1.321,96 per maand,
inclusief vakantiegeld. Deze uitkering is 14,91 euro lager dan in 2012. Voor
samenwonenden met kinderen komt daar nog kinderbijslag bij. Alleenstaande ouders
krijgen 10,12 euro minder en komen uit op 925,37 euro per maand, exclusief
kinderbijslag. Alleenstaanden tussen de 21 en 65 jaar plus 1maand krijgen 660,98
per maand (min 7,46 euro). Alleenstaanden en alleenstaande ouders kunnen een
toeslag krijgen als ze geen kosten delen met een ander.

werkgevers

De Wet Uniformering Loonbegrip (WUL) treedt in werking, wat voor werkgevers een
hoop administratieve rompslomp scheelt rondom het loonstrookje. Vanaf 2013 komt
de inkomensafhankelijke premie voor de Zorgverzekeringswet (ZVW) volledig voor
rekening van de werkgever. Dit maakt het voor de overheid gemakkelijker een
premiestijging in te voeren, omdat in tegenstelling tot voor 2013 er geen
inkomenseffecten verbonden zijn aan de stijging. De premie stijgt van 7,1
procent naar 7,75procent. Verdere stijging van de ZVW-premie komt volledig voor
rekening van de werkgevers. Door de WUL telt de bijtelling van het privégebruik
van de auto van de zaak mee in de grondslag voor de sociale premies (wachtgeld,
WW en arbeidsongeschiktheid).

De werkgeverslasten stijgen ongeveer 0,25 procent, maar in praktijk kunnen er
grote verschillen bestaan tussen sectoren en ondernemingen.

pensioenen

Omdat veel pensioenfondsen onvoldoende vermogen hebben, is de verwachting dat de
premies in veel sectoren in 2013 zullen stijgen.

Met dank aan AWVN, Belastingdienst, Independer, Raet, Sociale Verzekeringsbank
en ministeries van Sociale Zaken, Financiën en Binnenlandse Zaken. Voor verdere
informatie zie hun websites.

LOAD-DATE: 28 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               2 of 200 DOCUMENTS



                                 de Volkskrant

                            28 december 2012 vrijdag

De Gouden Bram Media;
Overzicht Meest besproken personen in de media

BYLINE: Door Julien Althuisius, Sara Berkeljon, Jean-Pierre Geelen, Paul
Onkenhout en Loes Reijmer

SECTION: V Opening; Blz. 18

LENGTH: 3125 woorden


Herman de schermman, homoboer Willem en indiaan Joan Franka, allemaal
kanshebbers op De Gouden Bram. De prijs voor de spraakmaker van het jaar gaat
naar Bram Moszkowicz. Door Julien Althuisius, Sara Berkeljon, Jean-Pierre
Geelen, Paul Onkenhout en Loes Reijmer

27 Louise en Martine Fokkens Toegegeven, de documentaire Ouwehoeren van
regisseurs Rob Schröder en Gabrielle Provaas zag in 2011 het levenslicht. Maar
de film over de 69-jarige eeneiige tweeling Louise en Martine Fokkens en hun
leven op de Amsterdamse Wallen sleepte dit jaar meerdere prijzen binnen, werd
vertoond op prominente festivals in Berlijn, Rome en Lissabon en is inmiddels
aan tal van landen verkocht onder de naam Meet The Fokkens. Tot zover het goede
nieuws. De zusters beklaagden zich in de Privé tegenover Jan Uriot (inderdaad,
dé Jan Uriot) dat ze geen cent hebben verdiend aan de film. Producent VPRO
riposteerde: dat hebben ze wel, 6.000 euro bruto maar liefst en ze delen - bij
wijze van hoge uitzondering - in de winst die de documentaire maakte.

26 Henk Krol Wat doe je als je hoofdredacteur van de Gay Krant bent, maar al
jaren in de schaduw moet staan van een Nederlandse judoka die, op één letter na,
dezelfde naam draagt? Precies. Dan word je lijsttrekker van een politieke partij
voor vijftigplussers, zorg je dat er tijdens de verkiezingen een verrassend
groot aantal mensen op je stemt, kom je met twee zetels in de Tweede Kamer en
maak je jezelf onsterfelijk door je toe te laten zingen door een groep vrouwen
van middelbare tot hoge leeftijd. Ja. Dat is Henkie.

25 Joan Franka Dus John de Mol bemoeit zich een keer met de selectie voor het
Eurovisie Songfestival en door wie worden we in Azerbeidzjan vertegenwoordigd?
Door een volslagen onbekend, dromerig meisje met een indianentooi. Kansloos
natuurlijk voor de finale, maar met de indianentooi had het gelukkig niets te
maken. Joan zong vals, het liedje was een niemendalletje en die tooi, ach, die
stond niet eens zo gek. In 2013 mag Anouk het proberen; type stoere cowboy, zeg
maar.

24Homoboer Willem Wat een pokkenweer daar in de polder, zal menig Boer zoekt
vrouw-kijker hebben gedacht. Veel boeren moesten deze cyclus hun sateetjes
noodgedwongen binnen eten, de laarzen bemodderd bij de deur. Zo niet Willem, de
eerste homoboer in het programma. Op zijn erf scheen altijd de zon. In het
tafereel van wijn drinkende, lachende mannen zag de adjunct-hoofdredacteur van
het Reformatorisch Dagblad 'een duivelse strategie om het huwelijk te
ondermijnen'. De mannen zagen er in elk geval een stuk gelukkiger uit dan een
zwijgzaam tegenover elkaar zittend echtpaar. Een emancipatoir sprookje, tot de
donkere wolken zich samenpakten boven de zorgboerderij: Willem koos voor Klaas,
de man die, zo wisten de kijkers, nog helemaal niet klaar was voor een relatie.
Pijnlijke televisie volgde. Nou ja, een primeur was het zeker.

23Marcel Gelauff Sjors van de Rebellenclub is zilvergrijs geworden. Onder zijn
kogelronde coupe moet het al langer hebben gebroeid van speelse geintjes die het
Journaal moesten opleuken. Alles voor 'de mensen in het land'. En dus greep
Gelauff dit jaar zijn kans: hij stak het Journaal in een nieuw jasje, mat de
kunstrijders Rob en Sacha een glimmend pak dan wel fleurig jurkje aan, waarin
zij nu dagelijks een dubbele flikflak draaien met kaarten voor de buik.
Verslaggevers nemen minder nieuws en meer zichzelf mee naar de redactie.
Amerikaanse verkiezingen? De uitslagen worden verbeeld door een virtuele renbaan
met een ezel en een olifant.

Een domoor die zich dan in het Jeugdjournaal waant, zegt de baas van het
Journaal met opgetrokken schouders.

22Rudolph van Veen Ooit was Rudolph het hulpje van Carlo en Irene in
Unilever-vehikel Life & Cooking, maar die tijd ligt achter ons. De
Gecertificeerd Meester-Patissier is nu het gezicht van 24Kitchen, het best
bekeken (want verslavende) digitale themakanaal van de Nederlandse televisie.
Rudolph is jaloersmakend enthousiast, vaardig met de spuitzak en bezitter van
een exorbitante collectie uitzinnige brilmonturen. Vroeger had Rudolph daar ook
bijpassend haar bij, in blauw, groen of geel, maar ook die tijd ligt - gelukkig
- achter ons. We houden van Rudolph. Als elk land de tv-kok krijgt die het
verdient, is Nederland nog niet verloren.

21Barbie De Amerikaanse filmmaker Stan Brakhage schokte het publiek met Window
Water Baby Moving, een film over de bevalling van zijn vrouw. Feministen boos,
mannen vervuld met weerzin. Dat was 1959. Anno 2012 tonen we een bevalling
gewoon op de nationale televisie. Geen ophef, louter emotioneel twitterende
BN'ers. Dat bleek althans uit het nieuwsbericht dat http://Telegraaf.nl eraan
wijdde: 'BN'ers in tranen door Barbies bevalling.' Niet alleen huilende BN'ers
keken naar de geboorte van de kleine Angelina, ook nog zo'n 800 duizend andere
Nederlanders. De oranje-bruine Barbie, volgens de officiële documenten
luisterend naar de naam Samantha de Jong, is het bewijs dat realitysterren ook
succesvol solo kunnen gaan.

20Rob Bats Project X in Haren werd mede mogelijk gemaakt door Rob Bats, de
VVD-burgemeester van het lommerrijke en gewoonlijk kalme topdorp in Groningen.
Tenminste, dat was de beschuldiging toen de rellende jeugd was verdwenen, de
rook in Haren was opgetrokken en de media op zoek gingen naar de oorzaak van dit
grootschalige staaltje vandalisme. Korpsbeheerder Bats had de situatie niet goed
ingeschat. Wat na een tijdje behoorlijk irritant werd, was dat hij dat weigerde
toe te geven. Dom. Verder was het ook de schuld van de sociale media en van de
traditionele, want die hadden aandacht geschonken aan Project X. Nou vooruit,
het was toch ook de schuld van de rellende jongeren, achteraf.

19Dominique van der Heyde Bijna was deze plek vergeven aan good old Ronnie
Fresen, maar hij vergooide zijn kansen door als een hitsige puber achter een
fietsende Mark Rutte op het Binnenhof aan te rennen. Zijn collega Dominique van
der Heyde wierp zich dit jaar op als hét politiek gezicht van de NOS. Ze deed
verslag, duidde en sommige mensen dichtten haar zelfs de rol van beleidsmaker
toe door haar verslaggeving rondom de rel om de zorgpremie.

18Jan Slagter Energieke omroepbaas met de grootste collectie hawaïhemden van
heel Hilversum. Gereïncarneerde Positivo uit het hiernamaals van Van Kooten en
De Bie. Met het verschil dat Slagter niet de Heer bezingt, maar zichzelf. Hij is
de Messias, die zijn eigen altaar bouwde. Elke ochtend frist hij eigenhandig
bejaarde besjes het geheugen op in MAX Geheugentrainer, om de verweekte breinen
's avonds te narcotiseren met een stevige ampul van Dokter Deen. Onderwijl redt
hij nog even een Moldavisch kindertehuis en dirigeert hij de orkestbak bij de
MAX Proms, naar believen op dvd verkrijgbaar voor vijf eurootjes - bent u tevens
lid van de publiekste omroep op aarde. Steun en toeverlaat van elke
uitgerangeerde omroeper die maar niet wil wennen aan de vergetelheid. MAX maakt
mogelijk: wederopstanding bestaat. Het wachten is op een talkshow voor Willy
Dobbe.

17 Herman van der Zandt Koning der swipers, beste BN'er bij het Nationaal Dictee
en door Mart Smeets genoemd als opvolger van Mart Smeets. Dan ben je een hele
grote. Een fenomeen. Voor de tweede keer op rij was hij de grote winnaar van de
verkiezingsnacht - eerst als Touch Herman, nu als #hermandeschermman. 'Hij is
grappig, charmant en heeft alles', stelde Smeets. Uiteraard heeft hij gelijk.
Als presentator van de Paralympische Spelen mocht Herman dit jaar vast
warmdraaien. Hij is er klaar voor, de fans zijn er klaar voor, het land is er
klaar voor. Herman van der Zandt in een Mart Smeets-trui. Houd dat beeld vast en
laat het niet meer los.

16Peter R. de Vries Misdaadverslaggever, alfamannetje en meningenmachine. Nam op
3 juni afscheid van zijn SBS-programma, maar de bazen van de noodlijdende zender
willen hem terug, klinkt het in de wandelgangen. Hoe en wat, dat is nog even de
vraag. De Vries hint al jaren op een eigen talkshow. Puntje van aandacht: zijn
empathische kwaliteiten zijn niet zo goed ontwikkeld als zijn speurneus. Zie
DWDD, waar De Vries nogal eens optreedt als meningenmachine. Karaktervermoordde
daar de arme SP-leider Emile Roemer Althans, volgens Roemer. De Vries zou
zeggen: hard, maar fair.

15Marcel Boekhoorn Kwam de redactie van dagblad De Pers hoogstpersoonlijk en met
pijn in het hart vertellen dat na vijf jaar het geld op was. De investeerder
annex multimiljonair kocht bijna op het zelfde moment de High Tech Campus in
Eindhoven voor het bescheiden bedrag van 425 miljoen euro. Was met zijn jacht
ook nog even te bewonderen in de haven van de Olympische Spelen in Londen. Omdat
het kan.

14René van der Gijp Laat René van der Gijp maar schuiven. In 2012 pakte hij een
paar leuke prijsjes, zoals 'beste voetbalanalyticus' (lezers NUsport) en
'tv-persoonlijkheid van het jaar' (Radio 538). Verder joeg hij als goedlachse
tafelheer van Voetbal International tijdens het EK de NOS (lees: Jack van
Gelder) de stuipen op het lijf in de kijkcijferrace. In dezelfde periode waren
bij het Kruidvat de Gijp Vogels niet aan te slepen.

En dan hebben we het nog niet eens over het onbegrijpelijke hoogtepunt gehad,
het boek Gijp van zijn maat Michel van Egmond van Voetbal International. Van
Gijp zijn inmiddels meer dan een kwart miljoen boeken verkocht. Van der Gijp en
Van Egmond vinden dit volkomen idioot. Dat is het ook.

13Peter Vandermeersch Televisiester die in zijn vrije ochtenduren een krant
schijnt te leiden, die hij met kluit en al verplantte van een Rotterdamse
betonwoestijn naar de oase van hartje Amsterdam. Charmante praatjesmaker die met
groot gemak de comateuze prins Friso kerngezond verklaarde, om niet veel later
boodschapper Jannetje Koelewijn de schuld van deze uitglijder in de skischoenen
te schuiven. Kweekte het jonge plantje Rob Wijnberg op in de rulle zandbak van
NRC Next, om hem even makkelijk zijn congé te geven toen de vrijplaats voor
eigenzinnigheid weer een doodgewone krant moest worden. Lux et libertas,
aangelengd met een scheutje opportunisme.

12Adriaan van Dis Zelf noemde hij het Groot Dictee dat hij schreef
'krankzinnig'. Zelf zouden we eerder zeggen: geweldig. Van Dis was dit jaar weer
goed vertegenwoordig op de televisie; alsgezegd met het Groot Dictee en Van Dis
in Indonesië. Maar was er vooral verantwoordelijk voor dat er in elk geval één
aflevering van Zomergasten zeer de moeite waard was. De knappe, maar saaie
presentator Jan Leyers, mocht zich met Van Dis als gast in de slotaflevering in
zijn handen wrijven. Niemand kan zo vertellen als hij. Volgend jaar weer als
presentator?

11Matthijs van Nieuwkerk Heel even was hij radeloos toen zijn eindredacteur
Dieuwke Wynia dreigde de overstap te maken naar BNN. Hij dacht even aan stoppen,
maar kwam daar op terug toen Wynia toch trouw bleef aan DWDD. Na acht seizoenen
zijn twee dingen duidelijk. Eén: Matthijs van Nieuwkerk blijft maar worstelen
met zijn kapsel. En twee: Van Nieuwkerk presenteert elke uitzending alsof het
zijn eerste is: met het enthousiasme van een klein kind, een Mick Jaggerachtige
energie en de bevlogenheid van vakidioot.

10Sjuul Paradijs Gepommadeerde chocolatier van dagblad De Telegraaf. Bracht in
zijn eentje de ouderwetse hetzes weer terug in de kolommen, bij voorkeur
verwoord in banketletters. Nobody fucks with Sjuul: hij haalt even hard uit
tegen de rode Roemer als tegen Marx Rutte, zodra hij aan de centjes of het
sentiment van de hardwerkende Nederlander komt. Beiden hebben hun praatjes met
de schijndood moeten bekopen. De maître zelf verschijnt zelden in de media, maar
zendt voor de politieke druk bij voorkeur zijn apostel Paul Jansen af, die in de
talkshows dicteert hoe de hazen dienen te lopen: bij voorkeur over asfalt, met
een snelheid van 130 kilometer per uur. Ongeveer het tempo waarmee de oplage van
de gezond-verstandkrant dit jaar daalde.

9Gerard Ekdom Het kan, kalend en midden 30 doorbreken als televisiepresentator.
Gerard Ekdom is het bewijs. Het AVRO-radiohoofd won dit jaar de Televizier
Talent Award vanwege zijn prestaties bij Fort Boyard, zat voor de vierde keer
achtereen in het Glazen Huis van 3FM én won de Radioring, zijn tweede. Vier jaar
geleden schreef hij een autobiografie met de veelbelovende titel Ik Zal Kijken
Wat Ik Voor Je Kan Doen. Die is dus inmiddels aan een update toe.

8Georgette Schlick Echt lekker gaat het niet bij SBS - tot zover niets nieuws.
Het grootste succes van 2012 was dat van Sterren Springen, iets met Patty Brard
in een badpak en Adje in een kippenpak. En dan van een duikplank terwijl Gerard
Joling heel hard staat te lachen. Dat zegt genoeg, zo niet alles. Niet gekeken
werd er onder meer naar Wat Schat Je, De Gemene Deler, The Winner Is en Menu van
Oranje. Het wondermiddel dat SBS moet doen ontwaken uit het langdurige coma is
dus ook in 2012 niet gevonden. En dan werden bij Hart van Nederland ook nog
golden oldies Cilly Dartel, Milika Peterzon en Maureen du Toit weggestuurd, met
een woedende kijkersmenigte tot gevolg. Georgette Schlick, de vrouw die het tij
moet gaan keren, houdt de moed erin door te zeggen dat SBS weer likeable moet
worden. Hoe, weet niemand.

7Mart Smeets Een plek in de Top 10 voor Zijne Martheid, dat zat er natuurlijk
wel in na zijn Tour de Force in de zomer. Doe het hem maar eens na, maandenlang
een late nightshow presenteren tijdens de Tour de France en de Olympische
Spelen. Van 28 mei tot 14 augustus was Nederland verdeeld in twee kampen: zij
die Mart Smeets niet kunnen luchten of zien en zij die hem een toffe peer
vinden.

Alsof dit allemaal niet genoeg was, werd hij er in het najaar zo'n beetje
persoonlijk verantwoordelijk voor gesteld dat Lance Armstrong de boel jarenlang
had geflest, zonder dat sportjournalisten het bedrog hadden onthuld. Om het niet
erger te maken dan het al was, trok hij op de dag van de prijsuitreiking zijn
boek De Lance Factor terug uit de strijd om de NS Publieksprijs. De waarheid
heeft mijn werkelijkheid ingehaald, zei hij, toch een tikje bedremmeld.

6Mariëlle Tweebeeke Draaide, keurig gekapt en altijd strak in het pak, menig
politicus en bestuurder de duimschroeven aan in Nieuwsuur. Floreerde in het
kruisverhoor met VU MC-bazen en Reinout Oerlemans over het ziekenhuis- dan wel
gluurprogramma 24 uur: tussen leven en dood. Is eerder zout dan zuur, maar
plotseling bijzonder charmant als ze voor Nieuwsuur Politiek op zaterdag de
kille, blauwe studio verruilt voor Café Dudok. Desalniettemin altijd een glaasje
water voor de neus, want de gedisciplineerde Tweebeeke zal niet snel tot zes uur
's ochtends aan de bar hangen.

5Sander van de Pavert Drukke Hagenees die dit jaar zijn beste Lucky TV-filmpjes
maakte voor De Wereld Draait Door. Loopt dagelijks tot de deadline, zo rond zes
uur 's avonds, gestrest in onderbroek door zijn huis, daarbij af en toe naar de
computerschermen schreeuwend. Geniet van zouteloze EO-presentatoren en ijdele
journaallezers. Verbeeldde koningin Beatrix met blote borsten en heeft daarom
zijn mail voorzien van een filter die kijkerspost met het woord 'smakeloos'
ongezien in een apart mapje plaatst. Door hem kunnen we de geliefden Rutte en
Samsom nooit meer samen zien zonder aan 'hard, veel, en passie' te denken.

4Reinout Oerlemans De man van de zaterdagavond. Niet meer met de artistieke
baard uit de dagen van zijn filmregisseurschap, maar nu als ietwat harkerige
presentator in maatpak tussen glim en glans in Strictly come dancing. Een
dansshow van eigen makelij met productiebedrijf Eyeworks, uiteraard. Ook van
eigen makelij: Sterren springen op zaterdag, waarin de kwade genius zijn
duistere idee om BN'ers van een duikplank te duwen vervolmaakte. Een aantal
uitgerangeerde BN'ers, wat onbekende soapsterren en een duikplank; we zouden het
briljant in al zijn eenvoud kunnen noemen. O ja, en dan was er begin dit jaar
ook nog iets met een ziekenhuis en verborgen camera's. Deed wat stof opwaaien,
maar Oerlemans was zich van geen kwaad bewust.

3Estelle Cruijff De hoogste vrouw op de lijst, dus dat is logisch, zou oom Johan
zeggen. Eerst de nare, maar snel verwerkte scheiding met Ruud Gullit, waarbij
onthullingen over 's mans buitenechtelijke escapades royaal waren inbegrepen.
Die Ruud toch. Evert Santegoeds hoorde het begripvol en zelfs een tikje
geëmotioneerd aan, namens de geschokte lezers van De Telegraaf en de kijkers van
Shownieuws.

Daarna volgden de gebeurtenissen elkaar in een razend tempo op. Ze werd verliefd
op Badr Hari. Toen de vlinders in de buik nog volop in beweging waren, werd de
talentvolle kickbokser gearresteerd op verdenking van een reeks
geweldsmisdrijven. Altijd verdrietig, zo'n eenzame Kerst.

2Willem Holleeder Totdat een Beverwijkse sportschooleigenaar hem op een vol en
hartstikke hip terras in Amsterdam probleemloos tegen de vlakte mepte, vanwege
iets wat later 'oud zeer' werd genoemd, leek het met De Neus de goede kant op te
gaan.

Ga maar na: columnpje in de Nieuwe Revu, interviewtje met Ruud 'ha ha ha die
Willem toch' de Wild op Radio 538, plaatje met Lange Frans. Ook de publieke
omroep deed een duit in het zakje. Om onduidelijke redenen, maar mogelijk met
het oog op de kijkcijfers, kreeg knuffelcrimineel Willem Holleeder van Twan Huys
een paar voorzetjes op maat in het ernstige programma College Tour. Dat was weer
eens wat anders dan bisschop Tutu.

1Bram Moszkowicz Hij mag dit jaar volgens sommigen dan van zijn voetstuk zijn
gedonderd, op deze plek verdient de gewezen topadvocaat een bijbehorende
topnotering. Een kwestie van recht. Want wat hebben wij van de media een lol
gehad van 's lands best geklede showmeester.

Goed, hij heeft gespijbeld van school. Het mediamaatje verscheen vaker aan de
desk bij Albert Verlinde dan aan de balie van de rechtbank, en ja: dat had hij
zijn cliënten misschien óók even moeten melden voordat zij in het vooruit hun
witbepoederde bankbiljetten aan hem overhandigden. Er was een belastingschuldje
van 2 miljoen. Vriendin Eva ontzette zichzelf uit zijn ouderlijke macht. Gedumpt
door Estelle Gullit (of was het nou Cruijff?) in een zinderende zomersoap rond
een verdwaalde bokser - maar ach, weet u: het is allemaal abjecte en infame
kwaadsprekerij van boze, mindere goden die het om volstrekt onbegrijpelijke
redenen op hem hebben gemunt.

De rode loper is voor confrère M., die wij hartelijk feliciteren met De Gouden
Bram 2012. Het bijbehorende prijzengeld is, in een bruine enveloppe, af te halen
op de parkeerplaats van het Volkskrantterrein. In contanten uiteraard - ik hoor
het u zeggen.

Net niet Net niet doorgedrongen tot de finale van het mediajaar 2012, maar wel
genomineerd: Jan de Hoop, Yolanthe Sneijder-Cabau, Marcia Luyten, Beau van Erven
Dorens, Jan Leyers, Britt en Ymke, Barbara Rijlaarsdam, Ali B., Ivo Niehe
(winnaar 2011), Merel Westrik, Maarten van Rossem, Erwin Kroll, Maartje van
Weegen, Marie Nanette Schaepman en John de Mol.

LOAD-DATE: 27 December 2012

LANGUAGE: DUTCH; NEDERLANDS

GRAPHIC: Van Bram Moszkowicz hebben we in 2012 de meeste lol gehad, een
verdiende winnaar van de Gouden Bram. Foto Novum

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               3 of 200 DOCUMENTS



                                 de Volkskrant

                            28 december 2012 vrijdag

Andere tijden! Beeldende kunst;
Overzicht hoogte- en dieptepunten kunstjaar 2012

BYLINE: Door Rutger Pontzen 2

SECTION: V Opening; Blz. 2

LENGTH: 2472 woorden


Als er een jaar is waarin de kunstwereld veranderde, dan is het wel 2012. Er
ging veel personeel en expertise verloren, maar kunst is ook toegankelijker
geworden. De hoogte- en dieptepunten op een rij. Door Rutger Pontzen

Door de hele laatste Vrijdag Kunstdag van dit jaar, bovenaan de pagina's: wat
zijn de beste albums van 2013 volgens V's muziek-recensenten?

Schuivende panelen. Zo heette het 'vernieuwingsrapport' van de Partij van de
Arbeid uit 1987. Het was geschreven door een werkgroep onder leiding van
PvdA-bons Jan Pronk. Die wilde in de partij een koerswijziging inzetten die meer
zou aansluiten bij de toenemende individualisering, technologische ontwikkeling
en internationalisering van economie en cultuur. Mooie thema's, maar wat een
hilariteit kregen de socialistische landgenoten over zich heen. Die titel alleen
al - om te gillen. Als er iets aan het schuiven was, dan de partij zelf, was het
commentaar.

De term is sindsdien wel blijven hangen. Wie een beetje googlet, komt hem overal
tegen. Op sites van de medische wetenschap, gebiedsontwikkeling en, ja, ook de
woningbouw (reclame over zonnepanelen). Maar niet van de beeldende kunst. En
toch, geen jaar zo geschikt om de term 'schuivende panelen' van stal te halen
als het kunstjaar 2012. Wat er allemaal niet aan het veranderen is!

Belangrijkste onderwerp dit jaar waren natuurlijk de bezuinigingen op cultuur.
Met een dreigende kaalslag onder de musea, presentatie-instellingen en
academies. Vanwege de miljoenen die niet langer worden verstrekt. Tegelijkertijd
tonen veel instellingen een veerkracht die niet eerder zo beproefd werd.
Alternatieve tentoonstellingsmodellen, het uitbaten van de verzameling,
fusieplannen, een herijking van het beleid. Jammer dat er zoveel personeel en
expertise verloren gaat, maar de herverkaveling van het kunstlandschap levert
niet per definitie enkel verliezers op. Het maakt mensen ook inventiever.

Voorbeelden uit het afgelopen jaar? De oprichting van Unseen en Amsterdam
Drawing. Twee beurzen, de ene voor fotografie, de andere voor tekenkunst. Beide
opgezet voor kopers met een kleine beurs. Beide een ongekend succes. En wat te
denken van het Rijksmuseum, dat middels nieuwe technieken reproducties van
kunstwerken uit zijn collectie op de eigen website aanbiedt, opdat men ze op
T-shirts of bijvoorbeeld gordijnstof kan afdrukken. Of denk aan hoe je
tegenwoordig, dankzij Google Art, schilderijen en détail kunt bekijken, op een
manier die tot nu toe ongekend was. Wat wel iets zegt over hoezeer de
democratisering van het beeld zich heeft ontwikkeld.

Ook in actieve zin. Het Afrika Museum in Berg en Dal riep bezoekers op
gastconservator te worden en hun favoriete kunstwerk te kiezen. Op de Biënnale
van Berlijn kon iedere kunstenaar zich inschrijven om deel te nemen. De
Rotterdamse Kunsthal nodigt binnenkort het publiek uit samen met conservatoren
een tentoonstelling te maken.

Er is een tendens bij kunstbeurzen en musea zich steeds meer te richten op de
'gewone man', met zijn amateursmaak en financiële beperkingen. Anderzijds wordt
het grote geld niet uit het oog verloren. Kunstveilingen mikken op steeds
rijkere verzamelaars. Larry Gagosian opende een 'airport gallery' voor
collectioneurs met een private jet. Musea zijn naarstig op zoek naar vermogende
particulieren.

Kortom, de grenzen van de kunstwereld worden opgerekt. Steeds meer mensen nemen
deel aan het speeltje van de elite, dat de kunst zo lang is geweest. Nu niet
meer. Kunst voor het volk. Paupers en rijken, amateurs en professionals. Nog
nooit is de interesse zo wijdvertakt geweest.

Zeker, in de eerste plaats gaat kunst om wat er wordt gemaakt en getoond. De
beelden, video's, schilderijen, performances, films; projecten binnen en buiten
het museum. Op dat gebied was het dit jaar business as usual. Het artistieke
onderzoek schreed onbekommerd voort. Met veel nieuw werk, onbekende namen die
bekend, en bekende namen die nog bekender werden. En natuurlijk waren er het
afgelopen jaar weer fijne en prachtige tentoonstellingen te zien. Zoals van
Alexander Calder in het Haagse Gemeentemuseum, Gerhard Richter in Berlijn en
William Kentridge in het Joods Historisch Museum in Amsterdam (zie de lijstjes).
Goed te zien ook: dat de hernieuwde aandacht voor performancekunst een steeds
prominentere plaats in het museumbeleid krijgt. Zoals Tino Sehgal afgelopen
zomer kon aantonen met zijn artistieke flashmob van zingende, vertellende en
dansende acteurs. En dat in de inmiddels eerbiedwaardige Trubine Hall van Tate
Modern in Londen.

De ontwikkeling is al langere tijd gaande en past in het vaste voornemen van
musea meer aandacht te besteden aan voordrachten, optredens, discussies en
speciale rondleidingen. Kunst- en informatieoverdracht lopen in elkaar over en
zijn toegankelijker voor een breed, nieuw pubiek, De Tate Modern opende daarvoor
zelfs een speciale afdeling: The Tanks. En het Stedelijk Museum in Amsterdam
lanceerde een uitgebreid en gevarieerd 'public program', met onder meer films,
muziek en boekpresentaties.

Over het Stedelijk gesproken: die heropening was op zich al een hoogtepunt.
Eindelijk, na ruim acht jaar, kon het publiek weer genieten van de
prachtcollectie die het museum rijk is - hoewel directeur Ann Goldstein in haar
opstelling heeft geprobeerd de bonte verscheidenheid van alle kunstwerken zo
glad mogelijk weg te strijken. Wat blijft, is de hoop en verwachting dat het
museum weer de prominente rol gaat spelen zoals het in het verleden heeft
gedaan.

Maar toch, de beweging in de kunstwereld zat 'm dit jaar vooral in de
veranderingen die niet direct artistiek zijn gerelateerd. Het gaat niet om hoe
kunst wordt geproduceerd, maar hoe het wordt gepresenteerd, door wie, voor wie,
waar en met welke middelen gefinancierd.

Geld en bezuinigingen, een groter publieksbereik, de aandacht voor
privéverzamelaars, ontwikkelingen in de kunstmarkt, het afstoten van kunst uit
de museumcollectie, de verdere erodering van het begrip 'elite', nieuwe
zakelijke initiatieven - de verbreding van de kunstwereld heeft in 2012 enkele
definitieve stappen gezet. En je kunt ze eigenlijk alleen maar toejuichen.

Te lang heeft de kunstwereld aan elkaar gehangen van bestaande conventies.
Iedereen weet dat resultaten uit het verleden geen garantie bieden voor de
toekomst. Toch heeft de kunstwereld veel te lang aan die oude resultaten
vastgehouden. Dat alles gesubsidieerd moest worden. Alles van waarde weerloos
was. Dat kunstenaars vernieuwend moesten zijn, maar iedereen eromheen zijn
eenmaal verworven rechten mocht behouden. Oerconservatief.

Kunst afstoten? Dat nooit. Museumpersoneel ter verantwoording roepen? Hoe kom je
erbij. Museumzalen naar bedrijven vernoemen? Over mijn lijk. Bezoekers betrekken
bij het maken van exposities? Gekkenwerk. Dat de Rijksakademie en De Ateliers
zouden moeten fuseren? Zelfmoord.

Maar wat lange tijd onbespreekbaar was, wordt nu ter discussie gesteld. Terecht.
Ondanks de neerslachtige stemming, dankzij de bezuinigingen, proef je ook iets
van optimisme. Dat de grenzen kunnen worden opgerekt. En het gekke is, hoe je
ook over al deze veranderingen mag denken, dát het verandert, is wel weer
typerend voor de verwachtingen die je van de kunst mag hebben. Moet hebben. Dat
het je op het verkeerde been zet. Het onmogelijke mogelijk maakt. Zich constant
vernieuwt.

Schuivende panelen dus - hoe hilarisch de twee woorden nog steeds klinken.

Top 3 Sacha Bronwasser

Top 3 Marina de Vries

Top 3 Rutger Pontzen

pop menno pot

Pop Gijsbert Kamer

1 Documenta 13, Kassel.

Oké, curator Carolyn Christov-Bakargiev (CCB) sloeg door in haar hondenliefde
met een hondenschool-als-kunst en haar eigen hond als co-ster in elk interview.
Maar verder leverde zij een puike versie af van dit vijfjaarlijkse spektakel,
waarin een lans werd gebroken voor cultuur als diepmenselijke behoefte. Een
hoogtepunt: de ode aan door oorlog vernietigde boeken van Michael Rakowitz. Ooit
meegemaakt dat bezoekers in tranen tegen sluitingstijd een museumzaal uitgeveegd
moesten worden? Bij het nieuwe werk van William Kentridge gebeurde het.

2 Lizzie Fitch/Ryan Trecartin with Rhett LaRue. Showroom Mama, Rotterdam.

De Rotterdamse instelling toonde ambitie met het binnenhalen van de Amerikaanse
komeet-kunstenaar Trecartin. Hypernerveuze video's en beelden.

3 Fatform presents Present Forever. Garage Klieverink, Amsterdam Zuidoost.

De kunst in de leegstaande parkeergarage in de Bijlmer varieerde van groen tot
rijp, maar de 'energie' was de juiste. Jong, grillig, pro-actief, in
samenwerking met de buurt. Heren en dames politici, het kan en het gebeurt.

Dieptepunt

Ai Weiwei. Museum De Pont, Tilburg. De grote Chinese kunstenaar/activist Ai
WeiWei werd naar Tilburg gehaald, waarvoor hulde. Maar de artistieke ideeën van
de voorvechter van mensenrechten (waarvoor ook hulde) zijn al met al nogal dun.

1 Alexander Calder - De grote ontdekking. Gemeentemuseum Den Haag.

Rijk en aanstekelijk overzicht van een ouderwetse knutselkunstenaar die na
kennismaking met Mondriaan zijn miniatuurcircusfiguren inruilde voor
staaldraadtekeningen in de lucht en wereldberoemd werd. Uitstervend soort, zo'n
overzicht, want te kostbaar.

2 De Nederlandse identiteit. Half suiker, half zand. De Paviljoens, Almere.

Naar aanleiding van speciale uitgave van Mister Motley, het leukste kunstblad
van Nederland. Caleidoscopisch beeld van de recente geschiedenis, verteld door
de kunst in uiteenlopende vormen en verhalen. Bommetje onder de canon, die
pretendeert de geschiedenis - en de nationale identiteit - te kunnen vatten in
vijftig thema's. Niet dus.

3 De vlinderkamer, in: Damien Hirst. Tate Modern, Londen.

Ondanks de buitensporige hoeveelheid dode exemplaren een hallucinerende ervaring
van schoonheid en kwetsbaarheid, van leven en dood. Adembenemend gevoel van
harmonie tussen mens en vlinder.

Dieptepunt

How Much Fascism. BAK, Utrecht.

Onbegrijpelijke tentoonstelling van Kroatisch curatorencollectief, waarbij de
curatorenretoriek over schijnbaar alom aanwezig fascisme de kunstwerken sterk
overvleugelt. De werken staan als los zand in de ruimte.

1 Gerhard Richter. Alte Nationalgalerie, Berlijn.

Home coming-tentoonstelling van de Baader-Meinhofschilderijen van de Duitse
grootmeester uit de MoMA-collectie. Nu getoond in het museum dat in 1871 werd
gebouwd ter viering van de Duitse eenwording. Wat een combinatie van kunstwerken
en omgeving!

2 William Kentridge. Joods Historisch Museum, Amsterdam.

Blikvanger Kentridge op de Kasselse Documenta kon in het JHM uitpakken met een
oogverblindende voorstelling (over onrecht en geweld) in een minitheater dat hij
zelf had gebouwd.

3 El Lissitzky - Kabakov. Van Abbemuseum, Eindhoven.

Inventieve actie van Van Abbe-directeur Charles Esche om het werk van Kabakov
aan dat van El Lissitzky te koppelen. En daarmee het utopische begin van het
Russisch communisme te verbinden met het desastreuze einde ervan.

Dieptepunt

Mike Kelley. Stedelijk Museum, Amsterdam.

Misschien niet eens de slechtste tentoonstelling, wel de grootste tegenvaller.
Jaren op gewacht. Grootste ooit. En dan zo'n braaf overzicht. Waar is de
bravoure waarmee Kelley zijn tijd liet kantelen? Niet in de opstelling door
directeur Ann Goldstein. Godlof maakt het werk van Kelley veel goed.

1 Jack White: Blunderbuss Zo divers als deze was geen andere plaat die Jack
White maakte. En er zit geen zwakke song tussen. 2 Alt-J: An Awesome Wave Van
alle Britse popplaten die in 2012 verschenen, is dit de avontuurlijkste, zo vond
ook de jury van de Britse Mercury Prize. Studentikoos in de positieve zin des
woords. 3 Leonard Cohen: Old Ideas Op het podium beleefde Leonard Cohen al in
2008 zijn grootse wederopstanding; nu is die ook op plaat een feit. Old Ideas is
donker, warm en melancholiek , maar o zo humorvol. 4 Wild Nothing: Nocturne
Onnadrukkelijk, romantisch juweel van Jack Tatum: licht galmende indiepop,
onderkoelde elektronica, veel eighties-referenties en melodieën die bijna
stiekem bedwelmen. 5 Moss: Ornaments De Nederlandse Fleet Foxes? Op Ornaments
doe je Moss met dat predikaat te kort. Elektronische arrangementen doen hun
intrede. Gebleven is het melodieuze vernuft. Wat een kleurenrijkdom. 6 Frank
Ocean: Channel Orange De hele 'zwarte' pophistorie in de blender op een
spectaculair en werkelijk vernieuwend album: rockgitaren, oude soul, dancebeats,
hiphop, alles. En wat kan die man zingen. 7 Django Django: Django Django Af en
toe komt er een Engelse band voorbij die alles net even anders doet: Super Furry
Animals, The Beta Band - en nu Django Django. Licht psychedelische britpop, die
alle kanten op meandert. 8 Anne Soldaat: Anne Soldaat Anne Soldaat keerde terug
naar Californië om, net als in 2009, een album op te nemen met Jason Falkner.
Het resultaat is even prachtig en stilistisch nog diverser dan toen. 9 Animal
Collective: Centipede Hz. Animal Collective keert terug naar oude warden:
ratelende ritmiek, noise, georganiseerde chaos, weerbarstigheid. Niet zo
toegankelijk als Merriweather Post Pavillion (2009), maar minstens zo opwindend.
10 Jake Bugg: Jake Bugg De nieuwe, Engelse Bob Dylan? Ach, wat betekent dat? De
18-jarige Jake Bugg heeft die fijne, nasale sneer en een handvol ontwapenende
prachtliedjes met wortels in de sixties. Heerlijk.

Er is een tendens zich steeds meer te richten op de 'gewone man', met zijn
amateursmaak en financiële beperkingen

1 Dexys - One Day I'm Going To Soar Na zevenentwintig jaar maakte Kevin Rowland
het perfecte vervolg op Dexys Midnight Runners' Don't Stand Me Down. Een
prachtige muzikale reis naar het binnenste van zijn soul. 2 Frank Ocean -
Channel Orange De mooiste soulplaat van het jaar. Samen met Kendrick Lamar is
Frank Ocean de belangrijkste nieuwkomer in de hedendaagse zwarte muziek. 3 Bob
Dylan - Tempest Een van de betere Dylanplaten van de laatste decennia. Geen
moment versleten of routineus, en dat na bijna vijftig jaar platen maken. 4 Anne
Soldaat - Anne Soldaat Beste rockgitarist van Nederland onderstreept ook een van
de betere liedjesschrijvers te zijn. 5 Ty Segall - Twins Drie platen bracht het
Californische wonderkind dit jaar uit. Twins is zijn toegankelijkste.
Elementaire punkrock waaraan we veel plezier gaan beleven. 6 Adrian Younge -
Something About April Uiterst knappe soundtrack bij een niet bestaande
Blaxploitationfilm. 7 Chromatics - Kill For Love Prachtige spannende muziek op
het breukvlak tussen dance en indiepop. 8 Django Django - Django Django De
dansbaarste nieuwe Britse popmuziek kwam dit jaar van deze band. 9 Bill Fay -
Life Is People Veertig jaar na zijn debuut maakte de Britse singer-songwriter
Bill Fay, een ontroerend mooie, breekbare liedjesplaat. 10 X-TG -
Desertshore/The Final Report. Chris Carter en Cosey Fanni Tutti brengen een ode
aan Throbbing Gristles medeoprichter Christopherson. Donker, maar van een
intense schoonheid.

Kunst voor het volk, maar wel al het volk. Paupers en rijken, amateurs en
professionals

LOAD-DATE: 27 December 2012

LANGUAGE: DUTCH; NEDERLANDS

GRAPHIC:  3Foto Marcel van den Bergh 3 Foto Getty 2Foto Jordi Huisman 1 Foto
Martijn Beekman 1 Foto Daniel Rosenthal 2 3 1 Foto Scala

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               4 of 200 DOCUMENTS



                                 de Volkskrant

                            24 december 2012 maandag

Adembenemende ode aan Oscar Carré Recensie

BYLINE: Patrick van den Hanenberg

SECTION: V Media; Blz. 10

LENGTH: 597 woorden


circus

JJJJJ

wereldkerst- circus CarrÉ

Wereldkerstcircus 2012

Koninklijk Theater Carré, 21 december. Aldaar t/m 6 januari. stardustcircus.com

David Larible is de clown, die zowel kleuter, tiener als volwassene vermaakt.

Een keertje mislukken, een keer onbedoeld met je neus op de pistevloer vallen,
hoort erbij in het circus. Het verhoogt de spanning alleen maar als de acrobaat
nóg een keer op de heupen van zijn partner gaat staan, die zich met een uiterste
krachtsinspanning horizontaal gestrekt houdt aan een verticale mast. Na de
gelukte tweede poging kreeg het elegante Cubaanse krachtpatserduo Leosvel en
Diosmani dan ook een oorverdovend applaus.

Het is echter onwaarschijnlijk dat een van de frêle meisjes van het Nationaal
Circus van Pyongyang goed heeft geslapen na de première van het 28ste
Wereldkerstcircus in Carré. Een van de begeleiders van het gezelschap stond in
proletarisch uniform na afloop in de foyer, waar het premièrefeestje werd
gehouden, behoorlijk chagrijnig te kijken. De jonge Noord-Koreaanse acrobate
eindigde bij drie van haar vluchtonderdelen aan de vliegende trapeze in het
vangnet. Voor een groep waar vrijwel nooit iets misgaat (anders worden die
acrobaten niet naar het verderfelijke Westen gestuurd) was dat een behoorlijke
domper. Zeker omdat zij een zeer complexe viervoudige salto tussen werper en
vanger probeerde uit te voeren. Haar collega had net de drievoudige met succes
afgerond.

Er waren nog wel wat meer minnetjes te noteren. Een zeeleeuwennummer is toch
iets uit de te oude doos. Die beesten horen gewoon in het water. En de wat al te
mallotige Vlaamse Bart van Dijck, die zijn lichaam door een klerenhangertje
wurmde, was vergeten dat er ook publiek in de zaal zat dat ouder is dan 4 jaar.
Maar de variatie in Carré is te groot om lang sikkeneurig te blijven.

Nadat de geweldige clown David Larible (circusclowns die zowel de kleuter,
tiener als volwassene gelijktijdig kunnen vermaken, zijn op één hand te tellen)
het bal had geopend met een mooi lichtspel rond een Madurodam-versie van Carré,
was het de beurt aan een paardennummer van het Hongaarse circuspaar Florian en
Edith Richter. In het jaar dat Theater Carré haar 125ste verjaardag viert, is
een ode aan Oscar Carré, die met zijn paardennummers (Trakehner hengsten)
koningshuizen en het gewone volk in vervoering bracht, op zijn plaats.

Voor de verdere vulling van het programma heeft producent Henk van der Meijden
weer een flink aantal winnaars van Zilveren en Gouden Clowns op het
Internationale Circusfestival van Monte Carlo weten te strikken. Kleine Chinese
meisjes die ondersteboven met rijstkommetje op hun voeten door de lucht worden
geslingerd, een gracieus én krachtig pas de deux uit Oekraïne en een
ongelooflijke act van het Zuid-Afrikaanse slangenmeisje Lunga. Zij is een fris
gezicht in een wereld die wordt gedomineerd door acrobaten uit Oost- Azië,
Latijns-Amerika en Oost-Europa. Het absolute, adembenemende hoogtepunt kwam van
de Braziliaan Joao, die (zonder vangnet) in de nok van het gebouw, hangend aan
zijn voeten, een wandeling met zweefsprongetjes maakt van de ene ring naar de
andere. A splendid time is guaranteed for all, zou John Lennon zingen.

Applausverdubbelaar Een keer onbedoeld met je neus op op de pistevloer? Het
verhoogt de spanning alleen maar als de acrobaat nóg een keer op de heupen van
zijn partner gaat staan, die zich met een uiterste krachtsinspanning horizontaal
gestrekt houdt aan een verticale mast. Na de gelukte tweede poging kreeg in
Carré het elegante Cubaanse krachtpatserduo Leosvel en Diosmani dan ook een
oorverdovend applaus.

LOAD-DATE: 23 December 2012

LANGUAGE: DUTCH; NEDERLANDS

GRAPHIC: Clown David Larible in Carré. Foto EPA / Robin van Lonkhuijsen

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               5 of 200 DOCUMENTS



                                 de Volkskrant

                           22 december 2012 zaterdag

15 We hebben het toch niet geweten Non-fictie

BYLINE: Door Hans Wansink Foto Berry Stokvis / HH

SECTION: V Weekend; Blz. 10

LENGTH: 1349 woorden


Elke generatie schrijft haar eigen geschiedenis van de Tweede Wereldoorlog.
Bettina Stangneth en Bart van der Boom werpen met hun in 2012 verschenen studies
een nieuw licht op de Holocaust. Door Hans WansinkFoto Berry Stokvis / HH

De vernietiging van het Nederlandse Jodendom is een tragedie zonder weerga in
onze nationale geschiedenis. De Joden zaten, doordat ze geen kant op konden, aan
het begin van de bezetting al in de val. De Oostenrijkers die de leiding hadden
over bezet Nederland legden een enorme ijver aan de dag. Rijkscommissaris
Seyss-Inquart verklaarde tijdens zijn proces dat hij de Duitse instructies niet
had afgewacht.

In augustus 1941 waren alle Joodse tegoeden, samen een waarde vertegenwoordigend
van 400 miljoen gulden, geblokkeerd in afwachting van onteigening. Deze
'arisering' van hun ondernemingen maakte van de Joodse gemeenschap een arme en
behoeftige bevolkingsgroep.

De door de bezetter ingestelde Joodse Raad, een omvangrijke uit Joden bestaande
organisatie, werd ingeschakeld bij het deporteren van uiteindelijk 105 duizend
van de 140 duizend in Nederland levende Joden. Met goederenwagons van de
Nederlandse Spoorwegen werden zij naar de kampen Vught en Westerbork vervoerd.
Van daaruit werden ze naar diverse vernietigingskampen getransporteerd. De
meeste Nederlandse Joden kwamen om in de vernietigingskampen Auschwitz (60.000)
en Sobibor (34.300).

De eerste vijftien jaar na de oorlog was er nauwelijks aandacht voor de Joodse
tragedie. Er was, zowel bij de overlevenden als bij de niet-Joodse Nederlanders,
een ongemakkelijk stilzwijgen. Nederland hield in de jaren vijftig angstvallig
vast aan de mythe van 'verzetsland', zich beroepend op het feit dat de bevolking
geweigerd had zich te laten nazificeren.

Het stilzwijgen over het lot van de joden werd doorbroken door de enorme
publiciteit rond het proces tegen Adolf Eichmann, de SS-officier en organisator
van de Holocaust, in 1961 in Jeruzalem. Voor het weekblad Elsevier versloeg de
jonge schrijver Harry Mulisch het proces (zijn reportages zijn gebundeld in De
zaak 40/61).

Tot zijn verbijstering bleek Eichmann in de rechtszaal niets demonisch uit te
stralen. Eichmann poseerde met succes als de ondergeschikte die mechanisch
gehoorzaamde aan de bevelen van zijn superieuren.

Deze interpretatie van Eichmann als zielloos radertje in een
massavernietigingsmachine heeft decennialang een enorme invloed gehad. De
implicatie was: gehoorzaamheid is fout, ongehoorzaamheid is goed. Dat ging erin
als koek bij de naoorlogse generatie die in de jaren zestig volwassen begon te
worden. De kinderen gingen hun ouders ter verantwoording roepen.

De Nederlandse houding ten opzichte van de Jodenvervolging werd het morele
ijkpunt voor de naoorlogse protestgeneratie. De socioloog Herman Vuijsje
constateerde in Correct - Weldenkend Nederland sinds de jaren zestig (1997) de
wording van een nieuwe oorlogsmythe: Nederland deportatieland. Onze ouders waren
hetzij collaborateurs, hetzij laffe wegkijkers - in beide gevallen nauwelijks
minder schuldig dan de Duitsers zelf.

De jongeren ontwikkelden op basis van dit plaatsvervangende schuldgevoel - 'wat
zou ik in de oorlog hebben gedaan?' - een politieke opdracht: het 'herlevend
fascisme' moest bestreden worden. In elke agent school als het ware een SS'er en
verzet tegen de autoriteiten was met terugwerkende kracht verzet tegen de
moffen.

Vuijsje beschrijft het mechanisme van het ten eigen bate oproepen van de
oorlogsherinnering: 'In de jaren zeventig eigenden allerlei actiegroepen zich de
moord op de joden toe als kapstok voor eigen opinies en verlangens. Krakers
spraken van 'overheidsracisme' en 'deportatiepraktijken' en noemden
politieagenten 'mensenjagers'.

De naoorlogse generaties gingen ervan uit dat het hoge percentage uit Nederland
gedeporteerde Joden inderdaad te wijten was aan het wegkijken door de rest van
de bevolking. Het klinkt aannemelijk, maar die onverschilligheid veronderstelt
dat de omstanders wisten, of konden weten, wat er met de weggevoerde Joden in de
kampen gebeurde.

Abel Herzberg, Jacques Presser en Loe de Jong hadden geschreven dat men tijdens
de bezetting weliswaar vermoedde dat de Joden onder zeer zware omstandigheden in
Polen tewerk zouden worden gesteld, maar dat men niet wist dat de Joden
onmiddellijk na aankomst in Auschwitz werden vermoord. Zij werden niet langer
geloofd.

Ies Vuijsje (een neef van Herman) daagde in 2006 het historische establishment
uit met een frontale aanval op De Jong: 'De Endlösung was een publiek geheim.'
Het echte probleem was de ontkenning: men wilde het niet weten.

Bart van der Boom (1964) toont in Wij weten niets van hun lot de onhoudbaarheid
van deze visie aan. Het pièce de résistance van zijn boek vormen de 164
dagboeken van Joodse en niet-Joodse Nederlanders tijdens de oorlog. Uit die
dagboeken blijkt dat de rest van de bevolking niet onverschillig stond tegenover
de Jodenvervolging en niet wist dat de meeste weggevoerde Joden bij aankomst
werden gedood.

Die onwetendheid verklaart waarom veel Joden niet onderdoken. Wie dat wel deed
en gepakt werd, wist zeker dat hij werd gedood. Wie zich liet wegvoeren, had
misschien nog een kans, redeneerden zij.

In een bespreking van Van der Boom (in Boeken van 26 mei) memoreert Robin te
Slaa Mirjam Levie, gevangen in Bergen-Belsen. Zij noteerde op 29 januari 1944 in
haar dagboek dat een onbekende de dag daarvoor op een van de bedden had
geschreven 'Die letzten Juden gingen nach Auschwitz zur Vergasung (Tod)'.

Haar ontluisterende commentaar luidde: 'Een luguber geval, wat er precies mee
bedoeld wordt, weet niemand.' Zelfs na hun aankomst in Auschwitz konden sommige
Joden nog wekenlang niet geloven dat de ouderen, zieken en zwakken van hun groep
onmiddellijk waren vergast. Van der Boom kreeg voor het verslag van zijn
jarenlange onderzoek de Libris Geschiedenis Prijs.

En Eichmann? Bettina Stangneth (1966) maakt in Eichmann in Argentinië korte
metten met de mythe dat hij niet meer dan een ondergeschikte was die in de
anonimiteit uitvoerde wat hem werd bevolen. In werkelijkheid bleek de naar
Argentinië gevluchte Eichmann een fanatieke nazi die verklaarde dat hij er spijt
van had dat hij niet alle 10,3 miljoen Europese Joden naar de gaskamers had
weten te vervoeren.

Stangneth baseert zich op bandopnamen van gesprekken die de Nederlandse
journalist en voormalige SS'er Willem Sassen in 1957 in Argentinië met Eichmann
over diens leven voerde.

Harry Mulisch en vele anderen hebben zich door het acteertalent van Eichmann
tijdens zijn proces in Jeruzalem in de luren laten leggen. Eichmann was niet het
radertje in de vernietigingsmachine, maar de door sadisme en Jodenhaat gedreven
architect van de Holocaust.

Bart van der Boom: Wij weten niets van hun lot - Gewone Nederlanders en de
Holocaust.

Boom; 536 pagina's; EUR 29,90.

Bettina Stangneth: Eichmann in Argentinië.

Uit het Duits vertaald door René van Veen en Catalien van Paassen. Atlas
Contact; 704 pagina's; EUR 69,90.

de ogen van eichmann

Verslaggever Harry Mulisch bij het proces-Eichmann:

'Voor de oorlog was hij een onzichtbare SD-klerk, tijdens de oorlog een
onzichtbare SS-officier, na de oorlog een onzichtbare, ondergedoken nazi, het
laatste jaar een onzichtbare gevangene in Israël. En nu is Eichmann plotseling
zichtbaar geworden. Iedereen houdt zich bezig met dit feit, niemand durft erover
te schrijven. Hij blijkt een mens: een wat groezelige, verkouden man met een
bril op.'

'Men heeft hier geschreven, dat hij slangenogen heeft (France Soir), en ook dat
elk van zijn ogen een gaskamer is (Libération). Maar in werkelijkheid zijn zij
zacht en enigszins fluwelig, wat alleen maar huiveringwekkender is.'

'Eichmann gehoorzaamde de bevelen van priesters, van wie hij wist, dat zij vals
waren. ( ) Uit deze opvatting komt 'het bevel' tevoorschijn als iets dat groter
is dan hij die het geeft en hij die het krijgt - als een bovenmenselijke macht,
die gehoorzaamd moet worden, waar hij ook vandaan komt.'

Uit: Harry Mulisch: De zaak 40/61. Een reportage

Harry Mulisch en vele anderen hebben zich door het acteertalent van Eichmann
tijdens zijn proces in de luren laten leggen

LOAD-DATE: 21 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               6 of 200 DOCUMENTS



                                 de Volkskrant

                           15 december 2012 zaterdag

BYLINE: Hans Wansink

SECTION: Boeken; Blz. 8

LENGTH: 415 woorden


Hellema doet recht aan Nederland in de jaren zeventig - iets te veel.

De 'lange jaren zeventig', de roerige periode van maatschappijkritiek en
tegenactie die begon in 1968 en eindigde in 1982, roepen nog steeds heftige
emoties op. Velen denken met weemoed terug aan een tijd van engagement met de
verworpenen der aarde en van bevrijding uit godsdienstige, patriarchale en
seksuele benauwenis. Anderen zien juist narcistische navelstaarderij en
minachting voor de hardwerkende Nederlander als 'klootjesvolk'.

Maar hoe zat het nu precies? De Utrechtse historicus Duco Hellema heeft een
handzame inventaris gemaakt van de belangrijkste evenementen en spelers in een
samenleving op drift.

Maar Hellema wil meer. Hij wil afrekenen met het beeld dat Nederland in die
jaren als 'gidsland' een excentrieke progressieve koers ging varen - de
'hollanditis' - waarna in de jaren tachtig een proces van 'normalisering' op
gang kwam: aanpassing van het Nederlandse beleid aan de economische realiteit,
de NAVO en de eisen van de Europese integratie.

Hellema heeft verschillende tegenargumenten. Zijns inziens past de ontwikkeling
van Nederland in een westers patroon, waarbij halverwege de jaren zeventig het
progressieve tij verliep om over te gaan in een lange conservatief-liberale
golf. Hellema wijst voorts op de komst van tegenbewegingen: de Evangelische
Omroep en de VVD van Wiegel die samen met De Telegraaf garen spon bij de
polarisatie tegen het 'potverteren' van het kabinet-Den Uyl .

Het zijn nuttige nuanceringen, maar ze overtuigen niet helemaal. Een zelfbewust
conservatisme à la Reagan of Thatcher heeft de Nederlandse politiek nooit
gekend. Het verzet tegen 'zelfbeschikking' - van abortus, via euthanasie en
legalisering van softdrugs tot homohuwelijk - concentreerde zich in de marge van
een door en door seculiere samenleving. Tot diep in de jaren negentig werd
slecht nieuws over achtergestelde groepen als asielzoekers, migranten en
uitkeringsgerechtigden verdonkeremaand om 'stigmatisering' te voorkomen.

Hellema onderschat de precaire positie waarin de Nederlandse economie aan het
eind van de jaren zeventig was terechtgekomen: faillissementen, ongekende
(jeugd-)werkloosheid, een begrotingstekort van 8,9 procent. Ingrijpen was niet
zozeer een ideologisch gemotiveerde 'ruk naar rechts', zoals Hellema Ruud
Lubbers c.s. voor de voeten werpt, als wel onvermijdelijk.

non-fictie geschiedenis

jjjjj

Actie en reactie

Duco Hellema: Nederland en de jaren zeventig

Boom; 350 pagina's; EUR 24,90.

LOAD-DATE: 14 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               7 of 200 DOCUMENTS



                                 de Volkskrant

                           15 december 2012 zaterdag

Oplaadbaar onvermogen Medialogica;
Geelen over humor en fatsoen

BYLINE: Door Jean-Pierre Geelen

SECTION: V Weekend; Blz. 2

LENGTH: 742 woorden


Twee Australische radiomakers boden hun excuses aan voor een uit de hand gelopen
grap, maar ook de reacties daarop sloegen door. Door Jean-Pierre Geelen

Hoe zou het toch met Lulu zijn? Lulu le Sage. Ze werkte in de jaren negentig op
de Franse ambassade. Haar voornaam was ontsproten aan de toen nog
jongensachtige, broeierige fantasie van Beau van Erven Dorens, die haar
dagelijks bestookte op Talkradio. Niemand die het hoorde, vandaar dat de
radiozender het niet lang uitzong, maar Lulu was duidelijk in de war van de
licht erotische toenaderingspogingen van Van Erven Dorens, die hij live de ether
in slingerde.

Sorry, maar het was lachwekkend.

Net als jaren eerder Jack Spijkerman, die in zijn Steen en Beenshow op 3FM
'vreemdzinnige gesprekken' voerde met nietsvermoedende telefonistes. 'U spreekt
met blablabla van onderhoudskantoorbusiness. Ik heb indertijd bij u een
zuigtromet aangeschaft, A 41, B 42, C 3, en daarvan is de droogknoeper kapot.
Dat is de droogknoeper met de halogeenverlichting, van het
voorzetkoffieafhangingsapparaatmechanisme. Wat kost een nieuwe droogknoeper?
Weet u ook wat het oplaadbare onvermogen is?'

Humor ten koste van de gewone man - geen VARA-haan die ernaar kraaide. Dat ligt
nu - even - anders, na de zelfmoord van de Brits/Indiase Jacintha Saldanha, die
de telefoon opnam van het ziekenhuis waar de zwangere Kate Middleton lag. De
twee Australische grappenmakers hadden zich voorgedaan als koningin Elisabeth en
prins Charles. Zo kreeg de wereld, onder gegniffel van de dj's, te horen dat
Kate lag te slapen. Geen wereldprimeur, wel een wereldgrap.

Totdat Jacintha ten onder ging aan het wereldwijde gebulder om haar 'blunder',
of de naschok van de explosie. In één keer sloeg het gebulder om in kritiek
jegens de crimiclowns van de radio. Inmiddels hebben zij op tv huilend excuus
gemaakt.

In het RTL-programma EditieNL wees mediahistoricus Huub Wijfjes de twee na. Hij
zag in de tranen 'een vorm van schijnheiligheid': 'Je krijgt er
plaatsvervangende schaamte van. Je gebruikt de goede naam van de koningin om je
eigen publiek te vermaken. Dat vind ik onaanvaardbaar. Het blijkt nu ook, dat
het onaanvaardbaar is. Ik denk dat we hier de grens hebben bereikt van de
fatsoenlijkheid waaraan iemand zich moet houden.'

Misschien hebben historici wat langer de tijd nodig om te leren van het
verleden, maar de verontwaardiging van Wijfjes komt wel laat. Waar was hij een
week eerder? En in de tijd van Spijkerman? Zeker ook nooit geluisterd naar Talk
Radio?

Leedvermaak tiert welig in de Nederlandse media, televisie voorop. Velen zagen
de kiem in Paul de Leeuw, die in 1992 in De schreeuw van de Leeuw de jongen
Keesje afzeek. 'Je mist twee tandjes, hè? Laat es zien  Je hebt een hele gleuf
in je bek, joh. Deed papa daar één avond over of twee?'

Keesje zong een lied van zijn held Gordon; nogal vals. De Leeuw. 'Ik zou als
jouw vader nóg meer tanden uit je bek hebben geslagen. Ik zou me echt
doodschamen voor je. Je bent een loser! Een misselijkmakend kind ben je!' Alles
bleek een grap: Keesje was de neef van De Leeuws tv-tante Hanneke Groenteman, en
is inmiddels professioneel muzikant Keez.

De jaren negentig baarden de shock-logs, shock-jogs en shock-docs. We hebben
sindsdien massaal gelachen om het afzeiken van Idols-kandidaten. Gordon: 'Geef
haar een nekschot!' Het veel warmere The Voice leek een kentering, maar
leedvermaak zit in de genen. De kleuter die zijn melktandjes stukvalt op de rand
van een zwembad is de held in De Leukste Thuis. Balkenende die van een
skateboard kukelt: herhaal het honderd malen, en alle malen zullen we wenen -
van het lachen. Patty Brard die zich een bloedlip duikt in Sterren Springen:
televisieboer Reinout Oerlemans ging er glunderend mee de internationale beurzen
over.

In DWDD zat dinsdag een jongen van 11, met flaporen en stekeltjes. Op Twitter
klonk het nekschot. @LavieJanRoos: 'De grootste flaporen everrrrrrrr bij #dwdd
nu. Maar zijn kapsel verbergt veel.' @DJBix: 'Als je zo'n oren hebt en je moeder
vindt opgeschoren haar goed, dan houdt ze niet van je. #dwdd'.

Laat het ventje in godsnaam overeind blijven. De genen van een volk laten zich
moeilijk manipuleren. De enige, bittere les die de Australische dj's ons
leerden, luidt: ook een goede grap kan mislukt zijn. Ons lachen is oplaadbaar
onvermogen.

Jean-Pierre Geelen en Wilma de Rek beschouwen om en om de grotere verbanden in
de media van deze week

Leedvermaak tiert welig in de Nederlandse media, televisie voorop

LOAD-DATE: 14 December 2012

LANGUAGE: DUTCH; NEDERLANDS

GRAPHIC: De Australische dj's Mel Greig (links) en Michael Christian.Foto
Reuters

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               8 of 200 DOCUMENTS



                                 de Volkskrant

                           13 december 2012 donderdag

Geachte redactie

BYLINE: Nicolette Marié, Coos Huijsen, Ilco van Buuren,

SECTION: Opinie en Debat; Blz. 31

LENGTH: 607 woorden


Stapel

Ik lees bij Aaf Brandt Corstius (V, 12 december) dat Diederik Stapel in zijn
onvolprezen meesterwerk Ontspoord onder meer een licht absurdistisch drama
aanhaalt dat hij als puber meemaakte, over een man en een vrouw die een bal
overgooien in hun keuken.

Dit deed mij sterk denken aan een verhaal van Remco Campert, getiteld 'De Bal'
(uit het boekje Eetlezen, met columns uit de Volkskrant, uitgebracht in 1987).
'Op de middelbare school,' schrijft Campert, 'heb ik eens met een vriend voor
het jaarlijkse schoolfeest een cabaretachtige voorstelling bij elkaar bedacht en
ook (nu ja) gespeeld (...) Ons slot- en hoofdnummer was een schets die we 'De
Bal' hadden genoemd en die er voornamelijk uit bestond dat mijn vriend en ik (in
mijn Hawaii-hemd) handelingen met een bal verrichtten.

'We wierpen de bal op, lieten hem stuiteren of speelden hem elkaar toe.
Misschien was die bal wel God of de wereld of een diepe gedachte of het absolute
niets - men kwam er niet achter. Zo af en toe zeiden we op een speciale toon, nu
eens resoluut, dan weer peinzend: 'De bal...' Het doek viel in grote stilte.
Zowel het lerarenkorps als de leerlingen waren in de greep van een alles
aantastende vervreemding. Hier was wat gebeurd; maar wàt?'

Ik denk dat de heer Stapel het erg moeilijk zal vinden aan te geven waar zijn
inspiratie vandaan komt.

Nicolette Marié, Bierum

Europa

Terecht heeft PvdA-minister Plasterk 'levensgrote bezwaren' tegen het voorstel
dat het Europees Parlement gaat bepalen welke Nederlandse parijen financiële
steun krijgen (Ten eerste, 10 december). Een bijna unanieme Tweede Kamer zou
zijn mening delen. Maar hoe is het mogelijk dat een Kamermeerderheid ooit
akkoord is gegaan met een Europese verdragsregeling, die dit soort zaken
mogelijk maakt? Ergens moeten we in de fout zijn gegaan.

Zelf was ik als idealistisch tiener lid van de Europese Beweging, maar nooit
heeft me zo'n ondemocratisch 'weg-met-ons' sentiment voor ogen gestaan!

Uiteraard is Europese samenwerking op veel terreinen wenselijk en noodzakelijk.
Maar wie van de huidige eurocraten durft/wenst zich eigenlijk nog af te vragen
hoever de gewone burger in de afzonderlijke Europese staten daarbij wil gaan?
Uitgangspunten als democratie of pluriformiteit als wezenlijk voor de Europese
cultuur lijken zelfs vergeten.

Geen wonder dat in kringen van eurocraten de slagvaardigheid van een Bismarck
wordt geprezen. Maar dit was een pure autocraat, die niet door overleg maar door
geweld (durch Blut und Eisen) een autoritair Duitsland tot stand bracht. Het
lijkt me dat de huidige eurocratische koers niet alleen de identiteit van de
afzonderlijke staten bedreigt, maar ook het karakter van de uiteindelijke
Europese samenwerking. Begrijpelijk dat Alfred Pijpers daarom waarschuwt tegen
de 'totale' Europese Unie (O&D, 12 december).

Coos Huijsen, Amsterdam, historicus en oud-Kamerlid

Factory Outlets

Raymond Gradus en Brigitte Bauer voeren een filippica tegen de zogenaamde
Factory Outlets. Zij geven o.a. aan dat die centra een bedreiging vormen voor de
kleine winkels in kleding en (sport)schoeisel (O&D, 11 december). Ik zou de zaak
eens van een andere kant willen belichten. Wie weleens in Amsterdam winkelt,
moet tot de conclusie komen dat er wel erg veel textiel, c.q. mode- en
(sport)schoenenzaken zijn, die zich in hun assortiment nauwelijks van elkaar
onderscheiden.

Het zou mij als consument een waar genoegen zijn als de sanering van het
genoemde overdadige aanbod leidt tot een gevarieerder winkelbeeld in de
Nederlandse binnensteden. Minder mode en schoenen, meer speciaalzaken: dat zou
mijn credo zijn. Met dank aan de Factory Outlets.

Ilco van Buuren, Amsterdam,

LOAD-DATE: 13 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               9 of 200 DOCUMENTS



                                 de Volkskrant

                            8 december 2012 zaterdag

Uit de kunst Televisie;
beschouwing kunst in de serie 'de gouden eeuw'

BYLINE: Wieteke van Zeil

SECTION: V Weekend; Blz. 4

LENGTH: 1521 woorden


Het gezicht van de Gouden Eeuw wordt bepaald door de kunst uit die periode, die
nog altijd wereldwijd wordt geroemd. Kunstcriticus Wieteke van Zeil kijkt naar
de rol van de kunst in de serie De Gouden Eeuw. Wat zegt het over toen, en over
nu?

Gewone burgers met grote ondernemingsdrang. Gewone huisvrouwen die hun straatje
vegen. Gewone kinderen die bellenblazen en met de kat spelen. Gewone huizen en
gewone, sobere kerken. Gewoon als in: Hollands. In de loop van de geschiedenis
is het gewoon geworden de Gouden Eeuw als een voorbeeld voor het nu te zien.
Zoals Florence zich altijd zal moeten verhouden tot z'n 15de eeuw, en Parijs tot
z'n 18de eeuw, zo gaat Holland nooit echt loskomen van z'n welvarende,
succesvolle 17de eeuw. Als een dominante vader die je in je spiegelbeeld
terugziet, met z'n goede en z'n kwaaie trekken, en als jij het niet ziet, dan
zeggen de mensen om je heen het wel tegen je. Zie het er maar mee te doen.

Dat gezicht van de Hollandse 17de eeuw wordt bepaald door duizenden kunstwerken,
voornamelijk schilderijen. Die schilderijen geven iets prijs van het karakter
van die eeuw, en het leven van toen. Dat was uniek: voor het eerst in de
geschiedenis drongen het alledaagse leven en de alledaagse mens, tot de armsten
aan toe, door in de beeldende kunst. En dan is het héél verleidelijk om in die
beelden tezamen één groot beeldverslag van de meest succesvolle eeuw voor
Holland te zien.

In de serie De Gouden Eeuw zit één aflevering die apart gaat over de kunst. Maar
ook in de rest van de uitzendingen is er geen gebrek aan kunst - juist door die
geroemde 'beschrijvende' waarde van de schilderijen, is het ideaal materiaal. Zo
dicht als je maar kunt komen bij een live reportage van het 17de-eeuwse leven.

Toch is er één klein euvel: met de kunst van de Gouden Eeuw kun je alle kanten
op. Zo eenduidig als het lijkt, zo glad en vormeloos het blijkt als je het gaat
proberen te interpreteren.

Neem een fenomeen dat uniek is voor Holland in die tijd: het groepsportret. Toen
in 1902 de Duitse denker Aloïs Riegl De Staalmeesters (1662) van Rembrandt voor
zich zag, zag hij een momentopname van een vergadering. Een typische verbeelding
van een corporatieve samenleving; Rembrandt had de mentaliteit van de regenten
gevangen in hun uiterlijke verschijning. Riegl schreef toen de fotografie net
opkwam en er, jawel, een corporatieve samenleving ontstond.

Toen de Nederlandse kunsthistoricus Henri van de Waal vlak na de Tweede
Wereldoorlog De Staalmeesters voor zich zag, zag hij vooral een vormoplossing.
Een briljante, dat wel; Rembrandt kon als geen ander vlakken en kleuren indelen,
en tot formele oplossingen komen met het onderwerp dat hij voor zich had. Niet
vreemd; Van de Waal was opgegroeid met Cézanne en Mondriaan. Veel formeler krijg
je het niet.

Dan Bob Haak, de innemende kunsthistoricus en directeur van het Amsterdams
Historisch Museum rond 1970. Toen hij de verschillende regentengroepen van de
wees- en armenhuizen uit zijn collectie zag, zag hij naast de schilderkundige
oplossingen juist voornamelijk de sociale ongelijkheid en maatschappelijke
omgang met de armen. Herkent iemand hier de geest van de jaren zeventig? Van de
20ste eeuw, bedoel ik.

Simon Schama ten slotte, de barokke Britse kunst- en geschiedenisverteller,
noemt in Overvloed en onbehagen (1987) een groepsportret van de Regentessen van
het Burgerweeshuis in Amsterdam 'een onbeschaamd stuk filantropische eigendunk'.
Nederlander zijn betekent nog steeds, volgens Schama, 'leren leven met de morele
dubbelzinnigheden van het materialisme'. En de plicht tot liefdadigheid. Is die
dubbelzinnigheid, de embarrassment of riches zogezegd, typisch 17de-eeuws
Hollands, of zegt het meer over de eind 20ste-eeuwse welvaart in de
Angelsaksische wereld?

Je ziet wat je bezighoudt. En de werkelijkheid van nu is niet zo heel makkelijk
van je af te schudden als je naar de kunst van toen kijkt. Elke tijd heeft
bovendien zijn smaak, die een stempel drukt op de waardering van de kunst van de
Gouden Eeuw. In de 18de eeuw vond kunstkenner Arnold Houbraken Rembrandts weinig
idealiserende benadering van de werkelijkheid maar niks, in zijn Grote
Schouwburg (1718). Rembrandt schilderde zelfs een dode aap op een groepsportret,
omdat die aap tijdens het schilderen stierf. Tot groot ongenoegen van de edele
familie die werd afgebeeld - volgens Houbraken dan. De schilder had wel wat
selectiever mogen zijn, en de lelijke dingen achterwege moeten laten in zijn
kunst.

Die mening hield tot diep in de 19de eeuw stand. Pas aan het eind van die eeuw
had men er weer belang bij zijn 'compromisloze realisme' te waarderen, ingegeven
door het realisme in de kunst en literatuur van het fin de siècle. Wat Houbraken
betreft, was Jan Steen trouwens net zo'n dronkelap als de mannen die hij in zijn
schilderijen schilderde, en Adriaen van Ostade net zo'n onbehouwen boer: je bent
wat je schildert. Maar ook daar blijkt niet zo heel veel bewijs voor te zijn.

En wij, nu, denken altijd maar dat het die portretten zijn die de schilders
destijds roem bezorgden. Zou het iets met een mens-centraal denken in de 20ste
eeuw te maken hebben? Individualisme? Hoe dan ook, het wás niet de topkunst in
die tijd, slechts bijvangst, grotendeels. Wat een reclamecommercial is voor een
serieus regisseur; om z'n brood mee te verdienen en daarmee het echte werk
mogelijk te maken. Dat creatieve werk, dat was niet het portret, niet het
landschap en zelfs niet eens het stilleven. Dat was een historiestuk: een
schilderij met een afbeelding van de bijbelse of mythologische geschiedenis,
liefst met een in de 17de eeuw 'actuele blik'.

De Gouden Eeuw-serie laat ons wat dat betreft in de waan. Het is interessant te
zien wat de rol is die kunst hierin krijgt toebedeeld, en de betekenis. Je kunt
er immers veilig van uitgaan dat dat evenveel zegt over onze tijd als over toen.
In aflevering 9, over kunst, dringen de makers door tot de handel en spreken
daarbij spelers met ieder een eigen historisch gegroeide waarde, zoals Jan Six
X, nazaat van Jan I, voor wie Rembrandt een 'vriendenportret' maakte. En Pieter
Dreesmann, van Vroom zeg maar, die met zijn vrouw Olga een indrukwekkende Gouden
Eeuw-collectie had, maar deze afgelopen zomer veilde - een van de stukken, een
stil zeegezicht van Willem van de Velde II hangt nu in het Rijksmuseum. De NTR
was bij de veiling.

Het reflecteert niet alleen de smaak van nu, maar voor een deel ook de
wetenschappelijke aandacht die de Gouden Eeuw in de afgelopen jaren heeft
gekregen: die voor de handel en de kunstmarkt. Hoe ging de schilder om met zijn
waar en wie kocht het? De kennis van de 17de-eeuwse kunstmarkt is nu veel groter
dan vijftien jaar geleden, en verklaart veel van de kunst van de Gouden Eeuw. De
opkomst van een vrije markt bijvoorbeeld zorgde ervoor dat schilders werk 'in
serie' gingen maken, in plaats van wachten op de wensen van een opdrachtgever.
Vandaar de vele landschappen en stillevens, onder meer. Ook ontstond toen de
kunsthandelaar zelf, zoals Rembrandts oom van zijn vrouw Hendrick van
Uylenburgh.

Toch is die economische benadering ook opnieuw een beperking. We denken over
kunst in termen van geld, steeds meer. Rembrandt staat voor miljoenen, het
veilingwezen bloeit tegen de klippen van de crisis op en op vergelijkbare manier
als in de Gouden Eeuw halen de superrijken van vandaag de duurste kunst binnen
om zichzelf status aan te meten.

Nog niet zo heel lang geleden, een jaar of veertig, was leerzaamheid en
deugdzaamheid het bepalende frame waarbinnen we de 17de-eeuwse kunst
waardeerden: alledaagse taferelen hadden allerlei dubbele betekenissen en morele
waarschuwingen tegen een al te ijdel en lichtzinnig leven. Aan dat lichtzinnige
leven is nu overgegeven, zo lijkt het, niet alleen in de serie maar voor een
groot deel in de algemene smaak van het publiek.

Toch zijn er aan de randen al interessante dingen waar te nemen. Zoals een
herwaardering voor de kunst die toen als allerbeste gold: de historiekunst. In
de filmindustrie is het historische en mythologische heldenverhaal een succes,
al was het maar omde stoere vechtscènes. In verschillende tentoonstellingen is
herwaardering van de historiestukken te zien, zoals nu in Rewind in Rijksmuseum
Twente.

De kunstenaars van de Gouden Eeuw mochten dan de geschiedenis gebruiken om de
actuele onderwerpen te verbeelden; wij gebruiken voorlopig nog de Gouden Eeuw om
onze tolerantie, zelfverwezenlijking en ondernemingszin te duiden. Om weer te
kunnen zeggen: kijk, ze deden toen net als nu. Tot de bouwfraude aan toe. Het
wachten is op een nieuw keerpunt.

Verder lezen

Simon Schama, Overvloed en Onbehagen, 1987. Contact.

Bob Haak, Hollandse schilders in de Gouden Eeuw, 1975. W Books.

Frans Grijzenhout (red.), De Gouden Eeuw in perspectief, 1992. SUN.

Jeroen Boomgaard, De verloren zoon, Rembrandt en de Nederlandse
kunstgeschiedschrijving, Babylon-de Geus, 1995. Thijs Weststeijn, The Visible
World, Samuel Van Hoogstraten's Art Theory And The Legitimation Of Painting In
The Dutch Golden Age. 2008. Amsterdam University Press.

De werkelijkheid van nu is niet zo heel makkelijk van je af te schudden als je
naar de kunst van toen kijkt

LOAD-DATE: 7 December 2012

LANGUAGE: DUTCH; NEDERLANDS

GRAPHIC: Het schilderij Aeneas bij Latinus (1661) van Ferdinand Bol. De
onderhandeling tussen de Bataafse veldheer Civilis en de Romein Cerealis deed de
17de-eeuwse Hollanders denken aan hun eigen strijd tegen de Spanjaarden.
Hollanders vereenzelvigden zich met de Batavieren. Foto Rik Klein Gotink /
Collectie Rijksmuseum

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              10 of 200 DOCUMENTS



                                 de Volkskrant

                            8 december 2012 zaterdag

BYLINE: Marien van Schijndel,  Peter Sluiter, Bart de Zwart, Emma Braak,
Mireille Van Staveren, Berend Sommer, Hylke ten Cate, A. Jacobsen, Jorgen
Hermann, Michiel Pam,  Afke Groen, Gerben van Kleef,

SECTION: Opinie en Debat; Blz. 36

LENGTH: 2192 woorden


Voetbalgeweld

Nog een weekje en dan is de verontwaardiging over de dood van een gemolesteerde
grensrechter weer weggeëbd. Eerst nog even een rituele stille tocht en misschien
voor de verandering in de voetbalkantine een gesprekje onder het genot van een
kopje koffie of een energydrankje.

Maar de kans is groter dat we die extra tijd gebruiken om de
sinterklaascadeautjes om te ruilen. Het is vervelend dat verontwaardiging vaak
een ritueel is geworden en nooit leidt tot werkelijke actie. Wie 's zondags de
opgewonden professionele voorbeelden ziet voetballen met hun afbekgedrag van
scheidsrechters moet niet verbaasd zijn dat hun invloed terug is te vinden op de
amateurvelden. Gezag niet kunnen accepteren, het wordt naadloos gekopieerd in
het amateurvoetbal. Wie zijn passie in een amateurclub kan steken, is te vaak
bereid - al was het maar om er bij te blijven horen - een oogje dicht te knijpen
als iemand over de schreef gaat: 'ik moet al genoeg formulieren op mijn werk
invullen'. In het amateurvoetbal willen te veel clubs topsport op amateurniveau
bedrijven. Ze spiegelen zich aan het verkeerde voorbeeld.

De puber die niet zo goed kan voetballen en daardoor geen deel uitmaakt van een
selectieteam, maar die voetballen nog steeds leuk vindt, kan vaak rekenen op
onverschilligheid. Op slechte organisatie, mensen die zich niet aan de afspraken
houden, ouders die niet willen rijden en jeugdleiders tegen wil en dank.

En dat allemaal in een levensfase waar je juist moet leren omgaan met regels en
grenzen. Toen ik jeugdleider werd van een recreatieteam in de B-junioren, was
mijn doel niet zozeer kampioen te worden. Mijn doel was al die ouders minimaal
een keer langs de lijn te hebben zien staan. Sfeer, betrokkenheid, organisatie ,
uitdaging en verleiding waren de dragers van die benadering. We werden tegen de
verwachting van het jeugdbestuur in trouwens op een haar na kampioen. Langs de
lijn voltrok zich een opvoedingscursus, waar ieder Centrum voor Jeugd en Gezin
jaloers op zou zijn.

Amateurvoetbal zou andere doelen moeten stellen. Daar zou de KNVB veel meer op
moeten koersen. Schrijf maar vast de terugkerende afspraak in de agenda.
Zaterdagmiddag. Samen kijken naar ons voetballende kroost. Ouders die er niet
staan, nodigen we uit op de koffie. En sponsors zouden ouderbeleid in de
tegenprestatieafspraken op moeten nemen. Het is weg van de lange adem, maar de
oplossing hoeft niet zo ingewikkeld te zijn.

Marien van Schijndel, Deventer

Voetbalgeweld (2)

Daar sta je in je vrije tijd met een vlag in je hand langs een witte lijn en
word je door spelers en toeschouwers verrot gescholden. Gebeurt al jaren; ik
weet het als ex-scheidsrechter en ex-grensrechter. En niemand heeft er iets aan
gedaan, ook mijn club SV Almere niet, want ook wij hebben duizenden
grensrechters van de tegenstander de huid volgescholden.

Als 'onze' grensrechter soortgelijke discutabele vlagbewegingen maakte 'pakte
hij punten voor onze teams'. Zo ging en gaat het bij de vele honderden clubs en
op duizenden velden in Nederland. Na het schelden volgt bijna vanzelf wat
dreigen en duwen. En nog steeds doet niemand iets. Wat gebeurt er in 90 procent
van de gevallen na de wedstrijd? Dan vragen beide teams, die elkaar soms bijna
naar het leven stonden: scheids, vergeet die kaarten nou, het is maar een
lolletje.

Niet dus, een deel van de wedstrijden is geen lolletje meer. Maar de
scheidsrechters verlangen ook naar een biertje aan de bar en gaan daar dan vaak
in mee. De stap van schelden naar schoppen is een grote, maar een (te groot)
aantal keren per jaar wordt die grens overschreden, nu met fatale gevolgen voor
onze Almeerse stad- en sportgenoot.

Ongelooflijk? Misschien. Maar gezien de agressie op allerlei terreinen, die het
beste wordt geïllustreerd door agressie bij calamiteiten tegen politie en
ambulancepersoneel, misschien toch minder ongelooflijk. Het is een spiegel van
de maatschappij.

Peter Sluiter, Almere

Voetbalgeweld (3)

Met het afgelasten van alle wedstrijden door de KNVB dit weekeinde los je het
probleem van geweld in het amateurvoetbal niet op. Stimuleer de onderlinge
zelfredzaamheid en verantwoordelijkheid van spelers. Laat gewoon alle
wedstrijden zonder scheidsrechter, grensrechter en supporters spelen. Net als
vroeger op het schoolpleintje.

Bart de Zwart, Ouderkerk aan de Amstel

Voorbeeld

Ik lees dat de heer Verdaas vindt dat hij een voorbeeldfunctie heeft (Ten
eerste, 7 december), en dat hij daarom de eer aan zichzelf houdt en aftreedt als
staatssecretaris. Meneer Verdaas: een voorbeeldfunctie betekent dat u van
tevoren nadenkt, en dan de keuze maakt dingen die niet horen ook niet te doen.
Niet dat u ze gewoon doet, en achteraf de consequenties neemt als er alsnog
gedonder van komt. Dat is geen voorbeeldfunctie, dat is een slecht voorbeeld
geven.

Emma Braak, Amsterdam

Discriminatie

Het besluit van staatssecretaris Sander Dekker (VVD) om alleen de subsidiëring
van religieuze zenders volledig stop te zetten, vind ik een duidelijke vorm van
discriminatie, verboden door Artikel 1 van onze Grondwet. Denkt hij nu echt dat
gelovige Nederlanders voortaan 'bediend' zullen worden door seculiere omroepen
als de VARA, WNL en PowNed, die alleen maar aandacht aan religie besteden als ze
deze belachelijk kunnen maken? So far voor tolerantie en pluriformiteit in dit
bekrompen kikkerlandje.

Mireille Van Staveren, Utrecht

Schrijversleed

Verbaasd las ik het opiniestuk van de schrijver Peter Drehmanns (O&D, 3december)
waarin hij protesteert tegen de gevestigde uitgeverijen. Zijn klacht is dat er
een geestelijke nivellering plaatsvindt, die wordt gerechtvaardigd door de
economisch slechte tijden. 'Pegasusberijders' en andere ervaren schrijvers
moeten wijken voor snelle eendagsvliegen. Met zijn opgeblazen retoriek gaat hij
echter voorbij aan het ware doel van de schrijver: een boek aan de man brengen.

Drehmanns veronderstelt dat uitgeverijen in dienst staan van de schrijver. In de
loop der jaren zouden uitgevers hun beleid steeds meer laten bepalen door de
toenemende commercialisering. Het lijkt me nogal naïef om te denken dat
uitgeverijen voorheen uitsluitend in dienst stonden van de schrijver. Een boek
wordt nooit gepubliceerd uit liefdadigheidsoverwegingen - de schoorsteen moet
roken. Natuurlijk is het treurig als een doorgewinterde romancier de straten
moet afstruinen op zoek naar een uitgever, maar de laatste partij heeft het
volste recht om een manuscript te weigeren. Dramatische verkoopcijfers zijn hier
een legitieme reden voor.

Daarom vind ik het merkwaardig dat Drehmanns denkt dat zijn staat van dienst als
auteur hem voorrechten zou verlenen ten koste van nieuwkomers in de letteren.
Vooral stuitend vind ik de laatdunkende houding tegenover de schrijver die zijn
boek wil aanprijzen in een televisieprogramma.

Het lag er al vanaf de eerste zin van zijn stukje bovenop: hier wordt een groot
schrijver door het gewone volk verkeerd begrepen. Dat ligt natuurlijk aan de
commercie en aan het feit dat alles sneller en jonger moet, en niet aan het
gebrek aan talent van een ouder wordende schrijver.

Berend Sommer, Leiden, student geschiedenis

Basisschool en techniek

In de Volkskrant van 5 december pleitten VVD en PvdA voor de invoering van het
vak techniek op de basisschool. Ik zou willen pleiten voor de herinvoering van
het vak rekenen op de basisschool en het vak wiskunde op de middelbare school.
In de jaren zestig van de vorige eeuw werd tot een grote hervorming van het
middelbaar onderwijs besloten.

Het gymnasium, de hbs, de mms en mulo met vaste vakkenpakketten werden vervangen
door vwo, havo en mavo met vaste basis voor de onderbouw en keuzepakketten voor
de bovenbouw. De Mammoetwet ging in 1968 in, en rond 1970 kwamen de
randvoorwaarden voor de keuzepakketten. Daar is de fatale beslissing genomen om
slechts Nederlands en één moderne vreemde taal verplicht te stellen.

Dat leidde met name tot de introductie van havo met feestpakket, waar veel
leerlingen met een opgeleukte wiskunde werden toegelaten. Eigenlijk was de enige
hbo-opleiding voor havo met feestpakket de pabo. Inmiddels zijn dan ook de
meeste kennisvakken op de basisschool vervangen door het vak omgangskunde.

Deze ontwikkeling noopte ertoe wiskunde op de middelbare school te vervangen
door begrijpend lezen van verhaaltjes met getallen. Zo mag je niet meer vragen:
'wat is de omtrek van een rechthoek van 4 bij 5 meter?' Het moet worden: 'ik heb
een kamer van 4 bij 5 meter, waarin een plint wordt aangebracht. Hoeveel meter
plint is daar nodig?' Daarop volgde de vraag: 'wat is een plint?'

Als het onderwijs op basis- en middelbare school weer op orde is, heeft het pas
zin leerlingen op de basisschool techniek aan te leren.

Hylke ten Cate, Haarlem

Basischool en techniek (2)

Techniek op de basisschool, heette dat vroeger niet handvaardigheid? Wanneer is
dat dan afgeschaft?

A. Jacobsen, Dordrecht

Metropole Orkest

Maandag debatteert de Tweede Kamer over het voortbestaan van dit orkest. Dat
heeft deze week twee Emmy Awards gekregen, de dertiende en veertiende op rij.
Het Metropole Orkest heeft gezegd vijftig procent te willen bezuinigen, maar als
de plannen van de minister doorgaan zal het orkest in 2013 verdwijnen. Dit
ondanks het positieve oordeel over het Metropole Orkest van de Raad voor Cultuur
en de wens van vele Nederlanders om dit unieke orkest in stand te houden.

Dit prachtige orkest, met zijn unieke geluid, moet blijven. Elk stuk dat zij
spelen is herkenbaar aan de sound van dit orkest. Volgens mij zijn letterlijk
alle muziekprofessionals het erover eens dat het Metropole Orkest een geweldig
orkest is. Dat heeft toch veel waarde? Dat kan de politiek toch niet naast zich
neerleggen?

Voor mij persoonlijk zou het een groot verlies zijn als het verdwijnt. Alles wat
het maakt is herkenbaar en gewoon goed gemaakt.Je hoort de passie in de muziek
terug. Mijn opa, Hein Hermann, was violist in het orkest, mijn vader Karel
Hermann heeft massa's partituren gekopieerd in opdracht van het orkest. Als
kleine jongen liep ik tussen de muzikanten door tijdens de repetities. In mijn
beleving was er altijd een geweldige sfeer en werd er altijd hard gewerkt. Ik
heb dat gevoel nu nog meer als ik zie wat er geproduceerd wordt.

Het Metropole Orkest hoort thuis in het Nederlandse culturele landschap. Sterker
nog, het hoort thuis in het culturele erfgoed van Nederland. Niet weg doen dit
orkest!

Jorgen Hermann, Diemen

Vaccin

In het artikel 'Omission Bias' van Suzanne Weusten (ABC van Denkfouten, 5
december) staat het voorbeeld dat als er een kindervaccin beschikbaar zou zijn
met als bijwerking 5 op de 100 duizend doden, de meeste ouders ervoor kiezen het
niet te geven, ook niet als er daardoor 10 kinderen zouden sterven. Dat is waar,
maar het identieke voorbeeld anders geformuleerd geeft andere uitkomsten: als er
een kindervaccin beschikbaar zou zijn met als werking 99.995 overlevenden van de
100.000, dan kiezen de meeste ouders ervoor om het vaccin wel te geven. Het
kader doet er ook toe.

Michiel Pam, De Waal, psychiater

Conferentie

De VN-organisatie die zich bezighoudt met telecommunicatie belegt een twee weken
durende conferentie in Dubai over nieuwe regels voor het internet (Economie, 6
december).

Dat is dus voor de 900 deelnemers een kamer gedurende 14 dagen.

Nu kost een middenklassekamer daar toch gauw zo'n 250 euro per nacht: meer dan
drie miljoen euro. Dan heb ik het niet over de kosten van transport, de huur van
de locaties, de lunches, diners en misschien nog wel toeristische uitstapjes

Wat ik me nu afvraag naast de noodzaak van zo'n conferentie is of ze die niet
beter in het Griekenland of een ander nooddruftig land hadden kunnen organiseren
in plaats van in Dubai.

Afke Groen, Breda

Diederik Stapel

Frans Oremus, redacteur van Villamedia Magazine, stelde op 6 december in deze
krant dat ik 'schaamteloos het straatje van de sociale psychologie schoonveeg
door de media de schuld te geven van de fraude van Diederik Stapel.' Eenieder
die dat wil, kan mijn opiniestuk van 4 december nalezen en constateren dat deze
aantijging volstrekt ongefundeerd is.

Ik maakte in mijn bijdrage twee punten. Ten eerste beargumenteerde ik dat de
sociale psychologie niet fraudegevoeliger is dan andere wetenschapsgebieden. Dit
is een feit, of we dit nu leuk vinden of niet. Ten tweede constateerde ik dat
met name 'sexy' studies de weg vinden naar de media. Ik riep daarom
wetenschappers en journalisten op meer aandacht te besteden aan gedegen
onderzoek.

In plaats van mee te denken over een oplossing, kiest Oremus voor een aanval op
de man. Ik zou een demagoog zijn en dom (of sluw, dat staat nog te bezien). Je
zou verwachten dat iemand die dergelijke taal bezigt (een journalist nog wel),
het stuk waarop hij reageert op zijn minst goed heeft gelezen. Niet dus.

Oremus beweert dat hij mijn betoog 'omdraait' als hij stelt dat universiteiten
ernaar moeten streven gedegen onderzoek over het voetlicht te brengen. Laat dat
nu precies zijn waartoe ik ook opriep in mijn artikel: 'Onderzoekers zouden het
als hun verantwoordelijkheid moeten zien om juist de conclusies uit hun gedegen,
langlopende onderzoeksprogramma's over wezenlijke onderwerpen via de media met
het grote publiek te delen.'

Gerben van Kleef, Amsterdam

LOAD-DATE: 7 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              11 of 200 DOCUMENTS



                                 de Volkskrant

                            8 december 2012 zaterdag

bestsellers cpnb-top 10

SECTION: Boeken; Blz. 9

LENGTH: 157 woorden


1E.L. James Vijftig tinten grijs. Prometheus (28)Studente Anastasia krijgt een
sm-relatie met de schatrijke Christian. Deel een van een trilogie.

2Thijs Slegers Andy van der Meijde - Geen genade. Voetbal International (3)De
biografie van voetballer Andy van der Meijde, ooit Europese top, maar ook
verslaafd aan drank en dope, en inmiddels weer een gewone burger.

3E.L. James Vijftig tinten donkerder. Prometheus (24)Vervolg op Vijftig tinten
grijs. Anastasia schrikt van de duistere kanten van Christian.

4. Jeff Kinney Het leven van een loser - Geen paniek! De Fontein (3)

5. Jamie Oliver Jamie in 15 minuten. Kosmos (6)

6.E.L. James Vijftig tinten vrij. Prometheus (23)

7.Geronimo Stilton Fantasia VII. De Wakkere Muis (7)

8.Youp van 't Hek Klein gelijk. Thomas Rap (9)

9.E.L. James De vijftig tinten trilogie. Prometheus (6)

10.Simone van der Vlugt Aan niemand vertellen. Anthos (5)

Tussen haken het aantal weken dat het boek in de CPNB-top 60 staat.

LOAD-DATE: 7 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              12 of 200 DOCUMENTS



                                 de Volkskrant

                           6 december 2012 donderdag

Mensen als grondstof;
Column

BYLINE: Marcel van Dam

SECTION: Opinie en Debat; Blz. 32

LENGTH: 753 woorden


De Volkskrant maakt de lezer steeds beter duidelijk wat overheidsmaatregelen
voor hem kunnen betekenen. Wat in alle media beter kan, is het plaatsen van die
maatregelen in de context van ontwikkelingen op lange termijn. Een uitmuntend
voorbeeld daarvan was het artikel van Rutger Bregman in Vonk (24 november) over
de arbeidsmarkt. Langer en harder werken met minder zekerheid en meer stress
leidt tot een explosie van arbeidsgerelateerde ziekten. Inmiddels heeft één op
de acht werknemers een burn-out. Tussen 1996 en 2011 steeg het gebruik van
antidepressiva met 230 procent. De 'hardwerkende Nederlander' is de afgelopen 25
jaar vijf uur in de week meer aan werk, overwerk, zorg en opleiding gaan
besteden en minder tijd aan huisgenoten, familie en vrienden. Zijn gevoel een
zinvol onderdeel van de gemeenschap te zijn, neemt af. Mensen, schrijft Bregman,
zijn gereduceerd tot grondstof voor de economie.

Soortgelijke analyses zijn ook te maken over de sociale zekerheid, het
onderwijs, de woningmarkt en de gezondheidszorg. Met stuitende eufemismen wordt
de afbraak verkocht. Zo wordt de sociale zekerheid steeds meer 'activerend'.
Uitkeringen worden verkort, verlaagd of beëindigd om mensen te dwingen
beschikbaar te zijn voor alle vormen van arbeid, hoe beroerd ook.

Frank Kalshoven jubelt in zijn column (Economie, 1 december) over het succes
daarvan. 'Flexibel contract in plaats van een vaste baan? Prima hoor. Een lager
loon dan je oude salaris? Geen probleem. Overstappen naar een andere sector van
de economie? Tuurlijk. Langere reistijd dan je gewend was? No worries. Kom maar
op, kom maar door', was de uitkomst van een onderzoekje onder zijn gehoor van
oudere werklozen. Waarom waren die mensen dan toch werkloos, Frank? Ik weet nog
een interessant onderzoek. Stuur een brief aan alle bijstandsmoeders en beloof
ze dat ze hun uitkering kwijtraken als ze niet bereid zijn eens per week een
ambtenaar van de gemeente te verwennen. Wedden, Frank, dat de motivatie om dat
te doen met honderden procenten stijgt? Kom maar op, kom maar door.

Het onderwijs tendeert naar maximale afstemming op de arbeidsmarkt. Studenten
moeten met geleend geld meer investeren in de bv Ik om meer rendement op te
leveren. Arme mensen durven dat niet. Wie kiest voor geschiedenis of filosofie
is een malloot. Als je opleidingen volgt om te kunnen concurreren in de
prestatiemaatschappij kom je steeds vaker in een baan terecht die vroeger werd
vervuld door een lageropgeleide. Mensen zonder diploma's worden onder een regime
van postmoderne slavernij gebracht. Op straffe van brodeloosheid moeten ze doen
wat er gezegd wordt. In een nieuwe apartheid worden onrendabele bokken
gescheiden van rendabele schapen.

Zoals op de woningmarkt die volledig wordt geliberaliseerd waardoor mensen met
lage inkomens nog meer dan nu geconcentreerd worden in achterstandswijken. De
grootste politieke leugen van de laatste jaren? We gaan de woningmarkt van het
slot halen ten behoeve van de starters. Maar die moeten het doen met stippen aan
een horizon die altijd onbereikbaar blijft. Het wonen, eens een merit good,
verwordt tot melkkoe voor de schatkist. Via eigenwoningforfait,
rendementsheffing, successierechten, overdrachtsbelasting, onroerende
zaakbelasting, verhuurdersheffing en assurantiebelasting worden bewoners, zeker
nu de hypotheekrenteaftrek op de schop gaat, steeds verder uitgemolken. Door
uitval van koopkrachtige vraag wordt er minder gebouwd en neemt het woningtekort
in het dichtbevolkte deel van Nederland toe.

Betere gezondheidszorg, hét sieraad van de vooruitgang, wordt ondergeschikt
gemaakt aan kosteneffectiviteit, zo ontdekte de Volkskrant in een bijlage van
het regeerakkoord. Het woord suggereert een objectieve maatstaf om zorgkosten te
meten, maar het is een opportunistische maat om zorg onbetaalbaar te kunnen
verklaren. Onnodige of niet werkzame zorg moet worden teruggedrongen, maar nut
en werkzaamheid van zorg definiëren afhankelijk van de kosten betekent een
keerpunt in de beschaving. Het nut van een mensenleven wordt daarmee afhankelijk
van kosten en opbrengsten.

Politici verkopen bezuinigen met de kreet dat problemen niet mogen worden
doorgeschoven naar volgende generaties. Die generaties zullen wel blij zijn dat
ze mogen doorwerken tot hun 70ste, daarna kunnen genieten van een gehalveerd
pensioen om, ook als ze zich al half dood hebben gewerkt, toch nog in aanmerking
te komen voor een vervroegde dood omdat ze te duur worden. Bofkonten.

Het nut van een mensenleven wordt afgemeten aan kosten en baten

LOAD-DATE: 6 December 2012

LANGUAGE: DUTCH; NEDERLANDS

GRAPHIC: Marcel van Dam is socioloog.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              13 of 200 DOCUMENTS



                                 de Volkskrant

                            4 december 2012 dinsdag

'Zonder gedetineerden is ons dorp onleefbaar'

BYLINE: Ana van Es Harry Cock

SECTION: Ten Eerste; Blz. 6

LENGTH: 1787 woorden


Justitie vermoordt ons dorp, verzucht de burgemeester van Veenhuizen. De
dreigende sluiting van de drie nog bestaande gevangenissen dwingt de oude
strafkolonie op zoek te gaan naar een nieuwe toekomst: als toeristenmagneet.
Tekst Ana van Es Foto's Harry Cock

Met een grote sleutelbos opent Kees Greeven, opgegroeid in Veenhuizen, een
isoleercel in gevangeniscomplex de Rode Pannen. Vier jaar geleden stootte
Justitie dit gebouw af. Sindsdien worden hier rondleidingen gegeven voor
toeristen. Greeven wijst op het bed waarop lastige gedetineerden werden
vastgebonden. Zulke constructies worden trouwens nog steeds gebruikt in de
andere gevangenissen in het dorp.

De bezoekers kijken toe, muisstil. 'Ik zou echt helemaal flippen', zegt een
blond meisje. Tot uit Rotterdam zijn ze gekomen om hier een kijkje te nemen. In
een cel verderop - matglas, stalen toilet - poseren een man en een vrouw samen
op het plastic matras. Fotomomentje.

Gevangenisdorp Veenhuizen is zichzelf opnieuw aan het uitvinden: als
toeristenmagneet. De rechte straten raken op hoogtijdagen verstopt door
touringcars en bezoekers met camera's. Grootste trekpleister is het
Gevangenismuseum, waar je een ritje kunt maken in een authentieke 'boevenbus'
met tralies. Al jaren komen er meer dan 100 duizend bezoekers.

Waar toerisme nu nog een bijzaak is, is het straks mogelijk het enige dat
Veenhuizen in leven houdt. Justitie overweegt om de Drentse strafkolonie na
bijna twee eeuwen geheel af te stoten. Sluiting dreigt voor de drie nog
bestaande gevangenissen: Norgerhaven, Esserheem, Bankenbosch. 'Daarmee vermoord
je het dorp', zegt de burgemeester, Hans van der Laan (PvdA). Hij wil niet eens
denken aan de mogelijkheid dat zijn inwoners voortaan moeten teren op het sinds
kort geopende centrum voor 'culinair erfgoed', het Glasmuseum, de
kunstgalerieën, de hotels en de brouwerij, allemaal gevestigd in panden die
Justitie al eerder heeft verlaten.

Toch lijkt toerisme de toekomst waar het dorp op voorsorteert. In 2018 wil
Veenhuizen worden uitgeroepen tot Unesco-werelderfgoed. Ook als de
strafinrichtingen wegvallen, maakt de aanvraag kans, stelt Van der Laan. Unesco
kijkt vooral naar de historische waarde van de kolonie, de fin-de-siècle
gevangenisarchitectuur, het sombere lijnenspel van grachten en straten. Het
Unesco-predikaat zal Veenhuizen internationaal verankeren als monumentendorp,
bevroren in de tijd.

Hoe zal dat gaan als het dorp wordt overspoeld met dagjesmensen, terwijl de
laatste gevangenen allang zijn afgevoerd? 'Straks krijg je hier Orvelte', zegt
mevrouw Hilverda in de keuken van haar gerenoveerde Justitiewoning. Orvelte is
een naam die vaker klinkt, als schrikbeeld: een Drents museumdorp op een
halfuurtje rijden van Veenhuizen, waar bijna alles namaak en toneelspel is. 'Als
dat hier gebeurt, is het niet meer leefbaar.'

Orde en Tucht, staat op de voorgevel van haar huis. 'Je wilt niet weten hoeveel
mensen hier foto's willen maken.' Toen ze begin jaren tachtig als 14-jarig
meisje in Veenhuizen kwam - zij zal altijd import blijven, zo gaat dat hier,
haar kinderen zijn 'koloniaal' - was zoiets ondenkbaar. Het dorp was een
gesloten gemeenschap, met slagbomen. De gestichtswacht hield alle
buitenstaanders tegen. Tegenwoordig zijn er zoveel toeristen dat soms gemopper
klinkt over files en parkeerproblemen.

De directeur van het Gevangenismuseum, Peter Sluiter, staat symbool voor de
omwenteling die zichtbaar is in de oude strafkolonie. Tot drie jaar geleden
werkte hij bij Justitie, als gevangenisdirecteur in Esserheem, één van de
monumentale gestichten in het dorp. Daar bewaakte hij illegale vreemdelingen.
Tegenwoordig leidt hij toeristen rond. Natuurlijk heeft Veenhuizen zonder
gevangenissen een toekomst, zegt hij. 'Nu al zijn hier veel meer toeristen dan
gedetineerden.'

Maar ook hij vreest de dag dat het dorp afkalft tot een onschuldig
openluchtmuseum. 'Juist omdat die gevangenissen nog in gebruik zijn, is
Veenhuizen nu een mysterieuze plek.' Nergens anders in Nederland komen gewone
burgers zo vlakbij gedetineerden als in deze uithoek van Drenthe. 'Ze
verkneukelen zich soms: wij zijn goed, jullie niet.' Bijna voyeuristisch. Maar
dat geeft niet; het hoort bij het ongemak van Veenhuizen. Bezoekers worden hier
geconfronteerd met een gesloten wereld die ze niet kennen. Dat geeft het dorp
waarde.

Hij wijst zijn bezoekers bewust op de vrijheidsberoving die hier gaande is. Zijn
'boevenbus' vol toeristen rijdt niet alleen langs voormalige Justitiewoningen
met opschriften als Bid en Werk, Plichtgetrouw. Nee, de rit gaat ook door de
dubbele hekken van strafgevangenis Norgerhaven. Stapvoets pal langs de
getraliede ramen, waarachter langgestrafte gedetineerden zitten. 'Je kunt ze
niet echt zien', vergoeilijkt hij. Toch klaagde de jeugdinrichting ernaast. 'Ze
vonden het aapjes kijken.'

Aan de rand van het gevangenisdorp staat een levensgroot bord: 'Kolonie in
beeld', een project om Veenhuizen toegankelijker te maken voor de duizenden
langsfietsende recreanten. De Europese Commissie betaalt eraan mee. Sinds vorige
week is het bord afgedekt met een handbeschreven spandoek: 'Veenhuizen verdient
detentie.' De dreigende sluiting van de drie gevangenissen raakt het dorp in
zijn essentie. Bijna een op de tien inwoners dreigt zijn baan te verliezen.

Vorige week vertrokken justitieambtenaren in een bus naar Den Haag, om daar
actie te voeren. Het geldt als ongekend verzet in deze gezagsgetrouwe wereld.
'Het dorp wordt van de kaart geveegd', stelt Hilko Hof (34), voorzitter van de
ondernemingsraad en Veenhuizer gevangenismedewerker van de derde generatie. Toen
zijn vader een baan kreeg in Assen, moest het gezin halsoverkop verhuizen; zo
waren toen de regels. 'Je werd verbannen uit Siberië, zoals het heette.' Maar op
18-jarige leeftijd zette hij de familietraditie voort: hij werd portier in
Esserheem.

Als de gevangenissen wegvallen, haken toeristen ook af, vreest Hof. Want die
komen echt niet alleen voor museumbezoek. In het dorp zien ze hoe de
dagjesmensen stiekem langs Esserheem en Bankenbosch rijden. Even kijken naar de
gedetineerden in groene overalls, schoffels in de hand, die afmarcheren onder
begeleiding van een werkmeester die 'jongens doorlopen' bromt. 'Straks blijft
hier niets over,' zegt Hof.

Lastig is wat er met de markante strafinrichtingen moet gebeuren op het moment
dat Justitie zich daadwerkelijk terugtrekt. Esserheem en Norgerhaven zijn
gekoesterde rijksmonumenten. De Drentse gedeputeerde Rein Munniksma (PvdA)
vreest de dag dat hij de Unesco-delegatie door Veenhuizen moet gaan rondleiden,
langs borden 'te koop' en 'te huur' en gevels die dan net beginnen af te
brokkelen. De gevangenissen waren er in feite eerder dan de rest van het dorp,
benadrukt hij. Pas later zijn de huizen, de school en het ziekenhuis eromheen
gebouwd.

Leegstand is dus geen optie. In Veenhuizen worden al personeelsuitjes
georganiseerd waarbij deelnemers rondlopen in een zwart-wit gestreept boevenpak.
'Straks krijg je survivalruns door een echte gevangenis', voorziet kunstenares
Marleen van Engelen, die in het dorp woont. 'Hennie van der Most-achtige
taferelen.' Hennie van der Most is een ondernemer die een oude
aardappelmeelfabriek even verderop, in Smilde, omtoverde tot een overdekt
pretpark.

Van Engelen en haar partner waren ruim twintig jaar geleden pioniers in het
dorp. Het kunstenaarsduo werkte niet bij Justitie, maar verhuisde hierheen
vanwege de rust en ruimte. Toen ze de oude barak kwamen bezichtigen die hun
woning annex atelier zou worden, werden ze aangehouden door de gestichtswacht.
Het was 1991. Buitenstaanders waren in Veenhuizen nog iets ongehoords. Dankzij
speciale permissie van de burgemeester konden ze uiteindelijk doorrijden.

Die eerste jaren klopte het dorp nog, zegt ze. Rauw. Veel achterstallig
onderhoud. En juist daarom mooi. Het raakte je in het gezicht: dit is een
strafkolonie. Ze heeft wel eens voorgesteld in het dorp: moeten we niet eens
praten over wat er gebeurt als Veenhuizen nóg toeristischer wordt? 'Nu kan het
gedragen worden door het dorp. Ik vraag me af hoe dat gaat als hier echt
massatoerisme komt.'

Maar andere bewoners zien het probleem niet, zegt ze. Ze zijn juist trots op
zoveel bezoekers.

Aan de rand van Veenhuizen ligt de begraafplaats, in de volksmond 'het vierde
gesticht' genoemd. Onder twee naamloze grasveldjes, gemarkeerd met een
treurwilg, liggen duizenden gestichtsbewoners uit de 19e eeuw anoniem begraven,
in een soort massagraf. Verderop zijn rijen witte kruisen uit dezelfde tijd,
zonder inscriptie. Ook hier werden de namen van de overledenen niet genoemd, om
de eer van hun familie na hun dood te beschermen.

'Het is een pijnlijke plek, die veel zegt over Veenhuizen', zegt schrijfster
Suzanna Jansen. Haar voorouders liggen hier begraven. Ze schreef een bestseller
over die familiegeschiedenis: Het Pauperparadijs. Daarin beschrijft ze ook hoe
toerisme kan schuren in dit beladen dorp. 'Dat het Gevangenismuseum
kinderfeestjes organiseert met als thema 'Vang de ontsnapte zwerver', is
ongemakkelijk als je kijkt met de blik van het verleden.'

De gevangenissen confronteren bezoekers nu nog met de realiteit. 'Het gaat
natuurlijk te ver om te zeggen dat in Veenhuizen mensen opgesloten moeten zitten
omdat het zo fijn is voor het culturele erfgoed. Maar als ze toch opgesloten
worden en die gevangenissen zijn hier al, dan moet je wel heel goed nadenken
voordat je ze sluit.'

De eerste keer dat ze in Veenhuizen kwam, hoorde ze alleen stilte. Toen een bel.
Schafttijd in Esserheem. Het maakte indruk. Zonder zulke momenten wordt
Veenhuizen een slap museumdorp, met misschien wel een stalletje kunstbloemen
naast het vierde gesticht. 'Daarmee verliest het dorp zijn betekenis.'

Werelderfgoed

Veenhuizen werd in 1823 gebouwd als dwangkolonie voor armen. Aan lager wal
geraakte stadsbewoners werden ondergebracht in drie carrévormige gestichten,
waar ze onder een streng regime het Drentse veen moesten ontginnen. Generaal
Johannes van den Bosch (1780-1844), oprichter van de Maatschappij van
Weldadigheid, hoopte zo mensen tot welvaart en beschaving te brengen. Elders
verrezen vergelijkbare kolonies. Frederiksoord en Willemsoord waren 'vrije'
kolonies, met een milder regime. Van den Bosch was ook actief in Vlaanderen: de
'vrije' kolonie Wortel en het 'onvrije' Merksplas. Na financiële problemen bij
de Maatschappij van Weldadigheid werd Veenhuizen in 1859 overgenomen door het
gevangeniswezen. Ook de andere dwangkolonies worden tot op heden gebruikt door
Justitie. In Ommerschans zit een tbs-kliniek. In het Vlaamse Merksplas een
gevangenis en detentiecentrum voor asielzoekers. De zes koloniedorpen hopen in
2018, twee eeuwen na de oprichting van de Maatschappij van Weldadigheid, op
Unesco's werelderfgoedlijst te komen.

LOAD-DATE: 4 December 2012

LANGUAGE: DUTCH; NEDERLANDS

GRAPHIC: Gevangeniscomplex Esserheem, een van de drie nog bestaande
penitentiaire inrichtingen in de bijna 190 jaar oude Drentse strafkolonie
Veenhuizen. Bezoekers krijgen een rondleiding. Achter hen gevangeniscomplex de
Rode Pannen. Historische gevel van woningblok gebouwd in 1908, met opschrift
'Orde en Tucht'.. De cellengalerij in de Rode Pannen, tegenwoordig alleen nog
bezocht door toeristen. Cel in de Rode Pannen, tot 2008 in gebruik voor
gevangenen die zich misdroegen.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              14 of 200 DOCUMENTS



                                 de Volkskrant

                            3 december 2012 maandag

Cameron onder druk persvrijheid in te perken

BYLINE: Van onze correspondent Patrick van IJzendoorn

SECTION: Ten Eerste; Blz. 3

LENGTH: 393 woorden


Van onze correspondent

Patrick van IJzendoorn

londen Premier David Cameron van Groot-Brittannië komt onder steeds grotere druk
te staan om de Britse pers wettelijk aan banden te leggen.

De liberaal-democratische coalitiegenoot, de oppositie, bekende Britten en
gedupeerden van de tabloidjournalistiek vinden dat hij de aanbevelingen van
onderzoeksrechter Brian Leveson moet opvolgen. Intussen zijn twijfels gerezen
over wat zich achter de coulissen van het onderzoek heeft afgespeeld.

Cameron is vastbesloten niet de geschiedenis in te gaan als de premier die, als
eerste in 317 jaar, perswetgeving introduceert. Sowieso is de conservatief
zuinig bij het invoeren van nieuwe wetten. Hij wordt gesteund door het merendeel
van zijn partijgenoten.

Minister van Buitenlandse Zaken William Hague verklaarde dat het voor hem
moeilijker wordt de Russen en Chinezen de les te lezen over de vrijheid van pers
en meningsuiting, als zijn eigen regering de persvrijheid inperkt. De premier
krijgt ook bijval van de dagbladen, inclusief de New York Times. Alleen de
progressieve Guardian voelt wel voor wettelijke maatregelen.

Slachtoffers van de opdringerige roddeljournalisten, variërend van gewone
burgers tot beroemdheden, hebben geen goed woord over voor de principiële
weigering van de premier Levesons kernadvies te omarmen. In The Guardian zei
Harry Potter-schrijfster J.K. Rowling, donateur van Labour, zich verraden te
voelen. De liberale vicepremier Nick Clegg is evenmin te spreken over Camerons
koppige houding.

Zoals het er nu naar uitziet gaat een gelegenheidscoalitie van
sociaaldemocraten, liberaaldemocraten en rebellerende conservatieven een eigen
wetsvoorstel indienen om zelfregulering van de pers wettelijk te ondersteunen.

Inmiddels staat de onafhankelijkheid van Leveson zelf ter discussie. Eén van
zijn adviseurs, pr-goeroe David Bell, is medeoprichter van de Media Standards
Trust. Deze stichting heeft op haar beurt Hacked Off in het leven geroepen,
acteur Hugh Grants campagnegroep, die lobbyt voor het muilkorven van de pers.
Tevens is Bell trustee van het door Leveson de hemel in geprezen Bureau of
Investigative Journalism. Dit collectief maakte de Newsnight-reportage waarin
een conservatief Hogerhuislid ten onrechte van seksueel misbruik werd
beschuldigd. Bell is ook betrokken bij een door Tony Blair opgericht
genootschap, dat politici opleidt.

LOAD-DATE: 2 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              15 of 200 DOCUMENTS



                                 de Volkskrant

                            30 november 2012 vrijdag

Moet de Britse pers aan banden?

BYLINE: Van onze correspondent Patrick van IJzendoorn

SECTION: Ten Eerste; Blz. 3

LENGTH: 789 woorden


De Engelse roddelpers lag al vaker onder vuur, maar nu rechter Leveson met zijn
rapport is gekomen, leeft het gevoel dat er echt iets moet gebeuren.

Van onze correspondent

Patrick van IJzendoorn

londen Moet de vrijheid van de Britse pers worden ingeperkt? Dat is de vraag na
een streng rapport van de rechter Brian Leveson over de Britse perscultuur. Alom
klinkt de roep om actie, maar premier David Cameron wil het hoofd koel houden en
geen draconische maatregelen nemen.

Zoals verwacht uitte Leveson volop kritiek op de Britse pers, met name op de
schandaalkranten. Maar al te vaak, zo meldde hij donderdag bij de presentatie
van zijn 1.987 pagina's tellende onderzoeksrapport, hebben tabloidjournalisten
hun werk op een 'roekeloze, hemeltergende' wijze verricht. Door deze
onverantwoorde werkwijze zijn levens van gewone burgers geruïneerd, niet zelden
van mensen die het toch al zwaar te verduren hadden. Het enige doel was om meer
kranten te verkopen. Britse kranten zijn sterker dan Nederlandse afhankelijk van
de losse verkoop.

Het dieptepunt kwam vorig jaar zomer, toen duidelijk werd dat medewerkers van
Rupert Murdochs News of the World de telefoons van zowel bekende als onbekende
Britten jarenlang hadden afgeluisterd. De publieke verontwaardiging daarover
bracht Cameron ertoe een groot onderzoek in te stellen naar de ethiek van de
Britse journalistiek. Honderd dagen lang heeft Leveson onder ede afgelegde
getuigenissen aangehoord, onder meer van Tony Blair, Rupert Murdoch en Cameron
zelf. 'Wie bewaakt de bewakers?', was de vraag in het achterhoofd van de
rechter, een lid van het Hogerhuis.

Het onderzoek was geenszins uniek. Sinds de Tweede Wereldoorlog is de werkwijze
van de journalisten van 'Fleet Street' gemiddeld eens per tien jaar doorgelicht.
Telkens beloofden de kranten beterschap, maar zeker met de komst van Rupert
Murdoch is het ethische gehalte er niet op vooruit gegaan. Na 'Leveson' leeft
echter het gevoel dat er echt iets moet gebeuren. Met dat 'iets' wordt gedoeld
op tussenkomst van politici. Dat zou evenwel een historische stap zijn, want
sinds 1695 is de Britse pers vrij van staatsinmenging.

Waakhond

Leveson blijkt inderdaad een belangrijke rol in gedachten te hebben voor de
wetgevende macht. Wat hem betreft komt er een echt onafhankelijke waakhond, die
middels het wetboek tanden moet krijgen. Zodoende moet het voor burgers
makkelijker worden kranten aan te klagen.

Daarnaast wil Leveson dat de 'tango tussen journalisten en politici minder zwoel
wordt'. Hij doelt daarmee op de goede contacten die de afgelopen eeuw hebben
bestaan tussen persbaronnen, van Rothermere tot Murdoch, en de passanten op 10
Downing Street. Ook de politie moet volgens hem wat meer afstand houden tot de
pers.

Progressieve politici, die toch al een hekel hebben aan de overwegend rechtse
tabloids, vinden dat de regering Levesons aanbevelingen moet overnemen. Ook zo'n
zeventig Conservatieven steunen een vorm van staatstoezicht. Sommigen van hen
zijn zelf het slachtoffer geworden van de opdringerige pers, anderen betreuren
de teloorgang van de gentleman editor. Die gemoedelijke, nobele en pijprokende
hoofdredacteur is ergens in de jaren tachtig uitgestorven, net als de gentleman
banker. Daar komt bij dat politici niet zijn vergeten hoezeer ze drie jaar
geleden zijn vernederd toen The Daily Telegraph, een kwaliteitskrant, hun
onbedoeld komische onkostendeclaraties openbaarde.

Steun Cameron

De pers heeft de onthulling van dit schandaal juist aangegrepen om de
persvrijheid te verdedigen. Daarmee krijgen de media de steun van Cameron en een
flink deel van zijn Conservatieve Partij. De Tories menen dat het straf- en
civiele recht al genoeg bescherming biedt, mits de politie haar werk goed doet,
hetgeen bepaald niet het geval was bij het afluisterschandaal. Bovendien zijn ze
ervan overtuigd dat de beste regulering uiteindelijk niet van politici of een
waakhond kan komen, maar van de volwassen lezers zelf. Dat Murdoch zijn News of
the World ophief, had te maken met een aanstaande lezersboycot.

In een levendig Lagerhuis toonde Cameron zijn behoudende instincten met de
stelling dat een eeuwenoude traditie van persvrijheid niet in een vlaag van
morele paniek moet worden beëindigd. Het is zijn vrees dat een op zich
goedbedoelde wet in de toekomst, via allerhande amendementen, kan uitdraaien op
persbreidel.

Het leverde hem naast kritiek, onder anderen van de slachtoffers van
journalistieke excessen, ook lof op, bijvoorbeeld van Fraser Nelson. De
hoofdredacteur van The Spectator, 's werelds oudste Engelstalige weekblad, zei
nooit te zullen instemmen met overheidsregulering, ook al wacht hem een verblijf
in de cel.

Eeuwenoude traditie van persvrij- heid moet niet in vlaag van morele paniek
worden beëindigd

LOAD-DATE: 29 November 2012

LANGUAGE: DUTCH; NEDERLANDS

GRAPHIC: Demonstranten bij de presentatie van het rapport-Leveson in Londen.
Foto Peter Marshall / Demotix

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              16 of 200 DOCUMENTS



                                 de Volkskrant

                           28 november 2012 woensdag

Wilhelmina Privébeelden opgedoken bij vijftigste sterfdag

SECTION: Ten Eerste; Blz. 1

LENGTH: 1 woorden

LOAD-DATE: 27 November 2012

LANGUAGE: DUTCH; NEDERLANDS

GRAPHIC: Een bijzondere glimp op het late leven van koningin Wilhelmina, die
vandaag vijftig jaar geleden overleed. Ze plukt samen met hofdame L. H. de
Beaufort margrieten in de tuin van Paleis Het Loo in Apeldoorn, haar
lievelingsbloemen. Het beeld komt uit onlangs opgedoken filmopnamen van de
vorstin. Ze maken deel uit van de tentoonstelling Wilhelmina's Levensavond, de
stille jaren op Het Loo die haar kleindochter prinses Margriet vandaag in Paleis
Het Loo opent. De privébeelden zijn afkomstig uit de nalatenschap van het
echtpaar Thijs en Sophie de Booy, die het particulier secretariaat van
Wilhelmina verzorgden. Op de beelden is te zien hoe ze vrolijk door haar tuin
rijdt op een fiets, een ongebruikelijk vervoermiddel voor leden van de
koninklijke familie in die tijd. Voor het eerst zijn er ook kleuropnamen te zien
van de besloten begrafenis van Wilhelmina. Vanuit een kamer in het paleis is de
koninklijke uitvaart opgenomen, met een witte lijkkoets en acht paarden getooid
met witte pluimen. Ook is Wilhelmina te zien in haar ponykar, waarmee ze er tot
op hoge leeftijd op uittrok. Na haar troonsafstand in 1948 leidde Wilhelmina een
teruggetrokken leven. 'Mijn seniorenflatje', noemde Wilhelmina de twee kleine
kamers die ze betrok in het paleis. Ze wilde als een gewone burger van haar oude
dag genieten. Na vijftig jaar regeren genoot ze van een bescheiden uitzicht op
een tuin waar haar honden konden spelen. Foto Beeld en Geluid

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              17 of 200 DOCUMENTS



                                 de Volkskrant

                            27 november 2012 dinsdag

Actiejournalist voor hardwerkende Nederlander Sjuul Paradijs (50),
hoofdredacteur

BYLINE: Tekst Jan Tromp Foto Raymond Rutting

SECTION: Uitgelicht; Blz. 18

LENGTH: 1588 woorden


Zijn glimlach heeft iets aandoenlijks, maar van binnen gloeit de woede.
Hoofdredacteur Sjuul Paradijs van De Telegraaf laat zich niet piepelen. Premier
Rutte ondervond dat aan den lijve. Tekst Jan Tromp Foto Raymond Rutting

Hoe bang zijn ze in de VVD voor De Telegraaf van Sjuul Paradijs? Het is een
gespleten relatie, al jaren. Als in een heftig huwelijk kunnen ze elkaar
opzoeken, innig soms, maar meestal siddert de een voor de ander, dat wil zeggen:
de VVD siddert voor De Telegraaf.

Over het tere onderwerp van het rekeningrijden kwam PvdA-minister Netelenbos in
Telegraafjargon 'Tineke Tolpoort' geheten in 2000 met een voorzichtig voorstel.
Het werd besproken in het Torentje van minister-president Kok. Eigenlijk hoefde
de bespreking niet, VVD-voorman Dijkstal wist zeker dat hij tegen was: 'De VVD
zegt nee, want anders maakt De Telegraaf gehakt van me.'

Hans Wiegel is nog eens gered door De Telegraaf. Het was 1972, Wiegel was
fractievoorzitter van de VVD, het kabinet-Biesheuvel kwam ten val. Binnen het
partijbestuur van de VVD bestond veel onvrede over Wiegel. Hij zou op het
onverschillige af de breuk in het kabinet maar hebben laten gebeuren. Op een
maandagochtend stond parlementair redacteur Henk Jansen van De Telegraaf bij
Wiegel op de stoep aan de Amsterdamse Bloemgracht, met een mededeling: let op,
in de bestuursvergadering van vanavond gaan ze je wippen. Zo was Wiegel tijdig
gewaarschuwd en kon hij zich wapenen.

Zo heftig als de laatste tijd was het niet eerder. Mark Rutte is zo meedogenloos
afgedroogd door De Telegraaf dat hij twee weken geleden niet alleen zijn
kersverse regeerprogramma moest openbreken, maar ook en vooral openlijk boete
moest doen: sorry, sorry, sorry.

Het is een hard gelag voor VVD-politici om onderuit geschopt te worden door hun
eigen lijfblad, althans een krant die ze tenminste aan hun kant vermoeden.

Jarenlang was Kees Lunshof, commentator, adjunct-hoofdredacteur en het politieke
geweten van De Telegraaf, verantwoordelijk voor een gematigde stijl die niet per
se onvriendelijk was voor de VVD. Lunshof was in de jaren zeventig aangekomen in
Den Haag. Soms vertelde hij over een stil verbond: 'Samen met Wiegel kabinetje
pesten, tegen Den Uyl, daar zagen wij wel wat in.'

Onder hoofdredacteur Sjuul Paradijs (50) is De Telegraaf weer een ouderwetse
actiekrant, na de jaren van relatieve gedeisdheid. Het is als in de beste dagen
van de roemruchte Stokvis, hoofdredacteur van De Telegraaf in de jaren vijftig
en zestig. Stokvis had het campagne voeren afgekeken van de Engelse tabloids.
Zijn belijdenis: nieuws kun je maken, het ligt op straat, je mag er nooit je
neus voor optrekken, wees trouw aan niks of niemand behalve aan je lezers, de
hardwerkende middengroepen.

Sjuul Paradijs, dat is De Telegraaf terug naar Stokvis. Wie Paradijs ontmoet,
ontkomt niet aan de indruk van een lobbes: zwaar en goeiig. Dat zware is
onmiskenbaar, hij heeft zelf gezegd dat de weegschaal 'error' aangeeft als hij
erop gaat staan. Hij kan onhandig glimlachen, een beetje stijf, het heeft iets
aandoenlijks. Maar dat is de buitenkant; van binnen gloeit de woede van de
onderliggende partij.

Dat De Telegraaf de afgelopen weken de VVD alle hoeken van de kamer heeft laten
zien komt maar gedeeltelijk voort uit onbegrip over afspraken met de Partij van
de Arbeid. Minstens zo belangrijk is dat Paradijs zich misbruikt en verraden
heeft geweten door Mark Rutte.

Op vrijdag 7 september het was vijf dagen voor de verkiezingen, de opgang van
PvdA-voorman Samsom leek niet meer te stuiten schoot De Telegraaf Rutte te hulp.
De lijsttrekker van de VVD mocht op de voorpagina van de krant de hardwerkende,
doch weifelende Nederlander naar zich toe halen. Bescherming van bestaande,
aflossingsvrije hypotheken was 'absolute topprioriteit', beloofde Rutte. Wie
daarin wilde ingrijpen was 'niet betrouwbaar, niet eerlijk'.

Sjuul had het allemaal op de voorpagina van zijn Telegraaf gezet. Daarmee waren
de woorden van Rutte als het ware gewaarmerkt. Maar al enkele dagen na de
verkiezingen leek het erop dat Mark al die plechtige verzekeringen zonder
scrupules terzijde had gelegd. Het regeerakkoord bevestigde het vermoeden.
Woedend was Sjuul Paradijs. Wat dacht Rutte wel? Dat zijn krant de
kwitantieloper was van de VVD?

Er verschenen de inmiddels beruchte koppen op de voorpagina van De Telegraaf als
'Marx Rutte' en, boven de traditionele bordesfoto, 'Nivelleringskabinet'. Alle
koppen in enorm formaat uitgevoerd. Telegraafjournalist Jan Stappenbeld had al
eerder geconstateerd: 'Sjuul is als zoon van een banketbakker bekend met de
chocoladeletter.'

De chef van de parlementaire redactie van de krant, Paul Jansen, legde bij Pauw
& Witteman de storm van journalistieke razernij uit: 'Topprioriteit, zei Rutte
toch? Hij zei het letterlijk. Je zoekt daar vijf dagen voor de verkiezingen een
podium voor en dan doe je vervolgens dit. Dan roep je dit soort koppen over je
af. Die kunnen ze dan ook krijgen.'

De Telegraaf van Sjuul Paradijs laat zich niet piepelen, dat was de boodschap.

Sinds zijn achtste leest hij de krant. Thuis hadden ze de avondeditie van De
Telegraaf, het Nieuws van de Dag. Als afgestudeerd jurist vond hij het helemaal
niet erg als leerling-verslaggever te beginnen bij het huis-aan-huisblad De
Echo. Het credo van vader en moeder Paradijs was dat je niet moet zeuren, maar
moet aanpakken. Het ouderlijk huis in de Amsterdamse Pijp en de krant hadden
veel gemeen.

Nu woont hij in de Amsterdamse Watergraafsmeer. Daar wonen wat hij noemt 'de
bakfietsvaders'; in het begrip liggen ironie en minachting naast elkaar. Hij
schetst een nieuwe elite van mannen met boeken in de woonkamer en de Volkskrant
of Het Parool op tafel, mannen die D66 stemmen of GroenLinks en die maar vier
dagen per week werken.

Sjuul is zeven dagen per week aan het werk. Hij heeft een vriendin met wie hij
twee zonen deelt. Getrouwd is hij niet. Getrouwd is hij met de krant. Hij moet
het erfgoed verder brengen. Zo ziet hij dat.

Begin 2009 volgde hij de gematigde, minzame Eef Bos op als hoofdredacteur. De
directie wilde Peter R. de Vries. Maar de redactieraad ging er voor liggen,
sprak tegenover de directie het onaanvaardbaar uit. De Vries had bijna tien jaar
voor De Telegraaf gewerkt als verslaggever. Hij had voor de krant onder andere
de ontvoering van Heineken gedaan, in 1983. Dat wil zeggen, de halve redactie
had zich de pestpokken gewerkt, maar De Vries, zo vonden velen, had de glorie
naar zich toe getrokken. Het had hem een slechte naam bezorgd onder redacteuren.
Ze vertrouwden hem niet. Van Sjuul wisten ze zeker dat het een man was die het
altijd, altijd zou opnemen voor de redactie.

Bij het afscheid van zijn voorganger Bos, in het Telegraafgebouw aan de
Amsterdamse Basisweg speechte Sjuul. Het was geen kort verhaal dat hij afstak.
Naarmate het langer duurde steeg de toonhoogte. Het liep uit op een filippica
vuisten gebald tegen de publieke omroep, oud stokpaard van De Telegraaf; in de
jaren zeventig schreef de krant al over 'Holle Bolle NOS'. Met enkele getrouwen
zette Paradijs tot slot een lied in over Wakker Nederland, de nieuwe omroep die
hij zojuist had gelanceerd. 'OP NAAR HILVERSUM!', luidde de voorpaginakop. Weg
met Hilversum, bedoelde hij, met dat hautaine, arrogante, cynische en linkse
Hilversum, zeg nou maar voor het gemak met alles wat fatsoenlijke, gewone,
hardwerkende Nederlanders zich niet kunnen permitteren.

Woede, met een zweem van verongelijktheid is altijd dichtbij in het optreden van
Sjuul Paradijs. Het is niet gespeeld. Die journalistieke campagnes van hem zijn
niet het resultaat van eindeloos strategisch vergaderen. Hij werkt op zijn
gevoel, de rest gaat vanzelf. Sjuul en de krant liggen nooit ver uit elkaar. Hij
heeft zijn Telegraaf wel 'de echte Volkskrant' genoemd. De acties ontstaan
spontaan, altijd uit ergernis.

Dan hoort hij redacteuren kankeren dat ze die ochtend weer in de file hebben
gestaan. En dat die verdomde spitsstrook weer dicht was. Proclameert Sjuul een
actie.

In de zomer van 2007 voerde de krant campagne tegen 'de fileramp'. Het motto
was: 'Laat Nederland Rijden'. De lezer werd gevraagd klachten en ideeën in te
brengen. Het was niet aan dovemansoren gericht. Persoonlijk bracht de
hoofdredacteur dozen vol brieven naar minister Eurlings. 'Camiel, doe er wat
mee', stond er de volgende dag in de krant. Na enige tijd liet de minister weten
dat zijn ambtenaren acht of negen bruikbare suggesties hadden aangetroffen. Kwam
de chocoladeletter weer te voorschijn: 'File-actie Telegraaf succesvol'.

Zelf noemt Paradijs het strijdbaarheid.

'Ik wil meevechten in de voorste linies,' zo omschreef hij zijn
hoofdredactionele taakopvatting in Volkskrant Magazine. 'Met blote vuisten.'

Het is wij tegen de rest. Toen drie jaar geleden Het geheim van De Telegraaf
werd gepresenteerd, een boek van de mediahistoricus Mariëtte Wolf, sprak Sjuul
Paradijs, nee, bulderde hij op de vernissage: 'Wij gaan altijd de strijd aan. We
vechten en we laten nooit los.'

CV

1962 Geboren in Amsterdam

1981 Rechten, Vrije Universiteit

1986 Verslaggever De Echo

1988  Verslaggever De Financiële Telegraaf

1994  Chef parlementaire redactie De Telegraaf

2003  Auteur 'Stan Huygens Journaal', societyrubriek van De Telegraaf

2005  Adjunct-hoofdredacteur De Telegraaf

2009 Hoofdredacteur De Telegraaf

Sjuul Paradijs woont samen met zijn vriendin, met wie hij twee zonen heeft.

Het Dinsdagprofiel komt tot stand op basis van gesprekken met vrienden en
bekenden van de hoofdpersoon en bestaand materiaal.

Zijn ouderlijk huis in de Amsterdamse Pijp en De Telegraaf hadden veel gemeen

LOAD-DATE: 26 November 2012

LANGUAGE: DUTCH; NEDERLANDS

GRAPHIC:  Bij de gevangenis in Scheveningen, protesterend tegen de detentie van
twee van zijn verslaggevers die schreven over staatsgeheime dossiers van de
inlichtingendienst BVD (nu AIVD) en vervolgens werden 'gegijzeld' omdat zij hun
bron niet wilden onthullen. De Telegraaf kopte die dag: 'Laat ze vrij!' Foto ANP
Hoofdredacteur Sjuul Paradijs in 2008 bij het hoofdkantoor van zijn krant aan de
Amsterdamse Basisweg.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              18 of 200 DOCUMENTS



                                 de Volkskrant

                            26 november 2012 maandag

De enige deal die hij heeft verknald;
Postuum J.R. Ewing (Larry Hagman, 1931-2012)

BYLINE: Door Arie Elshout

SECTION: Ten Eerste; Blz. 7

LENGTH: 953 woorden


Als laaghartigste schurk van de televisie stond J.R. uit Dallas voor de lelijke
mateloosheid van de jaren tachtig. Door Arie Elshout

J.R. is dood. Nu echt. En wie het gedaan heeft, weten we ook. Hij werd niet
neergeschoten, maar stierf in bed. In de nieuwe Dallas-serie had hij nog met die
duivelse grijns van hem tegen zijn ex-vrouw Sue Ellen gezegd: 'Ik ben terug,
honey. En ik word groter dan ooit.' Maar de kanker die hem velde, bleek nog
gemener en verraderlijker dan hijzelf ooit was geweest. Op zijn grafsteen komt
te staan: 'Hier ligt de rechtschapen burger J.R. Ewing. Dit is de enige deal die
hij ooit verknalde.'

Larry Hagman, de acteur die J.R. zo overtuigend speelde dat hij volledig met het
personage werd vereenzelvigd, stierf vrijdagmiddag op 81-jarige leeftijd in een
ziekenhuis in zijn geliefde Dallas. Een jaar geleden bleek hij kanker te hebben,
maar na een chemokuur zei hij zich weer gezond te voelen. Er was zelfs al
besloten door te gaan met de nieuwe Dallas-serie, die een succes is in de
Verenigde Staten. Maar Hagman bleek de ziekte er niet onder te hebben gekregen.
Hij overleed in het bijzijn van zijn familie en van Linda Gray, de actrice die
Sue Ellen speelt.

In 1988 had de acteur al gezegd dat hij wist wat op het graf van J.R. moest
komen te staan. In zijn cynisme en overmoed vormde dat opschrift helemaal de
echo van de minder fraaie kanten van de jaren tachtig. J.R. Ewing was niet een
rechtschapen burger, maar de laaghartigste schurk die de televisie ooit had
voortgebracht. En inderdaad: van de dood kon hij het niet winnen, maar van ieder
ander wel. Niet omdat hij zo goed was, maar juist zo slecht.

J.R. werd een symbool van iets dat groter was dan hijzelf. De jaren zestig en
zeventig betekenden de doorbraak van het individualisme. De strenge sociale
conventies van de eerste naoorlogse jaren werden ingeruild voor een
alles-moet-kunnen-vrijheid. Maar langzamerhand begon dat idealistische
individualisme te ontsporen. Het muteerde tot een individualisme dat
materialistischer en egoïstischer was. Het weeïge 'wees lief voor elkaar'
veranderde in 'zorg vooral goed voor jezelf'.

Onmatigheid werd de norm, in alles. Er bestonden geen grenzen meer in het
nastreven van macht, rijkdom en lust. De helden van deze tijd weerspiegelden
dat. Er was niet alleen de oliebaron J.R., maar ook Gordon Gekko, de
meedogenloze beurshandelaar uit de film Wall Street van regisseur Oliver Stone.
'Hebzucht is goed' was zijn lijfspreuk. Ook was er Sherman McCoy, de
Wall-Streetjongen uit Vreugdevuur der IJdelheden van Tom Wolfe. Hij waande zich
'Meester van het Universum'.

De tientallen miljoenen kijkers van Dallas smulden ervan tussen 1981 en 1991. Ze
gruwden en genoten van het kwaad dat J.R. verpersoonlijkte. 'We houden van J.R.
omdat hij leerde hoe we het haten konden liefhebben', schreef de criticus Clive
James. Net als in de jaren zestig ging het om de liefde, maar dan heel anders.
Hagman werd de beroemdste acteur ter wereld. Intussen kochten ook gewone burgers
steeds grotere huizen met aflossingsvrije hypotheken als een soort minimeesters
van het universum.

Ruim twintig jaar later en een kredietcrisis verder heeft de megalomanie
plaatsgemaakt voor ontnuchtering. Amerika en Europa worstelen met enorme
staatsschulden. Het gaat nu over het verdelen van de schaarste. De Amerikanen,
die zich verlustigden aan de rijkdom van de ranch van de familie Ewing, vrezen
nu dat hun kinderen het slechter zullen krijgen dan zij. In de nieuwe
Dallas-serie, die deze zomer na een onderbreking van 21 jaar begon, ruziet de
familie heel modern over de vraag of het oliebedrijf van de Ewings niet moet
worden omgebouwd tot een onderneming voor alternatieve energie.

Wat er nu met de plannen voor een tweede seizoen gaat gebeuren, is niet bekend.
J.R. is er niet meer, maar wel zijn zoon (gespeeld door Josh Henderson). Die
heeft ook zo zijn streken. Het kwaad zal er dus altijd blijven.

Zeker is dat Hagman met J.R. in de televisiegeschiedenis een standaard heeft
gezet die moeilijk te overtreffen is. De 'magnifieke antichrist' werd hij
genoemd. Charmant lachend deed hij zijn familieleden en anderen de vreselijkste
dingen aan. Hij maakte zijn schoonzus Kristin zwanger en dreigde haar tegenover
iedereen als hoer te zullen neerzetten als ze niet snel opkraste. Later werd hij
gewond aangetroffen. 'Wie schoot J.R. neer?', was de vraag die miljoenen lang in
de ban hield. Het antwoord werd in november 1980 onthuld: het was Kristin. In de
hele wereld keken er bijna 360 miljoen mensen naar die aflevering.

Hagman was zelf ook geen gemakkelijke jongen. De Texaan was zoon van gescheiden
ouders. Zijn moeder was actrice. Over haar zei hij: 'Ik had geen moeite met
haar. Ze was er gewoon nooit.' Hij werd van de ene naar de andere particuliere
school gestuurd. Hij gebruikte drugs en streed bijna een leven lang tegen de
drank. Op de set van Dallas dronk hij vijf flessen champagne per dag. In 1992
bleek hij levercirrose te hebben. Hij onderging later een transplantatie.

Zijn vader was advocaat en werkte voor Texaanse oliebaronnen. Dat hielp Hagman
later bij het verbeelden van J.R. 'Zij hadden zo'n plezierige, vriendelijke
glimlach. Maar na afloop van de ontmoeting was je je sokken kwijt en had je niet
eens gemerkt dat ze er ook vandoor waren gegaan met je laarzen.'

Is J.R. nu werkelijk helemaal weg? Hagman denkt van niet. 'Het leven is eindig,
maar de dood niet', zei hij in 1980 in een interview. 'We verdwijnen niet
zomaar. Ik denk dat we deel zijn van een groot energiegordijn, een energiegolf,
waarin we ons bevinden als moleculen.'

Als de fans ooit iemand horen grinniken, weten ze waar het vandaan komt.

Van de dood kon hij het niet winnen, van ieder ander wel. Juist omdat hij zo
slecht was

LOAD-DATE: 25 November 2012

LANGUAGE: DUTCH; NEDERLANDS

GRAPHIC: Larry Hagman als J.R. in 1982 (bovenste), de familie Ewing uit Dallas
in 1979 en Hagman in 2011. Foto's AP, Getty

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              19 of 200 DOCUMENTS



                                 de Volkskrant

                           24 november 2012 zaterdag

bestsellers cpnb-top 10

SECTION: Boeken; Blz. 9

LENGTH: 155 woorden


1   E.L. James Vijftig tinten grijs. Prometheus (26) Behoeft geen uitleg meer.
Voor wie het desondanks ontging: het eerste deel van een erotische trilogie.

2  Thijs Slegers: Andy van der Meijde Geen genade. Voetbal International (1)
Biografie van voetballer Van der Meijde, ooit in de Europese top, maar ook
verslaafd en inmiddels weer een gewone burger.

3  E.L. James Vijftig tinten donkerder. Prometheus (22) Deel twee van de
wereldwijde bestseller. Zie ook 1, 4 en 6 in deze lijst.

4. E.L. James Vijftig tinten vrij. Prometheus (21)

5. Jeff Kinney Het leven van een loser Geen paniek! De Fontein (1)

6. E. L. James Vijftig tinten trilogie. Prometheus (4)

7. Simone van der Vlugt Aan niemand vertellen. Anthos (3)

8. Jamie Oliver Jamie in 15 minuten. Kosmos (4)

9. Sylvia Day Crossfire 2: Begeerd door jou. A.W. Bruna (1)

10. Geert Mak Reizen zonder John. Atlas Contact (13)

Tussen haken het aantal weken dat het boek in de CPNB-top 60 staat.

LOAD-DATE: 23 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              20 of 200 DOCUMENTS



                                 de Volkskrant

                           24 november 2012 zaterdag

We zijn een symbolische samenleving

BYLINE: Peter Giesen

SECTION: Vonk; Blz. 14

LENGTH: 1578 woorden


Je kunt nog zo hard denken dat je je eigen keuzes maakt, honderdduizenden
anderen doen het net als jij. Vooral als ze dezelfde opleiding hebben. En met de
rest groeit de kloof. Door Peter Giesen

Breuklijn Socioloog Elchardus heeft een opdracht voor de bovenklasse

Verstokte rokers moeten gestraft worden voor hun onverantwoordelijke gedrag,
vindt 38 procent van de Vlamingen. Als ze ziek worden van het roken, zouden ze
niet alle kosten vergoed moeten krijgen. De ethiek van de persoonlijke
verantwoordelijkheid grijpt om zich heen, zegt de Vlaamse socioloog Mark
Elchardus, want in 2001 vond maar 25 procent dat rokers de ellende over zichzelf
hadden afgeroepen. 'We dreigen een wat harteloze samenleving te worden', vindt
hij.

Want is de keuze om te roken wel zo vrij? We geloven graag dat we hoogst
individuele keuzes maken, maar in werkelijkheid zij we vaak erg voorspelbaar,
blijkt uit Elchardus' onderzoek. Als je iemands geslacht, leeftijd,
opleidingsniveau en mediavoorkeur kent, kun je heel aardig voorspellen of hij
rookt, ongezond eet, een scooter rijdt, op wintersport gaat, wokrestaurants
bezoekt of van oesters houdt, welke politieke partijen zijn voorkeur hebben en
hoe groot zijn vertrouwen in de samenleving is.

Kennelijk wordt ons gedrag gestuurd door sociale factoren waar we zelf maar
weinig greep op hebben, zegt Elchardus. Eén verschil springt daarbij bijzonder
in het oog: het verschil tussen hoger- en lageropgeleiden.

Zoals zoveel sociologen bestudeert Elchardus de modernisering van de
samenleving, in het bijzonder in West-Europa, waar de verzorgingsstaat een einde
maakte aan de bitterste vormen van armoede en de secularisatie aan de dominante
rol van de kerken. 'Progressieven zeiden: we zijn nu vrije, geëmancipeerde
burgers die onze eigen keuzes maken. De sociologen Anthony Giddens en Ulrich
Beck zijn de belangrijkste vertegenwoordigers van die richting. Beck sprak van
het individu als een 'planbureau van zijn eigen leven'. Dat is een verkeerde
interpretatie.'

Tegenover de sweeping statements van Beck plaatste Elchardus empirisch
onderzoek, enquêtes naar opvattingen en gedrag. 'Mensen ervaren dat ze
individuele keuzes maken, maar diezelfde keuzes worden gemaakt door
honderdduizenden anderen', zegt hij. Met andere woorden: er is veel
individualisme, maar weinig individualisering.

De reden daarvoor is simpel, zegt hij. Elke samenleving heeft een manier van
sociale controle nodig, die maakt dat mensen zich voorspelbaar gedragen, op een
manier die de samenleving ten goede komt. De traditionele manier van
disciplinering armoede, religie is vervangen door een nieuwe manier. Er zijn nog
nooit zo veel mensen zo lang naar school gegaan, waar ze worden opgevoed tot
burgers en werknemers. De media en 'het kapitalisme van de begeerte' (reclame en
marketing) houden ons voor hoe we moeten leven. En als het tegen zit, zijn er de
therapeutische diensten die ons helpen in de samenleving terug te keren.

Elchardus spreekt van 'de symbolische samenleving' waar mensen niet worden
gestuurd met de harde hand van autoritaire leiders of religieuze dogma's, maar
met de zachte dwang van de manipulatie van de taal en andere symbolen. Mensen
werken niet meer omdat de Bijbel zegt dat ze hun brood moeten verdienen in het
zweet huns aanschijns, maar omdat ze de nieuwe iPhone willen hebben.

Die symbolische samenleving zit vol potentiële conflicten. De grondleggers van
de verzorgingsstaat geloofden dat zij de verschillende sociale klassen konden
pacificeren door een einde te maken aan de armoede. Arbeiders zouden meer op de
bourgeoisie gaan lijken, waardoor één grote middenklasse zou ontstaan. Het
tegendeel gebeurde: de opvattingen van hoger- en lageropgeleiden zijn de
afgelopen jaren sterker uit elkaar gegroeid. Vooral onderwijs en media werken
als splijtzwam. Hoger- en lageropgeleiden gaan naar verschillende scholen en
gebruiken verschillende media.

Toch is de samenleving opener geworden. Voor kinderen uit lagere inkomensgroepen
is het gemakkelijker geworden een hogere opleiding te volgen.

'Ja, maar dat is een deel van het probleem. Vroeger zat er veel verborgen talent
onder lageropgeleiden. Sommige mensen konden heel goed leren, maar kregen niet
de kans. Zulke mensen hadden veel gemeen met hogeropgeleiden.

'Als het onderwijs opener wordt, lopen de kinderen die daar geschikt voor zijn
er gemakkelijk doorheen. Andere kinderen juist niet. Als je dat een paar
generaties volhoudt, ontstaan er grote verschillen in een samenleving.'

'In meer traditionele landen zie je veel minder verschil tussen hoger- en
lageropgeleiden. In Roemenië of Bulgarije denken beide groepen ongeveer gelijk
over een kwestie als immigratie. In een moderne samenleving als België zie je
juist een kloof ontstaan. Aan het begin van de middelbare school zijn de
opvattingen tussen leerlingen van vakscholen en die van het algemeen vormend
onderwijs nog ongeveer gelijk. Aan het einde van de schooltijd zie je een groot
verschil, dat ook niet meer verdwijnt in hun latere leven.'

Hoe komt dat?

'Het is moeilijk te zeggen waar het precies in zit. Het is natuurlijk niet zo
dat de leraren op de vakscholen een racistische boodschap vertellen.
Mediagebruik speelt een rol. De mediavoorkeuren van leerlingen van vakscholen en
die van het algemeen vormend onderwijs gaan sterk uit elkaar lopen. De populaire
media bevestigen wat mensen toch al denken, terwijl de hoge cultuur meer aanzet
tot kritische reflectie. Maar het is niet één ding, het is de hele
communicatieve omgeving die anders is.'

Populaire media brengen vooral soaps en shownieuws. Daar kun je weinig politieke
standpunten aan ontlenen.

'Niet alleen. Ze brengen ook nieuws, veel sensationeler dan andere media, met
meer aandacht voor misdaad. Mensen ontlenen ook een kijk op het leven en de
samenleving aan soaps. Misschien zijn die voor sommige mensen nog wel
belangrijker dan het nieuws.'

Komen lageropgeleiden niet veel meer in aanraking met misdaad?

'Ongetwijfeld. Maar uit ons onderzoek blijkt dat hun opvattingen over de
samenleving sterker samen hangen met mediakeuze dan met de vraag of zij zelf
slachtoffer van een misdrijf zijn geweest.'

Het populisme moet volgens Elchardus eerder in symbolische dan in materiële
termen worden gezien. De kiezers van partijen als het Vlaams Belang zijn geen
'moderniseringsverliezers', zoals vaak wordt gezegd. Hoewel ze doorgaans een
relatief laag inkomen hebben, zijn ze meestal niet arm of werkloos. De kiezers
van het Vlaams Belang zijn zelfs iets tevredener over hun eigen leven dan de
kiezers van andere partijen, schrijft hij in de recentelijk verschenen bundel
Power to the People!

Populistische kiezers maken zich geen zorgen over hun eigen positie, blijkt uit
onderzoek van Elchardus, maar over 'mensen als wij', die stelselmatig zouden
worden benadeeld door de elite. Hun stemgedrag komt niet zozeer voort uit
eigenbelang als wel uit opvattingen over een rechtvaardige samenleving.

De opmars van het populisme valt niet los te zien van de culturele emancipatie
van lageropgeleiden, vooral door de introductie van de commerciële televisie.
'De populaire cultuur is respectabel geworden. Lageropgeleiden profiteren van
'de democratisering van de waarheid'. Vooral de commerciële media versterken het
gevoel dat de mening van de 'gewone man' evenveel, zo niet meer waard is dan die
van de expert.'

Volgens u is het verschil tussen hoger- en lageropgeleiden een gevaarlijke
breuklijn in de samenleving. Wat kunnen we doen om die kloof te overbruggen?

'Ik zie in elk geval niets in nieuwe vormen van democratie, zoals referenda en
enquêtes. Wie gaan daar niet aan meedoen? De lageropgeleiden! Dat wordt weer een
domein voor hogeropgeleiden.

'Ik vind vooral dat politici een inspanning moeten doen om die kloof te
overbruggen. Hogeropgeleiden moeten meer rekening houden met lageropgeleiden.
Zelf ben ik ook een kosmopoliet, hou alleszins van een open, verdraagzame, door
de rede gesteunde samenleving, maar je moet niet blind zijn voor burgers die
meer nationalistisch zijn. Als je die laat stikken, jaag je ze naar
populistische partijen of extreem-rechts, misschien zelfs weg van de democratie.
Ik ben ook voor kosmopolitisme, maar je kunt dat niet opleggen.'

Politici kunnen hun opvattingen toch niet verloochenen?

'Ze mogen zich verzetten tegen ongenuanceerde denkbeelden, maar het recente
verleden, zowel in Nederland als in België, leert dat ook de politieke elite erg
ongenuanceerd kan denken en dat 'gewone mensen' problemen soms beter aanvoelen,
bijvoorbeeld de problemen rond de toegenomen diversiteit in de samenleving. In
een democratie moeten bevolkingsgroepen aandachtig naar elkaar luisteren.'

Moet alleen de politieke elite inbinden? Mogen we niet ook van lageropgeleiden
eisen dat zij zich inspannen om de kloof te dichten?

'In onze huidige samenleving en economie worden aan die mensen al genoeg eisen
gesteld. We moeten geen eisen stellen, maar een dialoog voeren. Willen we de
politiek zo laten evolueren dat er aparte partijen voor hoger- en
lageropgeleiden ontstaan? Dan krijg je pas echt een conflictsituatie.'

elchardus

'er is veel individualisme, maar weinig individualisering'

Mark Elchardus (1946) is bekend van het boek De dramademocratie, een scherpe
mediakritiek uit 2005. In zijn sociologische onderzoek laat hij zien dat mensen
niet zo individualistisch zijn als zij zelf denken. Onderwijsniveau en
mediagebruik voorspellen hun opvattingen en gedragingen. Hij nam onlangs
afscheid als hoogleraar sociologie aan de Vrije Universiteit Brussel.

LOAD-DATE: 23 November 2012

LANGUAGE: DUTCH; NEDERLANDS

GRAPHIC: Mark Elchardus: 'Politici moeten zich inspannen om de kloof te
overbruggen.' Foto Tim Dirven

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              21 of 200 DOCUMENTS



                                 de Volkskrant

                            23 november 2012 vrijdag

Pennestreek Horen & Zien;
overzicht regiogeschiedenissen

BYLINE: Door Olaf Tempelman Foto Ellen Mandemaker

SECTION: V Opening; Blz. 10

LENGTH: 1594 woorden


Boekhandels kunnen ze niet aanslepen, boeken over regionale geschiedenissen.
Zeeuwen zuunig en vroom? Eerder losbandig en promiscue. Haags geruzie modern?
500 jaar geleden was het niet anders. V tipt voor elke provincie een must-read.
Door Olaf Tempelman Foto Ellen Mandemaker

1 Zuid-Holland

Serge ter Braake Rond het Binnenhof Twintig Haagse geschiedenissen uit de
zestiende eeuw (Uitgeverij Verloren) EUR 19

Vetes, schunnige gezichten, rebellie, ongecontroleerde woede-uitbarstingen,
seksuele uitspattingen, maffiose neigingen een boek met zulke trefwoorden op het
omslag moet zich wel rond het Binnenhof afspelen. Ook vijfhonderd jaar geleden
konden de emoties er hoog oplopen. 'Ik wil u zo plat slaan op de vloer', mocht
de edelman Anton van Lailang, tussen 1552 en 1540 stadhouder van Holland en
Zeeland, tegenstanders graag meedelen. De jonge historicus Serge ter Braake
diepte twintig Haagse geschiedenissen op uit de 16de eeuw, de tijd net voor de
opstand tegen de Spanjaarden, toen verschillende stukken van het huidige
Nederland voor het eerst onder één gezag kwamen te staan.

2 Noord-Holland

Div. auteurs. Geschiedenis van de Zaanstreek (WBOOKS) EUR 69,50

Meer dan zeshonderd illustraties, 850 pagina's deze tweedelige geschiedenis
bedient iedereen die op enigerlei wijze nieuwsgierig is naar de Zaanstreek.
Historici, Zaans en niet-Zaans, gaan in op de vraag wat typisch Zaans is en
belichten de streek vanuit vele invalshoeken: economisch, industrieel,
folkloristisch en cultureel. Speciale aandacht is er voor een net ontdekt
schilderij van de Zaanse meester Pieter Jansz Saenredam uit 1634. Hierop zien we
een fraai dorpstafereel in Assendelft, in de 17de eeuw nog een zelfstandig
gemeente.

3 Noord-Brabant

Joris van de Kerkhof Bossche bollen Verhalen uit 's Hertogenbosch (Conserve) EUR
17

'Met pure chocolade geschreven. Mooi glanzend van buiten, zoet van binnen.'
Zelden was een flaptekst wervender dan die van deze liefdesverklaring aan de
Brabantse provinciehoofdstad, Bois le Duc voor de welopgevoeden. Connaisseur Van
de Kerkhof initieert buitenstaanders én Bosschenaren van nu in Oeteldonkse
delicatessen en geheimen. Behalve voor Bossche bollen, het carnaval, Zoete Lieve
Gerritje en de Sint-Janskathedraal, is er volop aandacht voor de middeleeuwse
geschiedenis, de architectuur en het genootschap dat gruwelt van de naam Den
Bosch. Bossche bollen wordt gelardeerd met Bossche foto's en bevat vijf
wandelroutes.

4 Zeeland

Oek de Jong, Franka Treur, Freek de Jonge e.a. Zondig in Zeeland (Kick) EUR
17,90

Het Zeeuws meisje is zuunig én preuts, denken buitenstaanders vaak. Dit gewest
gold ettelijke eeuwen als braaf en godvrezend. Een reeks bekende en onbekende
Zeeuwen en Zeeuwinnen, onder hen Oek de Jong, Freek de Jonge, Franka Treur,
Carolijn Visser en Rinus Ferdinandusse, hoopt met deze verhalenbundel dat beeld
te corrigeren. Freek de Jonge behandelt een orgie in het ouderlijk huis in
Kloetinge. Rinus Ferdinandusse gaat in op rollebollen in Goes en omstreken. Oek
de Jong haalt herinneringen op aan eindexamenfeesten. Uitgever Kick acht de
opzet geslaagd als lezers 'ons bin zuunig' voortaan vervangen door 'ons bin
zondig'.

5 Utrecht

C.D. Andriesse Alsnog een portret van Heinsius Geschiedenis van de Vrede van
Utrecht (Walburg Pers) EUR 19,95

Nederlanders van nu kunnen bij Utrecht denken aan Hoog Catharijne, de Jaarbeurs
en GroenLinks. Haar internationale roem dankt de stad aan de Vrede van Utrecht
van 1713, waarmee een einde kwam aan een reeks Europese oorlogen. Niemand minder
dan Händel eerde de Domstad destijds met composities als het Utrecht Te Deum en
het Utrecht Jubilate. Alle reden om een van de bijna vergeten helden van de
Vrede van Utrecht te eren, Anthonie Heinsius. Naar verluidt was hij zo
bescheiden dat hij nooit een portret van zichzelf liet tekenen. Bijna drie
eeuwen heeft hij op een boek moeten wachten. Alsnog een portret van Heinsius
komt op tijd voor de viering van de driehonderdste verjaardag van de vrede in
2013.

6 Limburg

Netty Engels-Geurts & Peetjie Engels Leer Limburgs koken (Tic) EUR 14,90

Limburg is een provincie met een eigen smaak. Als de geschiedenis iets anders
was gelopen, had Limburg niet in het Koninkrijk der Nederlanden gelegen. De
gastronomie is er van oudsher on-Hollands goed ontwikkeld. Netty Engels-Geurts
is met haar man Wil al jaren een van de experts op van het gebied van de
klassieke Limburgse haute cuisine, wat succesvolle boeken als Limburg op zijn
lekkerst, Vlaaien en Koken met Limburgs bier opleverde. In het pas verschenen
Leer Limburgs koken bundelt Engels-Geurts haar krachten met dochter Peetjie.
Samen maken ze oude Limburgse recepten voor gewone Nederlanders toegankelijk.

7 Gelderland

Niek Megens Zutphen De verdwenen stad (Walburg Pers) EUR19,95

Walburg Pers uit Zutphen is al jaren een van de actiefste Nederlandse
uitgeverijen op het gebied van regionale geschiedenis. Zutphen De verdwenen stad
gaat over een zwarte bladzijde in de historie van Walburgs thuisstad, het
geallieerde bombardement van zaterdag 14 oktober 1944. De geallieerden wilden de
IJsselbrug treffen om de Duitse bezetter te beroven van een belangrijke
aanvoerroute, maar behalve op de brug vielen er in oktober 1944 ook bommen op
het naastgelegen middeleeuwse stadsdeel. Ten minste honderd mensen kwamen om.
Pas decennia later begon Zutphen het drama te herdenken. De verdwenen stad bevat
veel nooit eerder gepubliceerd beeldmateriaal van het oude Zutphen.

8 Friesland

Jef de Jager De King Familie Geschiedenis van een pepermuntje (Friese Pers
Boekerij) EUR 18,95

Niet iedereen die een King-pepermuntje in zijn mond stopt, realiseert zich dat
hij een stukje Sneek op de tong houdt. De Friese suikerwerkfabrikant Tonnema
muntte de naam King in 1922: Kwaliteit In Niets Geëvenaard. In de beginjaren
werd Tonnema's koopwaar nog los verkocht, vanaf 1927 alleen nog maar in
handgedraaide rollen. Auteur Jef de Jager, ook bekend van zijn werk over Albert
Heijn en het Helmondse industriële complex, wilde zowel een Friese
familiegeschiedenis als een Friese bedrijfsgeschiedenis schrijven. De King
Familie is al aan het omslag herkenbaar voor liefhebbers van de witte
ademzuiveraar.

9 Flevoland

Joris van Casteren Lelystad (Prometheus) EUR 18,95

Flevoland was de laatste grote verovering van Nederlanders op hun erfvijand het
water. In 2010 publiceerden Henk Hofland en fotograaf Ger Dekkers het fraaie
eerbetoon Magisch Flevoland. Joris van Casterens Lelystad is bepaald anders van
toon. Zijn idealistische ouders trokken anno 1976 naar Lelystad om in dit Utopia
op de bodem van de Zuiderzee een nieuwe toekomst op te bouwen. De realiteit
bleek weerbarstig. Het Lelystad van Van Casteren wordt bevolkt door Amsterdamse
losers, vandalen en rancuneuze kleinburgers en heeft bepaald geen
voorbeeldfunctie. Dit is 'een gemaakte samenleving waar de menselijke maat uit
het oog werd verloren'.

10 Drenthe

Bas Luinge Het dörp van mien onbezörgde jeugd (Noordboek) EUR 12,50

'Elke Drent die het veurrecht had hef um op te gruien in zu'un gezellig,
olderwets dörp as het dörp van Bas Luinge, zal dit boek umarmen.' Zingen en
schrijven in streektalen is in Nederland al jaren een oprukkend fenomeen. De
klanken van het Drents kregen landelijke bekendheid door zanger Daniël Lohues,
woonachtig in Erica, gemeente Emmen. Bas Luinge (1944) 'opgruid in Grolloo,
trouwd, twee kinder, vier kleinkinder' brak in 2009 met de Drèentse
verhaolenbundel Laot de haon maor kreien door in eigen provincie. Het dörp van
mien onbezörgde jeugd bevat eenzelfde 'heerlijke herkenbaore mengeling van humor
en nostalgie'.

11 Groningen

Michael Hermse STADjers De jaren '50 en '60 in Groningen (Noordboek) EUR 20

In de eerste decennia na de Tweede Wereldoorlog fotografeerde Piet Boonstra,
eigenaar van Fotobedrijf Piet Boonstra, met zijn medewerker Sjors Visscher in
Groningen bijna alles wat los en vast zat. In 1988 schonk Boonstra zijn
negatieven aan het Groningse gemeentearchief. Bijna een kwart eeuw later
selecteerde en annoteerde Michael Hermse een reeks bijzondere foto's die terecht
kwamen in het eind vorig jaar verschenen Groningen 1948-1968. Het succes van die
uitgave was zo groot dat Hermse een tweede selectie maakte. In STADjers, vers
van drukker, ligt de nadruk minder dan in het eerste boek op Groningse
stadsgezichten en meer op Groningse mensen.

12 Overrijssel

Philomène Bloemhoff-De Bruijn Anderhalve eeuw Zwols Vocaalveranderingsprocessen
in de periode 1838-1972 (IJsselacademie) EUR 19,95

Jarenlang legde Philomène Bloemhoff-De Bruijn, streektaalspecialiste van de
IJsselacademie in Kampen, haar oor te luister bij native speakers van het
onversneden binnenstad-Zwols. Op 15 november promoveerde ze op de linguïstische
evolutie die het Zwols in 150 jaar doormaakte. Er blijken vooral in de 19de eeuw
de nodige klinkerveranderingen te hebben plaatsgevonden: zeen werd zien, neet
werd niet, jaor werd jöör. In Anderhalve eeuw Zwols schetst ze aan de hand van
de 'vocaalveranderingsprocessen' ook de sfeer en de cultuur van de Overijsselse
provinciehoofdstad.

Regionalisme De hausse aan boeken over een specifieke regio past in een
ontwikkeling die in heel Europa zichtbaar is en die wel 'terugkeer van het
regionalisme' wordt genoemd. In wat een reactie lijkt op 'de eenheidsworst van
de globalisering' is in veel regio's een zoektocht naar de 'eigenheid' op gang
gekomen historisch, literair, culinair. Tradities mogen zich daardoor verheugen
in nieuwe belangstelling. Schrijven in de streektaal is een oprukkend fenomeen.
Voor traditionele muziek is een nieuwe uitvoeringspraktijk. Restaurants
koketteren steeds vaker met lokale recepten.

LOAD-DATE: 22 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              22 of 200 DOCUMENTS



                                 de Volkskrant

                           22 november 2012 donderdag

Crisis bereikt ook de golfbaan

BYLINE: Van onze verslaggever Peter de Waard

SECTION: Binnenland; Blz. 11

LENGTH: 582 woorden


Spaarnwoude, met 54 holes, staat symbool voor de popularisering van de
Nederlandse golfsport. Maar golfers gaan steeds minder vaak de baan op: het
complex is vrijwel failliet.

Van onze verslaggever

Peter de Waard

amsterdam Het grootste golfcomplex van Europa, Spaarnwoude bij Haarlem en
Amsterdam, is voor de tweede keer in twee jaar zo goed als failliet. Een van de
redenen is dat golfers in Nederland steeds minder vaak spelen, waardoor de
omzetten teruglopen.

Spaarnwoude, met 54 holes, staat bijna symbool voor de popularisering van de
Nederlandse golfsport. Voordat deze baan in 1977 in het recreatiegebied opende,
was de sport geconcentreerd bij de zogenoemde 'oude negen', eliteclubs als de
Hilversumsche, de Haagsche, de Kennemer en de Noordwijkse golfclub. Hier werden
de regels van de dresscode strikt nageleefd en waren de contributies zo hoog dat
het gewone volk geen clubs ter hand kon nemen.

Na de opening van Spaarnwoude konden ook mensen in spijkerbroek de baan op. Golf
werd daardoor net als tennis van elitesport een volkssport.

De Nederlandse Golf Federatie (NGF) wil nu het nog vereiste
golfvaardigheidsbewijs deels afschaffen, zodat iedereen de baan op kan. Maar de
exploitant, Golf Goed BV, is er net als de vorige niet in geslaagd om het
terrein met 54 holes uit te baten. Ook voor de exploitatiemaatschappij zelf en
een andere kleinere baan bij Rotterdam is uitstel van betaling aangevraagd.

Directeur Jeroen Stevens van de NGF wil niet spreken van een crisis in de
ontwikkeling van golf in Nederland. In totaal telt Nederland nu ruim 200
golfcomplexen. Daar komen er nog jaarlijks twee tot drie bij, tegen zes of zeven
een decennium geleden. 'Tussen juli 2011 en juli dit jaar is het aantal leden
bij onze bond met 17 duizend toegenomen tot 386.000. Na voetbal en tennis is
golf de derde sport van Nederland. Alleen zijn de wensen van de golfconsumenten
veranderd. Ze worden niet meer zo snel lid. Ze kiezen vaker zelf wanneer en waar
ze willen spelen.'

Golf Goed onderkent dat het aantal leden toeneemt, maar die leden spelen minder
vaak, waardoor de inkomsten toch 10 tot 20 procent per jaar teruglopen. Ook de
hoge huurprijs bleek zwaar te drukken op het bedrijf. 'We hebben gereorganiseerd
en de salarissen met 30 procent verlaagd, maar het is niet genoeg geweest',
aldus een woordvoerder van Golf Goed, dat sinds februari 2011 de exploitatie
deed. In totaal nam de firma, een club van privé-investeerders, de exploitatie
van vijf banen over.

Drie daarvan werden al snel afgestoten (Naarden, Welschap en Maastricht
International), maar met de overgebleven twee redde Golf Goed het ook niet.
Jaarlijks moet Golf Goed alleen al voor Spaarnwoude meer dan 1,3 miljoen euro
aan pacht betalen aan de grondeigenaar Heemstede Vastgoed. Daar komt nog eens 4
ton aan erfpacht bij. En daarboven komen nog de onderhoudskosten en het
personeel. Bij de twee golfbanen werken 70 mensen voor wie ontslag dreigt.
Grootste schuldeiser van Goed Golf is ABN Amro.

Stevens vindt niet dat er te veel golfbanen zijn in Nederland. 'Misschien zijn
er in sommige delen, bijvoorbeeld in het zuiden van Brabant, wel erg veel banen.
Maar dat geldt niet voor de Randstad. Spaarnwoude zou met Amsterdam als
achterland geen problemen moeten hebben.'

Voor de hand ligt dat Spaarnwoude een tweede doorstart zal maken. De vereniging
die op Spaarnwoude speelt, is verzekerd dat er ook in 2013 zal kunnen worden
gegolfd en dat de kosten niet zullen stijgen.

We hebben de salarissen verlaagd, maar het was niet genoeg

LOAD-DATE: 21 November 2012

LANGUAGE: DUTCH; NEDERLANDS

GRAPHIC: Spaarnwoude woensdag. Golfconsumenten kiezen vaker zelf wanneer en waar
ze willen spelen. Foto Fabian Brennecke

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              23 of 200 DOCUMENTS



                                 de Volkskrant

                           17 november 2012 zaterdag

Het waren twee geweldige weken Media;
reconstructie twee weken zorgpremie

BYLINE: Door Julien Althuisius en Dirk Jacob Nieuwboer&ensp; Illustratie Peter
Lipton

SECTION: V Weekend; Blz. 2

LENGTH: 2431 woorden


Zo kregen we een inkomensafhankelijke zorgpremie. En zo was de maatregel weer
van tafel. Door de ophef onder het volk? Of door hyperige media? Door Julien
Althuisius en Dirk Jacob Nieuwboer&ensp;Illustratie Peter Lipton

Dat was nog eens een knieval. Als VVD-onderhandelaar had hij in de formatie 'een
fout gemaakt', erkende Mark Rutte nederig tegen de verzamelde parlementaire
pers. Zijn achterban kon de inkomensafhankelijke zorgpremie niet dragen. 'Ik
bied mijn verontschuldigingen aan voor alle verwarring die is ontstaan.'

Volkomen terecht. En onvermijdelijk, stelden veel Haagse journalisten tevreden
vast. De ophef volkswoede volgens De Telegraaf was zo hoog opgelopen dat er wel
iets moest gebeuren.

'Echte mensen waren dus in opstand gekomen', schreef politiek commentator
Dominique van der Heyde van de NOS de ochtend na Ruttes excuses in haar column
in Spits. 'In vrijwel elk gezin was men aan het rekenen geslagen de afgelopen
weken en soms heel erg geschrokken.' Dat Rutte en Samsom het plan aanpasten, gaf
blijk van 'realititeitszin'.

Echte mensen die ongerust waren. Journalisten verwezen er gretig naar, maar
ondertussen kregen ze vragen over hun eigen rol. 'Het waren twee bijzondere
weken: nooit zag ik onder zo'n enorme druk zo snel een belangrijk stukje
regeerakkoord bezwijken', blikte NOS-verslaggever Ron Fresen terug op Twitter.
'Waar kwam die druk vandaan, denk je?', vroeg een twitteraar retorisch.
'Trots?', smaalde @Sywert (van Lienden).

Vrij Nederland-columnist Kees Kraaije-veld vond het zelfs 'een misselijkmakende
vertoning'. Volgens hem was het vooral 'de sensatiebeluste berichtgeving op
televisie geweest die de mensen angst heeft aangejaagd'. Zijn Volkskrant-collega
Peter Middendorp schreef dat Van der Heyde soms zelf 'beleid staat te maken'.
'Dank, maar dit is wel heel veel eer', twitterde ze terug. Zij heeft de ophef
niet medeveroorzaakt. Dat is 'flauwekul'. 'De ophef is er, omdat de VVD-
achterban het plan terecht of onterecht niet pikte. Politieke realiteit.'

Wie heeft er gelijk? Hebben de media, RTL, NOS en De Telegraaf voorop, van de
zorgpremie een hype gemaakt? Of hebben ze slechts bericht over de onrust ?

Terug naar 30 oktober. Geen ophef aan het begin van die dag. Van volkswoede niks
te merken. Grote onvrede binnen de VVD? In ieder geval niet openlijk. De media
berichten over de zware bezuinigen in het een dag eerder gepresenteerde
regeerakkoord. 'Snijakkoord', kopt De Telegraaf. Pas op pagina 9 staat een stuk
over de zorgpremie. Daarin wordt geconstateerd dat de hogere inkomens 'de
hoofdprijs' gaan betalen, maar wordt vooral, zonder veel commentaar, het plan
beschreven.

Die avond pakt zowel het RTL Nieuws als het NOS Journaal uit met de zorgpremie.
'Enorme schrik over torenhoge zorgpremie', kondigt RTL aan. Maar wie schrikt er?
De oppositie hekelt de plannen, blijkt uit de reportage. Diederik Samsom (PvdA)
en Stef Blok (VVD) leggen de maatregel uit. Andere mensen komen niet aan het
woord, maar politiek commentator Frits Wester meldt dan al wel: 'Vandaag zijn ze
zich bij de VVD, zowel bij de Tweede als Eerste Kamer, echt rot geschrokken nu
de effecten van het beleid bekend zijn geworden.'

Hoe kon de VVD hier nou akkoord mee gaan, vraagt de presentator. 'Geen idee',
zegt Wester. 'Het lijkt wel alsof de VVD heeft zitten slapen tijdens de
onderhandelingen.' Hij benadrukt dat met het plan 'geen cent' wordt bezuinigd,
maar 'alleen maar geld van de hogere naar de lagere inkomens wordt geschoven'.
De 'gemiddelde VVD-kiezer' gruwt hiervan, weet hij. 'Hier gaat de partij echt
heel veel last van krijgen.'

Dan het NOS Journaal. 'Mensen die goed verdienen, gaan duizenden euro's meer
betalen per jaar aan ziektekostenpremie', meldt presentator Rob Trip. Dominique
van der Heyde: 'Ja, je hoort Diederik Samson spreken over mensen die een ton
verdienen. Maar het gaat al eerder mis. Want al iets boven modaal gaan mensen
netto meer betalen... ze gaan er op achteruit.'

Waarom is de VVD daarmee akkoord gegaan, vraagt Trip. Van der Heyde: 'Dat is
eigenlijk heel raadselachtig. De hele operatie levert voor de schatkist niets
op. Het is alleen een verschuiving van mensen met hoge inkomsten naar mensen met
lage inkomsten. Je gaat haast denken dat de VVD het niet goed heeft uitgerekend.
Het wordt nog knap lastig als Mark Rutte dit gaat uitleggen aan zijn kiezers.'

Van grote ophef onder 'het volk' is dus nog geen sprake, als RTL en NOS voor het
eerst berichten over de zorgpremie. De programma's verwijzen er ook niet naar.
Alleen Wester meldt dat de fracties van de VVD zich zijn 'rot geschrokken'.
Volgens Pieter Klein, adjunct-hoofdredacteur van RTL Nieuws, stelde hij dit vast
nadat hij zelf Kamerleden met de berekeningen had geconfronteerd. 'Er waren er
genoeg, maar in die fase wilden ze niet voor de camera.'

Opvallend is dat beide nieuwsorganisaties precies dit punt uit het regeerakkoord
pikken. En niet andere ingrijpende maatregelen, zoals de bezuinigingen op de
AWBZ en ontwikkelingssamenwerking of de verkorting van de WW-duur. Marcel
Gelauff, hoofdredacteur van het NOS Journaal zegt daarover: 'Ik vond het op dat
moment het meest relevante, opmerkelijke en urgente gevolg van het
regeerakkoord. Dus dat is een hele logische keuze.'

Bij RTL Nieuws geeft een blog van Kees Berghuis, chef van de Haagse redactie,
antwoord. Hij plaatst het in de vroege ochtend van 30 oktober, ruim voor de
uitzendingen van die avond. In het artikel roept de oud-medewerker van
VVD-minister Gerrit Zalm de PvdA uit tot winnaar van de formatie. De punten die
de VVD binnensleepte, stellen volgens hem weinig voor. De korting van een
miljard euro op ontwikkelingssamenwerking bijvoorbeeld. 'Mooi, maar dat heeft
een tijdelijke werking. Die inkomensafhankelijke zorgpremie daarentegen, dat is
een politiek principieel punt. Een stelselwijziging, een die blijft.' En: 'Boze
tongen fluisteren dat dit de grootste nivellering is in de recente politieke
geschiedenis.'

Opmerkelijk is ook dat Wester en Van der Heyde het nieuws hetzelfde duiden: ze
begrijpen niet de VVD hiermee heeft ingestemd, vooral ook omdat met deze
maatregel niks wordt bezuinigd. Ze suggereren dat er iets fout is gegaan
('zitten slapen' en 'niet goed uitgerekend') en voorspellen onrust.

Een dag later kopt De Telegraaf: 'Zorgpremie explodeert Jan Modaal gaat
honderden euro's per jaar extra betalen'. De Volkskrant opent met de kop:
'Stijging zorgpremie klap hogere inkomens'. Duizenden mensen reageren die dag op
de VVD-site. Het merendeel is woedend.

De voorspelde ophef is een feit.

Gert Jan Oplaat, VVD-voorzitter in Overijssel, is dan niet meer weg te slaan uit
de media. Steeds noemt hij de enorme hoeveelheid mailtjes en telefoontjes van
bezorgde burgers. Maar wanneer kwam die stroom op gang? Voor of na de
berichtgeving? Het oud-Kamerlid bladert terug in zijn agenda. Hij was op een
vergadering, toen hij voor het eerst op de zorgpremie werd geattendeerd. 'Ja,
hier heb ik 'm', zegt hij aan de telefoon. 'Dat was de avond van de 29ste, een
maandag. Toen werd ik gebeld door een verontrust lid, een ondernemer. Ja, en
daarna werd ik overstelpt met mailtjes en telefoontjes.'

Meteen de volgende dag? 'Nee', herinnert Oplaat zich. 'Dinsdag was ik weg en was
het verder rustig. Vanaf de 31ste kwam de stroom op gang. Mails, telefoontjes,
zoiets heb ik nog nooit meegemaakt.'

Dus na de eerste berichten in de media, waarin ongeloof doorklinkt over de
instemming van de VVD, en wordt gehint op toekomstige onrust.

Maar komt die ophef door de media?

Pieter Klein van RTL Nieuws: 'Het zal een kip-of-eidiscussie zijn. Maar het
begint met de effecten van het regeerakkoord.'

Marcel Gelauff van het NOS Journaal: 'Ik denk dat wij ons journalistieke werk
hebben gedaan. Wij hebben geprobeerd concreet te maken wat de puntenwolken en de
gemiddelden van Rutte nou daadwerkelijk betekenden. We hebben het onderzocht en
verteld wat dat betekende. Toen kwam er ophef. Maar niet door ons, maar omdat de
crisis nu voor het eerst zichtbaar wordt. En omdat de VVD ervoor heeft gekozen
mee te gaan in een aantal maatregelen die vanuit hun historie onlogisch zijn. Er
moest een moment komen dat dit zo'n golf door de samenleving zou geven. Als het
niet de zorgpremie was geweest, dan was het iets anders geweest.'

De argumenten komen Guikje Roethof bekend voor. Media onderschatten volgens de
oud-ombudsvrouw van de NOS chronisch het effect van hun handelen. 'Ze zeggen
altijd: wij hebben het niet gedaan hoor.' Maar de berichtgeving over de
zorgpremie heeft volgens haar alle eigenschappen van een mediahype. 'Er wordt
zo'n enorme nadruk gelegd op één ding, alles valt daarbij weg en verdwijnt in
het niet.'

Zeker is dat als er eenmaal ophef is, die nog maar moeilijk uit de media is te
krijgen. Zowel de kranten als de televisieprogramma's verwijzen er veelvuldig
naar. 'Achterban van VVD is ziedend', kopt De Telegraaf op 1 november. De hele
pagina 5 staat vol met boze brieven. De Volkskrant bericht op pagina 3: 'Woede
bij VVD over zorgpremie'.

Journalisten gebruiken de ophef ook om hun berichtgeving te legitimeren. Paul
Jansen, chef van de Haagse redactie van De Telegraaf, in Pauw & Witteman: 'Ik
heb het echt nog nooit zo extreem meegemaakt. De redactie is overstelpt door
boze, woedende mensen.'

En ze oefenen er politieke druk mee uit. 'Nederlanders willen best meebetalen
voor de crisis of voor anderen', schrijft RTL-chef Kees Berghuis in zijn blog,
'maar zoals mijn oude moeder zei, dit plan roept vooral agressie op. Het is
besmet, dus weg ermee.' Een week later is het zover.

Dominique van der Heyde blijft ondertussen tweets sturen: 'Mijn buurvrouw sprak
een vriendin die op het ministerie van Financiën werkt en overweegt te stoppen.
Te hoge kosten kinderopvang en zorgpremie'.

De ophef zelf is nu een factor geworden. Dat zien we goed als Diederik Samsom
probeert al twitterend mensen gerust te stellen. Ook journalisten stellen
vragen, waarop Samsom verwijst naar een artikel op http://nrc.nl. 'Die cijfers
ken ik', antwoordt NOS-verslaggever Ron Fresen, 'maar in de huiskamers ziet men
andere bedragen op de calculator. Geeft dat geen zorgen?'

Maar zijn dat de goede bedragen op die calculators? Zijn de mensen, met andere
woorden, wel terecht bezorgd? Volgens Fresen is dat nu inmiddels bijzaak. 'Los
van rekensommen is de politieke vraag nu; hoe stabiel is een coalitie als er in
de ene helft zoveel onrust is?'

Of het allemaal klopt, doet er niet meer toe. 'Dan gaat het over het effect van
beeldvorming', zegt Roethof. 'En dat oefent nu een waarachtige maatschappelijke
druk uit. Ik vind het een wanvertoning wat er nu gebeurt. Een kabinet dat nog
niet eens een regeringsverklaring heeft afgelegd, staat al te wankelen op het
bordes. '

Het was volgens haar nooit gebeurd als de media hadden gedaan wat ze hadden
moeten doen: 'Feiten verzamelen en die eerst checken en ordenen. En dan zijn ze
in staat daarover op een begrijpelijke manier te berichten.'

Was dat nu niet zo?

Volgens Roethof niet. De berichten over de koopkrachtplaatjes die over elkaar
heen buitelden, heeft het voormalig D66-Kamerlid met afgrijzen gadegeslagen. De
media hadden veel voorzichtiger om moeten gaan met de puntenwolken en
uitschieters. 'Op het moment dat de beleidsmakers zelf dat beeld nog niet
hebben, kun je op al die redacties met die beperkte research onmogelijk een goed
overzicht creëren. Dus dan brengen ze maar wat. Dat is totaal niet verantwoord.'

De grote aandacht voor de koopkrachtcijfers, en de uitschieters daarbinnen, valt
meer mensen op. Als het Nibud, het Nationaal Instituut voor Budgetvoorlichting,
naar buiten brengt dat de koopkrachtdaling 'veel minder rigoureus' uitpakt 'dan
eerder gesuggereerd', twittert Van der Heyde: 'Nog steeds grote uitschieters.'
Kees Vendrik, voormalig GroenLinks-Kamerlid en nu lid van de Algemene
Rekenkamer, spreekt haar daarop aan: 'Uitschieters zijn regel. Dat heb ik in
twaalf jaar verkiezingsprogramma's, regeerakkoorden en Miljoenennota's nooit
anders meegemaakt.' En: 'Zijn die uitschieters dan nog steeds nieuwswaardig? Dat
was nooit eerder zo. Vanwaar ophef?' In haar antwoord verwijst Van der Heyde
opnieuw naar de onrust: 'Het is crisis. Mensen zijn extreem onzeker. Zitten met
hoge lasten, te hoge hypotheek etc., juist als ze iets meer verdienen.'

Gelauff begrijpt wel waarom er bij dit regeerakkoord zo veel aandacht was voor
de uitschieters. 'Het kabinet zegt: wij kiezen er bewust voor om miljarden
euro's te verleggen van de hogere- naar de lagere inkomens. Dat is een
significante gebeurtenis. Dat was bij het eerste kabinet Rutte niet zo, denk
ik.'

Pieter Klein van RTL Nieuws wil best erkennen dat de berichtgeving soms beter
had gekund. 'We hebben misschien iets te veel de nadruk gelegd op de extremen.
Zo zeiden we dat het koopkrachtverlies kan oplopen tot 20 procent. Terwijl het
eigenlijk ging om 4 procent, met naar boven en beneden een uitzondering.'

Maar dat RTL er bovenop zat, nee, daar heeft hij geen spijt van. 'Wij krijgen
het verwijt dat wij ons focussen op uitzonderingsgevallen. Maar waarom zou je
hangen naar alles wat wel deugt? Je hoeft geen woordvoerder van het kabinet te
spelen.'

Rutte en Samsom hebben volgens Klein de ellende zelf over zich afgeroepen door
vaag te doen over de koopkrachteffecten. Dat zorgde voor een 'verharding in de
publiciteit'. 'Als je suggereert dat het wel meevalt met die inkomenseffecten,
terwijl er een bezuinigingspakket ligt dat z'n weerga niet kent: jongens, wat
ben je dan aan het doen? Het is de plicht van Samsom en Rutte om dat
zorgvuldiger en beter te doen. En ik vind het een vorm van uitlokking van
journalistieke aandacht als ze dat niet doen. Het is volkomen terecht dat dat is
afgestraft. Dan kun je zeggen: dat leidt tot vertekening, want er zijn nog
andere belangrijke zaken. Ja, inderdaad: af en toe sneuvelt de nuance. Maar het
debat is er wel over de inkomenseffecten.'

En die knieval van Rutte, die heeft hij toch niet voor niets gemaakt? Zowel
Klein als Gelauff ziet er de bevestiging in van zijn gelijk. 'Als het allemaal
niet relevant was', zegt Klein, 'waarom hebben we dan de grootste tournure uit
de politiek meegemaakt?' Gelauff: 'Hoe lang is het geleden dat Rutte besloot de
zorgpremie toch maar af te schaffen en zijn excuses aanbood? Dat heeft iedereen
kunnen zien. Dus ik heb niet het gevoel dat wij iets hebben gecreëerd.'

@Dominique v.d. Heyde op Twitter:

@joostverhoef ik heb geen voorkeur. Gaf weer wat in samenleving en VVD leefde.

Van grote ophef onder 'het volk' is nog geen sprake, als RTL en NOS voor het
eerst berichten over de zorgpremie

'Die cijfers ken ik, maar in de huiskamers ziet men andere bedragen op de
calculator. Geeft dat geen zorgen?'

LOAD-DATE: 16 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              24 of 200 DOCUMENTS



                                 de Volkskrant

                           17 november 2012 zaterdag

Alles nog steeds onder controle

BYLINE: Fokke Obbema

SECTION: Vonk; Blz. 18

LENGTH: 1792 woorden


Chinese journalisten zitten klem, merkt Fokke Obbema in Peking. Het volk
verlangt via sociale media informatie over misstanden. Maar de staat eist trouw
aan De Partij.

China Burgers brengen online meer aan het licht

'Wat het volk van het Achttiende Partijcongres verwacht', stond vorige week
veelbelovend op de cover van de Beijing Review. Was dit Engelstalige blad er
echt toe overgegaan aan burgers te vragen wat zij van het congres van de Chinese
Communistische Partij dachten?

Helaas. Het artikel over 'de hoop van het volk' baseerde zich op experts van de
partij die meenden te weten wat de gewone man wenste. Zelf kon die zich via
Weibo, het Chinese Twitter, nauwelijks in het debat mengen. Zodra hij discussie
over het congres opzocht, stuitte hij op de mededeling: 'Sorry, het Achttiende
Partijcongres kan niet worden gevonden.'

Zowel kranten en televisie als de sociale media konden zich in de voorbije weken
geen vrijheden veroorloven. 'Zelfs wanneer je op Weibo het partijcongres had
willen prijzen om zijn geweldig grote democratische gehalte was dat niet
mogelijk', zegt de 37-jarige Michael Anti lachend. Als Chinese blogger geniet
hij bekendheid, zowel in eigen land als in het Westen, omdat hij zich voor de
persvrijheid inzet. Dat er tijdens het congres niets mogelijk was, komt 'doordat
er te veel op het spel staat. We hebben het over een leiderschapswissel die zich
eens in de tien jaar voordoet. Dan wil de Partij geen enkel risico lopen. Bij de
jaarlijkse bijeenkomst van het parlement is er altijd nog wel enige ruimte, maar
nu helemaal niet.'

Op de inhoud van het congres wil de voormalige Harvard-student nauwelijks
ingaan. Anti, die met zijn pseudoniem een houding van permanent verzet uitdrukt,
noemt het 'een grap van opa's', die hij niet serieus kan nemen: 'Zij leven in
hun wereld en wij in die van ons.' Hij ziet er vermoeid uit, omdat hij net terug
is uit de VS, waar hij voor een Chinese opdrachtgever de Amerikaanse
verkiezingen mocht verslaan. Wonderlijk genoeg kunnen Chinezen die via hun eigen
media wel tot in detail volgen. 'Van de hemel in de hel', zo omschrijft hij zijn
terugkeer naar het politieke bestel in eigen land.

Accreditaties voor de staatsmedia

Een journalist van het zakenweekblad Caixin, dat vanwege zijn aandrang tot
onderzoeksjournalistiek als een luis in de pels van de macht geldt, is niet
minder kritisch. 'Wij kregen niet eens een accreditatie voor het congres. Dat is
belachelijk, want het gaat over de toekomst van ons land. Maar de accreditaties
gaan naar de staatsmedia, omdat ze die volledig onder controle hebben', aldus de
journalist, die anoniem wenst te blijven uit vrees voor repercussies.

Toch zegt Jeremy Goldkorn, een Zuid-Afrikaanse journalist die in 1995 naar China
emigreerde, dat er in vergelijking met de jaren negentig sprake is van 'een
onmiskenbaar grote vooruitgang'. In 2003 begon hij met zijn Engelstalige blog
Danwei, 'omdat ik een ander beeld van de Chinese media wilde laten zien dan dat
wat in de westerse wereld domineert. Daar leeft het idee dat het allemaal
propaganda en censuur is. Maar ik zag en zie allerlei interessante pogingen om
aan echte journalistiek te doen.'

Om zijn vooruitgangsgeloof te onderbouwen wijst hij erop dat
onderzoeksjournalistiek vroeger onbestaanbaar was: 'Deze eeuw is die van de
grond gekomen en gangbaar geworden'. Ook de kwaliteit van de verslaggeving is
verbeterd: 'Journalisten komen niet alleen van scholen voor journalistiek, maar
hebben allerlei universitaire disciplines als achtergrond. Positief is ook dat
steeds meer Chinezen in het buitenland journalistieke ervaring hebben opgedaan.'

De grootste verandering is de opkomst van Sina Weibo, het Chinese Twitter. Zo'n
400 miljoen burgers zijn erop aangesloten en het kent 70 miljoen actieve
gebruikers. De autoriteiten mogen het Amerikaanse Twitter dan niet toelaten, met
Weibo en diverse klonen daarvan heeft het land voor het eerst een publieke
discussieruimte gekregen. Bekende bloggers, veelal van de categorie 'Bekende
Chinezen', bedienen een miljoenenpubliek. Kranten en tijdschriften kunnen daar
met hun oplagen niet aan tippen. De snelheid van het medium zet de autoriteiten
onder druk.

Het sterkste voorbeeld daarvan kwam in de zomer van 2011, toen zich bij Wenzhou
een ongeluk met twee hogesnelheidstreinen voordeed waarbij veertig doden vielen.
De autoriteiten probeerden de berichtgeving in de hand te houden, maar hadden
door alle tweets en snel verspreide foto's geen kans. Op Weibo vond een
uitbarsting van woede plaats en werd het ontslag van de verantwoordelijke
minister geëist.

Kranten en televisie konden niet achterblijven een bekende presentator hield een
tirade op televisie over alle onzekerheden waarmee Chinezen moeten leven. Via de
Centrale Propaganda Afdeling probeerden de autoriteiten het tij te keren met de
opdracht 'zo snel mogelijk alle informatie van het Transportministerie te
publiceren'. Het was verboden verslaggevers te sturen naar de plek van het
ongeluk. Maar het mocht niet baten. Vooral het weekblad Caixin excelleerde in
onderzoeksjournalistiek naar de treinen en hun netwerk. De gebreken van dit
paradepaardje van de regering kwamen zo aan het licht.

Klokkenluider

De hulp die de traditionele media in dit geval van de sociale media kregen,
vertelt maar een deel van het verhaal. Blogger Michael Anti beweert zelfs dat
Weibo uitgesproken schadelijk is voor de journalistiek. Voor de traditionele
media ziet hij een waterscheiding in 2009, toen Weibo werd opgericht. 'Met
onderzoeksjournalistiek ging het tot dat jaar steeds beter, omdat de toegang tot
informatie voor journalisten sterk was verbeterd. Zowel bedrijven als overheden
moesten op hun websites veel meer informatie publiceren en journalisten wisten
die te benutten.

'Maar na 2009 heeft de onderzoeksjournalistiek haar kracht verloren. Nu zet een
klokkenluider zijn informatie liever anoniem op Weibo dan dat hij naar een
journalist gaat. Want hij loopt een veel groter risico bij een journalist,
aangezien die zijn bronnen geen bescherming kan bieden. Als de autoriteiten echt
willen weten wie er achter een verhaal zit, kunnen ze de druk zo ver opvoeren
dat de journalist zijn informanten wel moet prijsgeven. Daardoor kunnen de
traditionele media veel minder dan voor 2009 de rol van controleur en
tegenspeler van de macht vervullen.' Als enige oplossing ziet Michael Anti
samenwerking tussen traditionele media. 'Dan kunnen ze dieper graven en het hele
verhaal vertellen, in plaats van een flard zoals op Weibo vaak gebeurt.'

'Het is waar dat onze positie door de sociale media is verslechterd', geeft de
Caixin-verslaggever toe. 'Ik debatteer vaak met collega's over de vraag of de
persvrijheid nu wel of niet is verbeterd door Weibo. Zij denken van niet, maar
ik denk van wel. Waar het om gaat, is dat de waarheid aan het licht komt.
Dankzij Weibo gebeurt dat meer dan voorheen. Het is dus niet goed voor ons, maar
wel voor de waarheid.'

Journalisten bij kranten en televisie hebben volgens de verslaggever nog een
wereld te winnen door beter hun best te doen. 'Ook binnen de beperkte ruimte die
de regering ons laat, kunnen we veel meer en slimmer onderzoek doen naar zaken
als corruptie en milieuvervuiling. In plaats daarvan klagen journalisten over
hun betaling, ze missen zelfkritiek. Ik denk dat hooguit 20 procent goed werk
aflevert.'

Ook onderzoeksjournalist Wang Keqin die niet bang is om met zijn naam in de
krant te komen, is kritisch: 'Vooral dit jaar hebben we geen goede
onderzoeksjournalistieke verhalen gezien. Bij veel media zijn de afdelingen
daarvoor opgeheven.' Toch heeft hij wel hoop, omdat kranten en televisie niet
langer worden gesubsidieerd, zoals vroeger, en dus commerciële druk voelen: 'Om
winst te maken, moeten media nu wel met belangwekkende verhalen komen waarin de
waarheid wordt verteld'.

Dat optimisme ten spijt is het algemene gevoel dat de autoriteiten de censuur in
de afgelopen jaren alleen maar hebben opgevoerd. Ook Goldkorn die wel
vooruitgang ziet sinds de jaren negentig, is het daarmee eens. Zelf ondervond
hij tegenwerking in 2009, toen zijn site over het functioneren van de media werd
geblokkeerd: 'Ik ben nooit achter de reden gekomen.' De verklaring voor die
teruggang is dat de leiders zijn gaan vrezen dat oude en nieuwe media 'de
stabiliteit' in gevaar konden brengen. Tekenend was hun reactie toen de
'Jasmijn-revolutie' in de Arabische wereld in 2011 uitbrak en elk gebruik van
het woord 'jasmijn' op internet werd gecensureerd. Zelfs een filmpje waarin
president Hu Jintao de jasmijnbloesem toezong, ontsnapte niet aan de censors.

Door het slijk

De controledwang omvat ook de sociale media. Zo viel op Weibo niets te lezen
over de recente onthulling over het vermogen van premier Wen Jiabao door The New
York Times. En speculatie over het lot van Xi Jinping, de nieuwe president die
in september tien dagen buiten beeld was, werd de kop ingedrukt.

Daarnaast zetten de autoriteiten de macht van Weibo in voor de eigen politieke
doelen. Zo stond het de gebruikers vrij om de reputatie van toppoliticus Bo
Xilai door het slijk te halen, nadat Peking zelf de beslissing had genomen hem
te laten vallen. 'Bo was populair, vooral bij arme mensen, dus het kwam de
centrale macht wel goed uit om hem te laten afserveren', analyseert Anti.

Ook ziet de regering in Weibo een wapen om corruptie op lokaal en provinciaal
niveau aan te pakken. 'De servers staan in Peking, dus staan lokale en
provinciale autoriteiten in beginsel machteloos zij kunnen zelf niet besluiten
om beschuldigingen te censureren. Maar als de centrale regering in het geding
komt, kan die zich wel beschermen.'

De macht van de partij gaat nog verder: alle hoofdredacteuren, ongeacht of het
om commerciële of staatsmedia gaat, worden eerst gescreend. Hun benoeming staat
of valt met goedkeuring door de partij. Dat geldt ook voor het handjevol media
dat een zogeheten 'liberale koers' vaart. Zij blijven voor hun voortbestaan
afhankelijk van 'de steun van vrienden op hoge posities', zegt Goldkorn. Dat
maakt hen kwetsbaar. Het illustreert dat de machtspositie van de partij nog
grotendeels intact is, alle vooruitgang sinds de jaren negentig ten spijt.

media

liberaal of fervent nationalistisch

Door hun politieke tegenstanders worden ze wel aangeduid als media die
'universele waarden' nastreven en dat is negatief bedoeld. De zakentijdschriften
Caixin en Caijing en het weekblad Southern Weekly staan bekend om hun liberale
koers: individuele rechten en de rechtsstaat gaan hen ter harte. Aan de andere
kant van het spectrum bevindt zich de Global Times, die fervent nationalistisch
is en het westen graag de maat neemt. China Daily, ook in Europa verkrijgbaar,
schippert daar tussenin. In de strijd om de aandacht verliest die krant het van
de meer uitgesproken media.

LOAD-DATE: 16 November 2012

LANGUAGE: DUTCH; NEDERLANDS

GRAPHIC: Chinese en buitenlandse journalisten wachtten vorige week op de
openingsceremonie van het Achttiende partijcongres in Peking. Foto Diego Azubel
/ EPA

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              25 of 200 DOCUMENTS



                                 de Volkskrant

                           14 november 2012 woensdag

Kunst omdat het moest Beeldende kunst;
Reportage socialistisch realisme in Assen

BYLINE: Door Bert Lanting

SECTION: V Opening; Blz. 4

LENGTH: 1391 woorden


In het Westen heeft het socialistisch realisme een slechte naam:
propagandakunst. Een tentoonstelling in Assen wil laten zien dat de Sovjetkunst
aanzienlijk veelzijdiger is. Door Bert Lanting

De lichtende toekomst is nooit aangebroken, maar overal in Moskou zijn de sporen
van het Sovjetideaal nog steeds te zien. Miljoenen mensen stromen dagelijks in
de metro onder de rijk bewerkte plafonds door waarop de Sovjetstaat bezongen
wordt.

Op het metrostation Majakovskaja bijvoorbeeld, schuifelen reizigers zonder op te
kijken onder de mozaïeken van Aleksandr Dejneka vol vliegtuigen, rokende
fabriekspijpen en potige arbeiders die monter aan de toekomst bouwen. Op
Komsomolskaja spreekt Lenin vanuit het plafond vergeefs de menigte toe: iedereen
heeft haast. Geen tijd voor een verleden dat ooit toekomst moest worden, maar
nooit arriveerde.

Lenin staat ook nog steeds te wachten voor het grootste paviljoen van de VDNCh,
het protserige park waarvoor Sovjetdictator Jozef Stalin in 1935 de opdracht gaf
om de 'verworvenheden van de Volkseconomie' te laten zien. Maar rond de Fontein
van de Vriendschap der Volkeren met zijn vergulde beelden van arbeidsters en
boerinnen uit de vijftien vroegere Sovjetrepublieken toeren nu verwende kinderen
rond op skelters.

Ver van de hotdogkraampjes rijst een beeld op dat het elan van de Sovjetstaat
moest symboliseren: het 23 meter hoge beeld van De Arbeider en het
Kolchozemeisje met de hamer en sikkel daadkrachtig geheven. Vera Moechina maakte
het reusachtige beeld voor de Wereldtentoonstelling van 1937 in Parijs. Naar
verluidt mocht het beeld eerst niet op transport naar Parijs, omdat een
overijverige partijfunctionaris in de plooien van de rokken van het meisje de
trekken van Stalins aartsvijand Trotski had ontdekt.

Een studie voor het beeld van Moechina maakt deel uit van de tentoonstelling De
Sovjet Mythe. Socialistisch realisme 1932-1960, die zaterdag in het Drents
Museum in Assen opent. De zeventig doeken en zes beelden zijn afkomstig uit het
Russisch Staatsmuseum in Sint-Petersburg.

In het Westen heeft het socialistisch realisme altijd een slechte naam gehad:
propagandakunst, gefabriceerd door lakeien van Stalin. Met de tentoonstelling
wil samensteller Sjeng Scheijen laten zien dat de Sovjetkunst aanzienlijk
veelzijdiger is dan doorgaans wordt voorgesteld. 'Er is propaganda, maar er zijn
ook veel niet-politieke werken. Er zitten veel landschapschilders en andere
kunstenaars tussen van hoge kwaliteit', zegt Scheijen, terwijl hij rondloopt in
het Russisch Staatsmuseum.

Een medewerkster van dat museum trekt in de opslagruimte het ene na het andere
rek meesterwerken tevoorschijn. Het duizelt je voor de ogen: achteloos toont ze
honderden werken, waaronder een reeks kleurige doeken van Kazimir Malevitsj.

Veel Russische kunstenaars uit de jaren twintig geloofden vurig in de
communistische idealen. Dat gold ook voor de avant-gardisten die in die tijd
nieuwe wegen zochten en zich afzetten tegen de traditionele kunst. De revolutie,
de geur van verandering, het opbouwen van een nieuwe maatschappij, het sloot aan
bij hun droom om de kunst uit de kluisters van het verleden te bevrijden.

Zelfs een radicale figuur als Malevitsj, die experimenteerde met 'voorwerploze'
kunst, vond dat zijn kunst in dienst moest staan van de nieuwe staat. Maar het
duurde niet lang voordat de nieuwe machthebbers daaruit de conclusie trokken dat
de staat dan ook maar moest uitmaken wat de taak van haar dienaars was.

Al in 1928 riep Stalin de realistische schilder Ilja Repin uit tot het grote
voorbeeld voor de Sovjetkunstenaars. Ironisch genoeg waren alle pogingen van het
Sovjetbewind de grote schilder over te halen terug te keren uit ballingschap
vergeefs: Repin bleef in het veilige Finland.

Vier jaar later begon Moskou de teugels aan te trekken: wie als kunstenaar wilde
werken, moest zich bij een van de officiële bonden aansluiten. Zonder dat
officiële stempel was het moeilijk om aan verf en ander materiaal te komen.

Vanaf 1934 werd het socialistisch realisme de standaard waarnaar de kunstenaars
werden geacht zich te voegen. 'Rembrandt, Rubens en Repin ingezet voor de
arbeidersklasse', vatte ex-hoofdredacteur Ivan Gronski van de krant Izvestija de
boodschap samen.

De nieuwe stroming greep terug op de 'peredvizjniki', de realistische schilders
uit het pre-revolutionaire tijdperk die de kunst bij het volk brachten en vooral
sociaal-kritische schilderijen maakten. Maar van de socialistisch realisten werd
iets anders verwacht: hun werken moesten optimisme, kracht, levenslust,
overvloed en vooruitgang uitstralen.

Veel fabrieken dus, arbeiders, vliegtuigen, treinen, maar ook fysieke kracht:
sport. Dat laatste gaf schilders als Samochvalov stiekem de gelegenheid wat
erotiek hun werk binnen te smokkelen: een sportvrouw die zich na een veldloop
staat om te kleden.

Naast de prestaties van de Sovjet-Unie op industrieel terrein moesten uiteraard
ook de Sovjetleiders zelf worden bezongen. De hofschilder van het Kremlin,
Aleksandr Gerasimov, eerde Stalin met het ene na het andere pompeuze
schilderwerk. Zelfs de eigenzinnige avant-gardistische schilder Pavel Filonov
moest eraan geloven. Om te overleven schilderde hij halverwege de jaren dertig
een portret van Stalin, de man die zijn carrière had vernietigd.

Licht en opgewekte kleuren voeren de boventoon in de socialistisch realistische
werken. De zon straalt uitbundig over het Sovjetleven, de oogst is overvloedig
en de Sovjetmens stapt vitaal en vrolijk door de velden.

Propaganda, maar sommige kunstenaars probeerden toch hun eigen weg te zoeken. De
beste manier om ruimte te scheppen, was een officieel goedgekeurd onderwerp te
kiezen fabriekslandschappen, spoorwegen, fysieke arbeid en daar je eigen stijl
op los te laten. Op die manier wisten schilders als Dejneka en Aleksandr Koeprin
lange tijd nog hun eigen karakter te bewaren in hun werk.

Vooral Malevitsj hield vast aan zijn eigen toon. Zijn gestileerde Maaisters
(1928/1929) staan mijlenver af van de blozende kolchozemeisjes die het Kremlin
graag zag afgebeeld. Aanvankelijk tolereerde de partijleiding zijn eigenzinnige
aanpak, maar in de loop van de jaren dertig kwam hij steeds meer onder vuur te
liggen. Toen het partijorgaan Pravda begin 1936 onder de kop 'Chaos in plaats
van muziek' een keiharde aanval publiceerde op de componist Dmitri
Sjostakovitsj, was het duidelijk dat het gedaan was met Malevitsj'
bewegingsruimte: nog hetzelfde jaar werd zijn beroemde suprematistische werk
Zwart Vierkant uit het Tretjakov-museum verwijderd.

Voor kunstenaars was het moeilijk te ontsnappen aan de druk van bovenaf:
particuliere kunstverzamelaars waren er nauwelijks meer, zodat ze aangewezen
waren op overheidsopdrachten. Dat had niet alleen invloed op de thematiek, maar
ook op de afmetingen van de kunstwerken: de ministeries vooral die van Defensie
en Landbouw hadden een voorkeur voor monumentale schilderijen.

Onder de zware schaduw van de stalinistische terreur begonnen het socialistisch
realisme en de werkelijkheid steeds verder uiteen te lopen. Dat is goed te zien
in het opgewekte schilderij Het kolchozefeest van Arkadi Plastov. Onder het
portret van de Grote Leider vieren de gelukkige werknemers van een collectieve
boerderij feest aan rijk gevulde tafels. 'Het leven is beter geworden, het leven
is vrolijker', luidt de tekst op een banier.

Maar niet voor iedereen: 1937, het jaar waarin Plastov dit idyllische tafereel
schilderde, was het hoogtepunt van de Stalinterreur. Pas na de dood van de
Sovjetdictator in 1953 kregen de kunstenaars weer wat adem en keerde ook in de
Sovjetwerkelijkheid langzaam een beetje kleur terug.

De Sovjet Mythe. Socialistisch realisme 1932 - 1960. 17 november t/m 9 juni
2103. Drents Museum, Assen. http://drentsmuseum.nl

Realisme? Er is een Sovjetmythe, maar er is ook een werkelijkheid. In hoeverre
strookte het socialistisch realisme met de werkelijkheid? Dat toont de expositie
Samen en alleen. Leven in Rusland van 1900 tot nu, die naast de
hoofdtentoonstelling Sovjet Mythe in het Drents Museum in Assen is te zien. Aan
de hand van brieven en foto's geeft het Internationaal Instituut voor Sociale
Geschiedenis uit Amsterdam een beeld van het leven van de gewone burgers in de
Sovjet-Unie en Rusland. 17 november t/m 6 juni in Drents Museum, Assen.

Hun werken moesten optimisme, kracht, levenslust, overvloed en vooruitgang
uitstralen

LOAD-DATE: 13 November 2012

LANGUAGE: DUTCH; NEDERLANDS

GRAPHIC: Arkadij Alexandrovich Rylov: Lenin aan de oever, 1917 Aleksandr
Samochvalov: Na de veldloop, 1934-1935 Arkadij Aleksandorvitsj Plastov:
Kolchozenfeest, 1937 Beelden Drents Museum Links: Aleksandr Aleksandrovitsj
Deineka: Kolchozenboerin op de fiets,1935. Daarnaast Kazimir Severinovitsj:
Malevitsj Sporters, 1930-1931. Rechts: Kazimir Severinovitsj Malevitsj:
Maaisters, 1928-1929.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              26 of 200 DOCUMENTS



                                 de Volkskrant

                           14 november 2012 woensdag

Slaat het orakel van Groningen toe?;
De kwestie Peter de Waard

SECTION: Economie; Blz. 21

LENGTH: 490 woorden


Na het orakel van Ljouwert is het tijd voor een orakel uit Grunnen. Hans Wiegel
heeft de koopkracht voor jan modaal plus op cruijffiaanse wijze weten te
herstellen. Jacques Wallage staat nu voor de uitdaging hetzelfde te doen voor de
rechten van de uitkeringstrekkers. Nu Marx Rutte dankzij Wiegel weer Mark Rutte
heet, zou de rasechte Groninger Wallage moeten pogen Diederik Thatcher de naam
Samsom terug te geven.

De noordelijke orakels zitten op dezelfde golflengte, zij het dat die van
Ljouwert zijn boodschap beter kan verpakken. Het land schrok tenminste niet zo
op toen Wallage als eerste PvdA-prominent zondag in Buitenhof zei dat een
coalitie van Den Haag nog geen coalitie van het land is en 'dat het in deze
crisistijd niet verstandig is om werklozen versneld de bijstand in te werken'.

In het regeerakkoord is bepaald dat werklozen na één jaar WW nog maar 70 procent
van het minimumloon krijgen en daarna in de bijstand terechtkomen. Volgens
FNV-berekeningen gaan minima er daardoor 12 tot 65 procent op achteruit. Rutte
II hoopt in stilte dat ze daardoor zo desperaat zullen zoeken naar werk dat over
twee jaar geen Pool hier meer een baantje vindt. Wie in de achterstandswijken
van Liverpool of Chicago is geweest, kent echter het resultaat van een
dergelijke maatregel: een nieuwe onderklasse die een voor media verscholen maar
voor het land gevaarlijke schandvlek van armoede, honger, drugs en criminaliteit
vormt.

Het cv van Jacques Wallage, voormalig staatssecretaris van Onderwijs en van
Sociale Zaken, voormalig fractieleider van de PvdA, voormalig burgemeester van
Groningen, voormalig informateur, hoogleraar en voorzitter van de raad van
openbaar bestuur, doet niet onder voor die van de VVD-prominent. Alleen is het
televisieprogramma Buitenhof niet te vergelijken met De Telegraaf. Het wordt
maar één keer per week uitgezonden en doet niet aan opgewonden
campagnejournalistiek. En het is niet te verwachten dat Buitenhof komende zondag
Wallage opnieuw uitnodigt of een SP'er of vakbondsbons verzoekt diens pleidooi
te ondersteunen.

Wallage zal ook niet zo snel door andere actualiteitenrubrieken worden
uitgenodigd. De camera is nu eenmaal niet zo verliefd op hem als op Hans Wiegel
die op dezelfde manier de huiskamer inkijkt als een journaallezer met een
autocue.

Nu jan modaal plus op zijn wenken is bediend, krijgen de minima een troostprijs
van 250 miljoen euro dat wordt weggehaald bij de infrastructuur. Mogelijk komt
er zes maanden WW bij. De PvdA zou echter meteen al het wisselgeld moeten
opeisen.

Indien Samsom dat als architect van Paars niet durft, is er misschien een ander
Kamerlid in zijn partij die het voor minima en uitkeringstrekkers wil opnemen
zoals de VVD-achterban voor jan modaal plus.

Anders zal het orakel van Grunnen in deze historische formatie slechts als spuit
elf worden herinnerd.

Reageren?

p.dewaard@volkskrant.nl

De PvdA moet nu snel zijn wisselgeld innen en werklozen uit de bijstand houden

LOAD-DATE: 13 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              27 of 200 DOCUMENTS



                                 de Volkskrant

                            13 november 2012 dinsdag

Waarom zouden we die lui nog geloven?

BYLINE: Martin Sommer

SECTION: Opinie en Debat; Blz. 30

LENGTH: 1675 woorden


Onthullingsjournalistiek Tegels lichten is niet langer voorbehouden aan de
journalistiek, maar wordt nu ook bedreven door boze bloggers die de
journalistiek zelf bestoken.

Belichaming van de kundige overheid heet het nieuwe rapport van de Raad voor het
Openbaar Bestuur. Dat klinkt niet als een overheid die het goed met zichzelf
getroffen heeft. Men weet eigenlijk niet meer wat een kundige overheid is. Zie
ik het goed, dan begint alle getob over betrouwbare overheid,
risicoregelreflexen, handhaving, normstelling en uitvoering bij degene die in
dit rapport 'de narrige burger' heet.

Die burger heet ook wel eens de calculerende burger, of de nimby-burger. Hij is
geen vriend van de bestuurder, door zijn gezeur moeten al die regels er komen
waarna hij zich daar weer niet aan houdt. De bestuurder is een beetje bang voor
hem en voor zijn zaakwaarnemers in de media die het wantrouwen voeden. Dat leidt
tot therapeutische adviezen: de bestuurder moet loslaten, laten gaan, die burger
is zo kwaad nog niet, die ziet heus de redelijkheid wel in van wat je doet.
Empathie ook, de overheid heeft dezelfde waarden als de burger.

Zou het? H.J.A. Hofland schreef eens over het Jordaanoproer in 1934: 'De politie
trad op, er ontstonden op grote schaal vechtpartijen, waarna het leger te hulp
werd geroepen, er werd vlot geschoten en er vielen vijf doden.' Zo gemakkelijk
ging dat toen. Wat tegenwoordig opvalt, in heel Europa trouwens, tot in Athene
toe, is dat bij botsingen tussen burgerij en de als ME uitgedoste overheid, de
laatste meestal het onderspit delft.

De regel is: enkele arrestaties en aanzienlijk meer gewonden aan de kant van wat
voorheen de sterke arm heette. Die uitdrukking hoor je dan ook niet meer. Wat is
er gebeurd met het zelfvertrouwen van de overheid, tussen pakweg Jordaanoproer
en het half mislukte, schuwe ingrijpen onlangs in het Groningse Haren? Kort
gezegd heeft de burger de houding van de journalist aangenomen: hij ziet zich
als tegenmacht van een falend openbaar bestuur. Het zelfbeeld van de journalist
hangt nauw samen met zijn boosheid op de macht. Om met de legendarische
Volkskrant-journalist Jan de Vries te spreken: 'De woede moet op peil blijven.'

Blinde wezens

De afkalving van de overheid dateer ik bij de verschijning van het boek Tegels
lichten van genoemde H.J.A. Hofland, in 1972. Dit is een heel boos boek, tegen
de autoriteiten, tegen het volk dat dociliteit als hoogste nationale deugd
koesterde, tegen de verzuilde journalistiek als handlanger van het gezag. De
eerste zin gaat zo: 'Dit is de wordingsgeschiedenis van een verbazing: de
verklaring waarom de meeste mensen, massa's en bewindvoerders, mij door brutale
(onbeschaamde, naakte, grijnzende) domheid hoe langer hoe meer afschuw bezorgen,
en waarom ik tegelijkertijd moedelozer word als ik denk dat ik er iets aan zou
moeten of kunnen doen.'

De overheid was bij Hofland een georganiseerde oplichtersbende. Dat ging van
burgemeester Schokking die fout was in de oorlog, tot de fröbelaar-minister Luns
en de lachwekkende geheimhouderij in de Greet Hofmans-affaire. Hofland lichtte
tegels, keek eronder wat zich daar aan gekrioel van 'blinde wezens'
manifesteerde. Hij beschreef niet zozeer, hij onthulde en klaagde aan. Dat was
begin jaren zeventig een nieuwe journalistieke habitus en een zodanig
succesvolle dat hij tot vandaag de standaard werd in de Nederlandse
journalistiek.

'De tegel' werd de belangrijkste journalistieke prijs in Nederland, Hofland werd
zelf geëerd als journalist van de eeuw. Twee jaar na Tegels lichten verscheen
All the Presidents Men, van de Amerikaanse journalisten Woodward en Bernstein.
Zij stootten met hun onthullingen een president van zijn troon en werden het
voorbeeld voor een generatie journalisten die zichzelf primair als
machtscontroleurs gingen zien.

Nog weer twee jaar later, in 1976, verscheen Het démasqué in de samenleving de
journalistiek van de anti-schijn van de socioloog A.N.J. den Hollander. Hij was
bij mijn weten de eerste die zich met de journalist als menstype bezighield. Den
Hollander was ook boos 'men is steeds omringd door enorme hoeveelheden nonsens'.
Hij leed persoonlijk aan de democratisering van de universiteit, een plek 'waar
de schijn welig tiert'.

Het eigenlijke onderwerp van Den Hollanders boek waren de muckrakers, de eerste
generatie Amerikaanse onderzoeksjournalisten van begin 20ste eeuw. Zij stelden
misstanden aan de kaak, vooral bij grote bedrijven. Hun bladen haalden
miljoenenoplagen, zijzelf vierden enorme successen.

Het woord muckrakers kwam van president Theodore Roosevelt, die het in 1906 had
over 'the man with the muck-rake'. De man die met zijn hark in de stront roert,
alleen gericht op het bovenhalen van narigheid.

Dat was niet complimenteus bedoeld en hoewel Den Hollander zelf wel degelijk
bewondering koesterde voor het werk van deze onderzoeksjournalisten, kun je niet
zeggen dat zijn sociale typering overloopt van enthousiasme. Het menstype van de
onthuller, aldus Den Hollander, is niet zoals de geleerde gericht op het zoeken
van de waarheid. Hij wil de schijn ontmaskeren, meer dan weten wat zich
daarachter bevindt. Details in het verhaal behandelen de geheimhouding of het
masker, niet de sociale werkelijkheid. De muckraker wil boeien en onthutsen,
maar gaat zelden diep. Voor zover oorzaken worden aangewezen voor het
doen-alsof, gaat het om ongedifferentieerde algemeenheden: 'het systeem', 'de
plutocratie' of 'de monopolies'.

Orgie van ontmaskering

Onthullen is een dankbare bezigheid, je bent bevoorrecht met kennis die anderen
niet hebben in een ondoorzichtige samenleving. Maar de argwanende speurder ziet
ook al snel te scherp en dan ontspoort de onthulling in complotdenken. De
onthuller kan ook nooit zelf gezaghebbend worden, hij ontleent zijn identiteit
aan de waardering van hetgeen hij heeft blootgelegd. Hij is afhankelijk van de
bewieroking van anderen en moet voor zijn bevestiging dus steeds een nieuw
object van zijn verontwaardiging zoeken. Hij is wezenlijk een instabiele
persoonlijkheid.

Hofland wijst in het boek Luizen in de pels Honderd jaar journalistiek in
Nederland (1984) tevreden op de veranderde positie van de journalist. Niet
langer was hij de handhaver van de collectieve moraal zoals onder de verzuiling,
niet meer het schrijvende kuddedier. De autoriteiten en 'het ordelievende
publiek' konden voortaan op gepast argwaan rekenen. Het wantrouwen was met
succes gezaaid, 'de goede zaak is in ruime mate ontmanteld; een zelfgenoegzame
glimlach glijdt over het journalistengezicht.'

Maar dan gebeurt er iets waarmee Hofland niet uit de voeten kan en vindt hij
zich terug aan de kant van het verachte gezag. Het wantrouwen als journalistiek
product blijkt op vruchtbare bodem te zijn gevallen. De ontvoogde burger heeft
de zaak overgenomen, tegels lichten is niet langer voorbehouden aan een
voorhoede, maar een dalend cultuurgoed geworden dat via internet ook bedreven
wordt door lieden met alleen vmbo.

Begin jaren tachtig schreef Hofland nog tegen de maatschappelijke elite 'die
vond dat er nu wel genoeg was geëmancipeerd' en 'dat al te veel mensen hun neus
in publieke zaken staken'. Een van de functies van journalistiek is articulatie
van onuitgesproken sentimenten, aldus Den Hollander. Maar inmiddels is het
onthullen uitgelopen op een Frankenstein-achtige bezigheid: iedereen is een
zelfkazende muckraker geworden. Zoals in dit ROB-rapport te lezen valt, vindt
menig bijdetijdse burger 'de overheid een waardeloze club die alleen maar fouten
maakt'.

Dat wijst niet direct in de richting van een wereldbeeld waarmee een onzeker
bestuur dat zo graag zijn burgers wil vertrouwen, verder kan. Volgens Den
Hollander heeft de onthuller meer een houding dan een opvatting. Dat geldt ook
voor de moderne burger. Die stelt vast dat 'het hier stinkt' en vervolgens 'mij
belazer je niet'. Zijn theorievorming beperkt zich tot de zeer grote lijnen. Bij
Hofland lag het aan 'de autoriteiten' of 'het bestel', bij Geert Wilders als
zegsman van het huidige volksgevoel ligt het aan 'Brussel' of de 'immigratie'.

Het complot ligt altijd op de loer. Zou Wilders echt menen dat we uit de EU
moeten? Maar voordat u denkt dat juist Wilders de erfgenaam is van het
journalistieke levensgevoel: links heeft niet veel meer te bieden met de
toeschrijving van de crisis aan 'de banken'. Mag ook zijn de Amerikanen en
liefst allebei, de Amerikaanse banken. De beweging Occupy toont het engagement
van de journalistieke burger in de kern. Onthullen en aanklagen, zonder doel of
richting, geen ideologie, geen sociale beweging, alleen protest. En kijk eens
hoezeer de burgemeesters moeite hebben gehad om zo'n tentenkampje op te ruimen.

Ik ben zelf journalist en voldoe ruimschoots aan de boven beschreven
persoonlijkheidsschets. Daar hoort niet heel veel begrip bij voor een
empathische overheid. De revolutie eet haar kinderen op en in die fase bevinden
wij onszelf thans. Wantrouwen wekt meer wantrouwen, om nog één keer Den
Hollander aan te halen: 'Een orgie van ontmaskering, afwijzing van het officieel
gebodene, alom afbreuk aan de bereidheid om op gezag te geloven'. Dit ging over
de Amerikaanse muckrakers van begin 20ste eeuw vandaag de dag 'weet de gewone
burger allang dat de dingen niet zijn zoals zij schijnen'.

De journalistiek heeft inmiddels overal haar mestvork ingestoken en de kwalijke
dampen opgesnoven. En is nu zover dat de sector zelf aan de beurt is, als
laatste bastion van het gezag dat moet worden genomen, onder de bezielende
leiding van boze bloggers. Ook journalisten blijken oplichters, ze kletsen maar
wat en zitten met politici te smoezen in Nieuwspoort. Na de fact free politics
is nu ook fact free journalism ontdekt. Waarom zouden we die lui nog geloven?

Inderdaad, waarom zou u mij geloven? Want ook deze diagnose hoort bij het
ziektebeeld.

Dit is een bewerking van een speech die Martin Sommer gisteren hield bij de
presentatie van het ROB-rapport Belichaming van de kundige overheid.

Martin Sommer is politiek redacteur van de Volkskrant.

Het wantrouwen als journalistiek product is op vruchtbare bodem gevallen

LOAD-DATE: 12 November 2012

LANGUAGE: DUTCH; NEDERLANDS

GRAPHIC: Occupy-protest op het Beursplein in Amsterdam. Foto Joost van den Broek
/ de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              28 of 200 DOCUMENTS



                                 de Volkskrant

                            13 november 2012 dinsdag

Een overgeschoten Jood, altijd waakzaam Leon de Winter

BYLINE: Jan Tromp Joost van den Broek

SECTION: Uitgelicht; Blz. 18

LENGTH: 1524 woorden


Als half Nederland over kickbokser Badr Hari, vastgoedfraudeur Jan van Vlijmen
of advocaat Bram Moszkowicz heenvalt, heeft schrijver Leon de Winter, zoon van
een voddenjood uit Den Bosch, een instinctief verlangen om de andere kant van
het verhaal te zoeken. Tekst Jan Tromp Foto Joost van den Broek

Hoe je het ook wendt of keert, in het bestaan van de bestsellerauteur Leon de
Winter is er altijd de schaduw van dat 'grote monster met ontelbare tentakels'.
De oorlog dus. Dat hij bestaat, dat zijn vrouw Jessica leeft, dat hun kinderen
Moos en Moon er zijn, is nooit de bedoeling geweest van de geschiedenis. Net als
de rest van beider families hadden hun ouders de oorlog niet mogen overleven.
Hij is een Jood die is overgeschoten.

Hij zorgt ervoor dat hij dicht bij zijn kinderen is. Hij koestert het
familieleven. Hij let op, hij moet wel opletten. Je kan er niet op vertrouwen
dat het niet nodig is. Dus is het nodig. 'Ik ben een waakzame hond', heeft hij
over zichzelf gezegd, 'ik lig voor de deur.'

De gedachte dat je zomaar weg kunt zijn, dat je dierbaren worden opgehaald
zonder reden houdt hem scherp, elke dag. Hij is opvliegend, veel is niet nodig
om zijn sympathie te verspelen. Hij is overtuigd van zijn eigen gelijk, hoe
tegendraads dat dikwijls ook is.

Eind september schaarde Leon de Winter zich in een stuk in de Volkskrant achter
Bram Moszkowicz. De deken van de Orde van Advocaten had de strafpleiter
'retorisch verkracht' schreef De Winter. Deken Kempers was uit op vernietiging:
'Een half jaar of een heel jaar: het maakt de onderneming van Bram kapot.
Kempers doet net of hij toch een beetje mededogen heeft, maar dat is bedrog. Hij
weet wat hij doet. Brams zaak moet dicht. Bram moet eraan.'

Er is nog een factor die Leon de Winter tot een vechtersbaas maakt. Even
bepalend lijkt die als de oorlog en zijn joodse herkomst. Het is het ouderlijk
huis, het milieu van de voddenjood, van het laagste van het laagste op de ladder
van de maatschappij. Zijn vader was de voddenjood van Den Bosch.

Leon de Winter voelt een bijna primitieve verwantschap met degenen die door de
bestaande orde terzijde worden geschoven. 'Een klein jaar geleden werd ik in het
Okura Hotel in Amsterdam voorgesteld aan een jongeman voor wie ik meteen
sympathie opvatte', schreef hij enige tijd geleden in het weekblad Elsevier. Het
ging om de Marokkaans Nederlandse kickbokser Badr Hari, door justitie verdacht
van acht geweldsdelicten. De Winter: 'Hij was intelligent, charmant en geestig.'

Als overal in de media wordt afgegeven op 'het Beest Badr' heeft De Winter een
instinctief verlangen om de andere kant van het verhaal op te zoeken.

Eerder had hij het in een lang artikel, ook in Elsevier, opgenomen voor
vastgoedfraudeur Jan van Vlijmen, die uiteindelijk tot vier jaar cel is
veroordeeld, en diens medeverdachten. De Winter vroeg zich af waarom zij moesten
hangen: 'Hadden al die toezichthouders, commissarissen en bestuurders allemaal
schone handen?'

Hij noemde Van Vlijmen gevoelig en hard, 'een zeventiende-eeuwse Hollandse
koopman voor wie geen enkele regel of wet een obstakel vormt'. Het leidde tot de
volgende conclusie: 'In een andere periode van de geschiedenis zou hij een
adellijke titel hebben gekregen. In onze tijd is hij een boef.'

Leon de Winter is een autodidact. Hij heeft bij wijze van spreken alles aan
boeken gelezen wat verschenen is en dat kwam niet door thuis en ook niet door de
universiteit, want die heeft hij niet bezocht. Hij heeft het allemaal op eigen
kracht gedaan. Hij studeert zich wezenloos. Met die instelling onderzoekt hij
zaken uit de actualiteit die hem interesseren. Hij graaft naar feiten als een
begin van overzicht. Hoe zit het nu echt met Badr en dat invalide schoppen van
die Koen? Dan denkt hij: zie je wel, het zit toch anders. Dat schrijft hij dan
op in Elsevier: 'Wat had Koen, een getrouwde man, 's nachts om half vier in de
Arena te zoeken, en wat zat er zoal in zijn bloed?' (De Winter bedoelt te zeggen
dat Koen op dat dansfeest straf stond van de coke, lam was van de alcohol en
niet Badr, maar een ander provoceerde om hem in elkaar te slaan).

Ook voor Bram Moszkowicz geldt volgens De Winter dat driekwart van de
beschuldigingen gebaseerd is op hearsay, op geruchten. Daar komt bij dat Bram
een vriend is en een vriend laat je niet in de steek, zeker niet nu de
gevestigde kringen in de advocatuur uit zijn op zijn scalp. Terugvechten is
geboden, à la guerre comme à la guerre en vooral schijt hebben aan die
zelfbenoemde elite die denkt te bepalen wat correct is en incorrect.

Vrienden omschrijven hem als een intellectueel met een hang naar primitiviteit
die hij verloren is. Hij koestert bewondering, zeggen ze, voor de echte
Israëli's die schijt hebben aan de wereld, omdat ze weten dat de wereld toch
alleen maar uit antisemieten bestaat.

Leon de Winter wil nooit vergeten dat zijn hele familie, die van zijn vader én
die van zijn moeder, in de oorlog is verraden. Niet door een vijfde colonne,
maar door gewone burgers. Iedereen is afgevoerd naar Sobibor, vergast. Hij weet
elke dag dat het verraad onder ons is.

Een aantal jaren pendelde Leon de Winter met zijn gezin tussen Bloemendaal en
Malibu, Californië. Eigenlijk zou hij liever in Amerika wonen. De lucht is er
vrijer dan hier, je treft er 'de vrolijke Joden' die niet gehinderd worden door
de loden last van de oorlog. Het wemelt daar van de Joden, maar niemand die
denkt: hé, een Jood, holocaust, een overgebleven Jood. In Nederland is hij
voortdurend bezig de tekens aan de wand te lezen: word ik bekritiseerd omdat ik
Jood ben? Kijken ze naar mij omdat ik Jood ben?

Hij is op zoek naar mensen die kosher zijn. Ja, en dat zijn soms afwijkende
figuren, dat is waar. Maar hij wil niet uitsluiten dat iemand wordt uitgekotst
omdat in de Nederlandse mediawereld iedereen elkaar nalult.

Badr was nog geen week met Estelle of hij was de schandvlek van het land. Dat
deugt niet, zo'n publieke veroordeling. Daar moet je tegen in opstand komen. Dus
schrijf je een column in de Elsevier, voor wat het waard is, en daarin schrijf
je de andere kant op: dat Badr 'een schitterende sportman' is en een 'een parel
voor de samenleving' zou kunnen zijn. Zou kunnen zijn, dus niet 'is', zoals de
goegemeente er direct van maakt.

Hij heeft een afkeer van meelopers en van het monster dat 'menigte' heet. Er
bestaat in Nederland, vindt hij, een angstaanjagende meehuileritis. Het draagt
bij aan het klimaat van verraad. Nergens in Europa zijn zoveel joden verraden
als hier en dat is niet toevallig.

De meehuilers hier in Nederland moeten ook eens oog hebben voor het fascinerende
van misstappen, mocht Badr al fouten hebben gemaakt. Prijs je gelukkig dat er
nog figuren zijn die een andere kleur hebben dan grijs. Zwakte, begeerte,
razernij zijn fenomenen die in zekere mate ook gekoesterd moeten worden.

Hij ziet een zekere aantrekkelijkheid in smoezeligheid en onbetrouwbaarheid. Hij
heeft wel eens verteld dat hij met zijn vader mee mocht naar de metaalbeurs van
Amsterdam. Allemaal handelaren in double breasted, behangen met goud. 'Allemaal
van die Al Capones.'

Aanvankelijk was er de schaamte voor zijn vader lompen en oud metaal. Toen hij
ouder werd keerde de verloochening zich om in trots, hij maakte van voddenjood
een geuzennaam. Op het gymnasium weigerde hij een klem op zijn fiets voor de
hockeystick. Het was een demonstratie: ik hoor niet bij jullie wereld.

Van zijn moeder moest hij 'zakenman' zeggen als naar het beroep van vader werd
geïnformeerd. Zelfs toen zijn vader van zijn nering een sterk renderend bedrijf
had gemaakt en de familie in een witte villa in het Bossche Zuiderpark was gaan
wonen, bleef de zoon spreken van de voddenjood. Het was alsof hij de buurt en de
wereld wilde laten weten dat ze de kolere konden krijgen met hun geborneerdheid
en valse pretenties.

Hij is naar eigen zeggen het product van zijn moeder, Johanna Zeldenrust; vooral
van haar opstandigheid tegen alles wat zich gezag noemt. Haar vader was de
bedelaar geweest van Den Bosch, de officiële, gewaarmerkte bedelaar die de
aalmoezen kreeg van de notabelen. Zoiets vergeet je niet. Ze ging niet naar de
synagoge, alleen op feestdagen verscheen ze er. Dan ging ze in een nerts, hing
zich vol met goud en briljanten. Ze oogde onkwetsbaar. Zo neem je wraak. Door
soeverein te zijn en als het erop aankomt nergens bij te horen.

Danielle Serdijn recenseerde voor deze krant in 2008 Het Recht op terugkeer, de
dertiende roman van De Winter. Boven haar stuk stond: 'Versla de vijand, verzoen
je niet.'

CV

1954 Geboren in Den Bosch

1974 Filmacademie Amsterdam

1978  Romandebuut De (ver)wording van de jonge Durer

1981  Zoeken naar Eileen W en Place de la Bastille

1986 Kaplan

1990 Hoffmans honger

1991 SuperTex

1992 De ruimte van Sokolov

1994    Start filmbedrijf in Hollywood, loopt uit op fiasco

1995 Serenade (boekenweekgeschenk)

1995 Zionoco

1997 De hemel van Hollywood

2002 God's Gym

2008 Het recht op terugkeer

2012 VSV

Leon de Winter is getrouwd met de schrijfster Jessica Durlacher, ze hebben een
zoon en een dochter. Het gezin woont in Bloemendaal.

Zijn hele familie is in de oorlog verraden, afgevoerd naar Sobibor, vergast. Hij
weet elke dag dat het verraad onder ons is.

LOAD-DATE: 12 November 2012

LANGUAGE: DUTCH; NEDERLANDS

GRAPHIC: Leon de Winter in 1979. Foto ANP Leon de Winter en zijn hond maandag
bij zijn huis in Bloemendaal.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              29 of 200 DOCUMENTS



                                 de Volkskrant

                            12 november 2012 maandag

Een botsing van opvattingen over de eigen verdienste van succes;
Analyse Oproer over nivellering

BYLINE: Peter Giesen

SECTION: Ten Eerste; Blz. 7

LENGTH: 706 woorden


De liberaal ziet in nivellering een 'straf voor mensen die van hun leven een
succes maken', de sociaal-democraat ziet juist rechtvaardigheid. Door Peter
Giesen

De afgelopen weken zagen we op televisie een geheel nieuw type activist. Geen
boze schoonmakers met fluitjes, petjes en ludieke T-shirts, maar mensen als de
liberale partijbaron Gert-Jan Oplaat, die in krijtstreeppak voor zijn open haard
vertelde hoe schandalig de hardwerkende Nederlander werd 'gepakt'.

De verhoging van de ziektekostenpremies was erg fors, slecht onderbouwd en
slecht gecommuniceerd. Maar ook een gematigd inkomensverlies zal veel VVD'ers
zwaar op de maag liggen. Niet alleen omdat niemand graag inlevert, maar ook
omdat ze het onrechtvaardig vinden. Boze liberalen spraken van een 'straf voor
mensen die van hun leven een succes maken'.

Het oproer over nivellering komt voort uit een botsing van twee opvattingen over
rechtvaardigheid. Volgens de liberale opvatting moeten mensen beloond worden
naar verdienste. Talent, hard werken en creativiteit moeten gehonoreerd worden.
Dat is eerlijk: wie zijn best doet, plukt daar navenant de vruchten van.

De sociaal-democratische opvatting relativeert de gedachte dat succes vooral op
eigen verdienste berust. We kunnen immers niet zelf bepalen of we talent hebben,
intelligent zijn of stimulerende ouders hebben. Ook aan de onderkant van de
samenleving werken mensen hard en proberen ze 'van hun leven een succes te
maken'. Ze hebben alleen niet de mogelijkheid een universitaire studie te
volgen, een leuke baan met een hoog inkomen te vinden.

'Het leven is niet eerlijk', erkende de econoom Milton Friedman, een van de
grondleggers van het neoliberalisme. 'Het is verleidelijk om te denken dat de
overheid kan rechtzetten wat de natuur heeft voortgebracht. Maar het is
belangrijk om in te zien hoeveel voordeel we hebben bij dezelfde oneerlijkheid
die we zo betreuren', aldus Friedman. Grote inkomensverschillen stimuleren tot
grote prestaties waarvan de hele samenleving weer profiteert. Bovendien maakt de
overheid inbreuk op de vrijheid van burgers als zij hen dwingt een groot deel
van hun inkomsten af te staan aan anderen.

In de sociaal-democratische opvatting van rechtvaardigheid speelt verdienste een
veel minder dominante rol. Het is niet alleen van belang wat mensen presteren.
Elke burger is een gelijkwaardig lid van de samenleving. Ter wille van de
sociale cohesie mogen de inkomensverschillen daarom niet te groot te zijn.

In de klassieke satire The Rise of the Meritocracy uit 1958 stelde de Britse
socioloog Michael Young zich een samenleving voor waarin alle sociale en
natuurlijke verschillen tussen mensen zijn uitgevlakt. Elke burger heeft
volkomen gelijke kansen. Het resultaat is echter rampzalig. De elite bekommert
zich niet meer om de verliezers, omdat ze de top geheel op eigen kracht heeft
bereikt. De achterblijvers kunnen de schuld niet meer aan een onrechtvaardige
samenleving geven. Hun inferioriteit is objectief en ondubbelzinnig vastgesteld.
Aan het einde van het boek komen zij in opstand, omdat zij zich vernederd voelen
door een elite die steeds arroganter is geworden.

Nederland is uiteraard geen meritocratie zoals Young die beschreef. Maar de
Nederlandse samenleving heeft onmiskenbaar meritocratische trekken gekregen.
Naarmate een samenleving opener wordt, geloven winnaars steeds meer dat zij hun
positie geheel op eigen kracht bereiken.

Het geloof in de vrije markt heeft steeds meer theologische trekjes gekregen,
stelde historicus Philipp Blom in zijn Van der Leeuwlezing. Winnaars voelen zich
uitverkoren door de God van de markt. Het feit dat zij succesvol zijn, bewijst
hun voortreffelijkheid. Daarentegen zijn de verliezers verongelijkt en voelen
zich onbegrepen, als tweederangsburgers in een samenleving die uitdraagt dat
succes een keuze is.

Het kabinet-Rutte II probeert, althans op het gebied van inkomensverdeling, een
brug te slaan tussen twee nauwelijks verenigbare opvattingen van
rechtvaardigheid. Dat vereist veel tact, alleen al omdat het zo'n spectaculaire
breuk met het recente verleden is. Anders wordt de brug naar de onderkant van de
samenleving aan de andere kant weer opgeblazen door de bovenlaag.

Winnaars voelen zich uitverkoren door de God van de markt

LOAD-DATE: 11 November 2012

LANGUAGE: DUTCH; NEDERLANDS

GRAPHIC: Premier Rutte verlaat donderdag het Binnenhof na het overleg tussen VVD
en PvdA over de inkomensafhankelijke zorgpremie. Foto Martijn Beekman / de
Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              30 of 200 DOCUMENTS



                                 de Volkskrant

                            12 november 2012 maandag

'Dit is een show, alles is allang besloten'

BYLINE: Van onze verslaggever Fokke Obbema

SECTION: Ten Eerste; Blz. 4

LENGTH: 916 woorden


Reportage Machtswisseling China De laobaixing, het gewone volk in China, heeft
weinig vertrouwen in de nieuwe leiders en hun aange-kondigde hervormingen. 'De
partijleden zitten er voor hun eigen voordeel.

Van onze verslaggever

Fokke Obbema

peking Na een week waarin zowel de Amerikaanse als de Chinese politiek haar
climax beleefde, valt voor Wang Quwen de vergelijking niet in het voordeel van
zijn land uit. De 25-jarige student aan een technische universiteit in Peking
beleefde veel plezier aan hoe Amerikaanse politici hun best doen kiezers te
winnen. 'Het duurde even voor ik het begreep, maar ik vond die politieke
opwinding geweldig'.

Zijn studie voerde hem het afgelopen jaar naar New York, waar hij de aanloop van
de verkiezingen meemaakte. Nu is hij terug in Peking, waar het Achttiende
Partijcongres wordt gehouden. Een historische ziting met een leiderschapswissel
die zich eens in de tien jaar voordoet. 'Het is verschrikkelijk. Hier worden de
besluiten genomen zonder dat we begrijpen hoe ze tot stand komen en zonder dat
we ons ermee mogen bemoeien.'

Hij krijgt bijval van meneer Zhang, een kruidenier van middelbare leeftijd. 'De
grap is dat wij op tv leuk naar de Amerikaanse verkiezingen konden kijken', zegt
hij in zijn tabakswinkeltje. 'Maar wat zich in ons land afspeelt, daar weten we
eigenlijk niks van. Het partijcongres is een show, alles is allang besloten.'
Mevrouw Zhao, die even verderop een zelfde nering drijft, werpt zich op als
vertegenwoordiger van de laobaixing, het gewone volk: 'Wat zijn gewone mensen nu
eigenlijk opgeschoten? Ik verdien amper meer dan tien jaar geleden, 1.000 tot
1.500 renminbi per maand (125 tot 190 euro). Dat is tegenwoordig echt weinig.
Maar de Partij is heus niet geïnteresseerd in mij.'

In de stad met twintig miljoen inwoners klinken ook minder kritische geluiden.
Zo gaf de toespraak waarmee Hu Jintao het partijcongres opende, een goed gevoel
aan Wang Shihong (23).'We gaan een goede periode tegemoet', verwacht de bijna
afgestudeerde ingenieur. 'We moeten werken aan een nieuwe basis. De laatste tijd
had China een tragere economische groei, maar dat is logisch als de hele wereld
in crisis is.'

Dat het in China economisch wat minder gaat, valt in Peking niet te merken. Bij
veel winkels hangen bordjes met 'personeel gevraagd' en ook grotere bedrijven
zijn op zoek. Toch wordt een structureel lagere groei verwacht: de te verdelen
koek wordt kleiner, terwijl veel burgers nu al vinden dat ze te weinig hebben
geprofiteerd van de enorme groei in de vorige decennia. De kloof tussen arme en
rijk is de grootste zorg van de mensen, blijkt uit een landelijke enquête van de
krant China Youth Daily onder ruim elfduizend burgers. De corruptie van de
partijtop staat op de tweede plaats.

Biedt het Achttiende Partijcongres reden tot hoop? Op bevel van de regering
brachten de staatsmedia als voornaamste boodschappen uit de lange rede van
president Hu Jintao dat 'het pad van socialisme met Chinese karakteristieken'
moet worden volgehouden; dat corruptie dient te worden bestreden en dat 'er geen
tijd verloren mag gaan bij het doorvoeren van hervormingen', inclusief het
verkleinen van de kloof tussen arm en rijk.

Op zich sloot Hu dus precies aan bij de zorgen van de burgers. Alleen formuleert
hij diezelfde voornemens al sinds zijn aantreden in 2002. In werkelijkheid
groeide de kloof tussen arm en rijk en zegt de volksmond dat de zelfverrijking
door het hogere partijkader is toegenomen.

De hamvraag is: hoe geloofwaardig zijn de partijleiders met hun bezweringen dat
ze nu echt gaan hervormen? Wel valt veilig aan te nemen dat Hu Jintao na tien
jaar bij burgers minder krediet geniet dan de nieuwe man, Xi Jinping. Hij is nog
grotendeels een onbeschreven blad en lijkt daarom het voordeel van de twijfel te
krijgen.

'We moeten hoop houden in het nieuwe leiderschap', zegt Jenny He, een 19-jarige
studente. 'Er zit trouwens niets anders op.' Krijgt Xi voldoende macht om te
hervormen? Op papier wordt hij weliswaar de machtigste man van China (president
én secretaris-generaal van de Partij), maar hij moet zien af te rekenen met de
stugge bureaucratie die een rem pleegt te zetten op hervormingen.

Bovendien is er de invloed van de partijoudsten. De staatstelevisie bracht
tijdens het congres prominent Jiang Zemin in beeld. De 86-jarige voorganger van
Hu zat in het midden op het immense podium, pal naast zijn voorganger. Minzaam
klapte hij mee, wanneer de woorden van Hu daar om vroegen. In de afgelopen weken
bleek Jiang terug in het machtscentrum, na jaren van ogenschijnlijke
afwezigheid. Vorig jaar werd hij zelfs even dood gewaand. Maar sinds de zomer
namen de berichten toe dat hij zich achter de schermen intensief bemoeit met de
nieuwe machtsverdeling.

Het is een praktijk waar Jiang Zemin ooit tegen ageerde. Toen hij in de jaren
negentig president was, had hij last van de 'acht onsterfelijken', oude
revolutionairen die zich tegenover hem lieten gelden. Nu doet Jiang het zelf.
Ook de nieuwe man Xi krijgt met zijn voorgangers te maken. Dat zou weleens ten
koste van hervormingen kunnen gaan.

Een 49-jarige kunstdocente, Yan Yu, zegt geen mening over Xi te hebben, maar
betwijfelt 'of de Partij zelf wel kan veranderen'. 'De leden zitten er voor hun
eigen voordeel. Sommigen denken wel aan het volk, maar dat zijn er niet veel
meer.'

Paleis voor reuzen

Sommige partijleden denken nog wel aan het volk, maar dat zijn er niet veel meer

Wat zijn gewone mensen nu eigenlijk opgeschoten? Ik ver-dien amper meer dan tien
jaar geleden

LOAD-DATE: 11 November 2012

LANGUAGE: DUTCH; NEDERLANDS

GRAPHIC: Het Tiananmen Plein in Peking. Veel inwoners van de stad vinden dat ze
te weinig hebben geprofiteerd van de economische groei. Foto Ed Jones / AFP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              31 of 200 DOCUMENTS



                                 de Volkskrant

                           10 november 2012 zaterdag

Polderakkoord in klimaatwetenschap

BYLINE: Van onze verslaggever Maarten Keulemans

SECTION: Ten Eerste; Blz. 9

LENGTH: 664 woorden


Van onze verslaggever

Maarten Keulemans

amsterdam Het elan van polderen en bruggen bouwen heeft ook de klimaatwetenschap
bereikt. Volgende week gaat een nieuw webforum van start waar internationale
'klimaatsceptici' en 'klimaatalarmisten' met elkaar in debat gaan. Een uniek
initiatief van onder meer het KNMI én sceptici.

Op de Engelstalige website Climatedialogue.org, die dinsdag van start gaat,
moeten experts uit binnen- en buitenland op een gestructureerde manier
discussiëren over pijnpunten als de precieze bijdrage van CO2 aan de opwarming
van de aarde, de smeltsnelheid van de polen en de vraag of de aarde nu nog wel
opwarmt.

'Het gaat erom wetenschappers die lijnrecht tegenover elkaar staan met elkaar om
de tafel te krijgen', zegt Marcel Crok, auteur van het kritische boek De Staat
van het Klimaat en een van de initiatiefnemers. 'Hoe kan het dat experts die
hier twintig, dertig jaar voor hebben geleerd het toch zo hartgrondig met elkaar
oneens zijn?' Het gaat niet zozeer om definitieve antwoorden, zegt projectleider
Rob van Dorland van het KNMI. 'We willen inzicht krijgen in waar de verschillen
van mening liggen.'

Hoewel het internet al gonst van de klimaatblogs, opereren die in de regel
vanuit de aanname dat de wereld hetzij catastrofaal aan het opwarmen is, hetzij
helemaal niet warmer wordt. Op Climate Dialogue moeten voor- en tegenstanders
nader tot elkaar komen.

De site is een initiatief van Crok, het KNMI en het Planbureau voor de
Leefomgeving en wordt betaald door het ministerie van Infrastructuur en Milieu.
Dat geeft zo gehoor aan een VVD-motie uit 2010, die opriep om sceptici meer bij
het klimaatonderzoek te betrekken. Het idee ontstond echter al toen sceptici en
klimaatonderzoekers in gesprek raakten over Croks boek. Daarin stelt hij dat er
nog veel onzeker is over de oorzaak, omvang en gevolgen van de opwarming van de
aarde.

De site pakt de zaak thematisch aan. Als eerste komt aan bod of de Noordpool
eigenlijk wel smelt door de opwarming van de aarde. Onder meer de kritische
klimatoloog Judith Curry en poolonderzoekers Walt Meier en Ron Lindsay hebben
deelname toegezegd. Wetenschappers van naam en faam, die beurtelings hun zegje
doen; 'gewone' burgers praten mee op een aparte lijst.

De gevoeligheid van het klimaat voor CO2 staat als tweede op de agenda. 'Een
sleutelbegrip', zegt Crok. 'Hoeveel warmt de aarde op als je de hoeveelheid CO2
zou verdubbelen? Daarover circuleren verschillende getallen.' Het IPCC hanteert
een bereik van 2 tot 4,5 graad, met als beste schatting 3 graden. Sceptici komen
met schattingen van 0,5 tot 1 graad, 'alarmisten' denken dat het meer dan 4,5
is. Het milieubeleid is erop gericht om niet meer dan 2 graden opwarming toe te
staan. 'Maar als de klimaatgevoeligheid voor CO2 veel lager is, zoals sommige
sceptici denken, hebben we die 2-gradendoelstelling misschien al gehaald', zegt
Crok.

Het polderakkoord werd gesloten in het oude KNMI-gebouw. 'Daar zaten we dan,
KNMI'ers en sceptici bij elkaar', vertelt Crok. 'We hadden allemaal het gevoel:
dit is een historisch moment.'

Splijtzwammen

Warmt de aarde nog wel op?

De sceptici Welnee, er is al 15 jaar stilstand. Het koelt zelfs iets af.

De opwarmers Goed, de opwarming gaat even wat langzamer, maar dat is maar
tijdelijk.

CO2 warmt de aarde op

De sceptici Jawel, maar bij een verdubbeling van de CO2 -hoeveelheid hooguit een
graadje.

De opwarmers Jazeker, bij een CO2-verdubbeling zit je al snel op 5 graden
opwarming.

Het is warmer dan ooit

De sceptici Welnee, in de Middeleeuwen was het zonder CO2 -uitstoot veel warmer.

De opwarmers Het staat vast dat het nu warmer is dan de afgelopen paar duizend
jaar.

Antarctica smelt!

De sceptici Alleen het zuidwestelijke puntje, en dat komt doordat dat in een
lauwe zeestroming ligt

De opwarmers Koop maar vast een roeiboot, het gaat mis.

Waarom warmde de aarde zo snel op tussen 1975-2000?

De sceptici Doordat er minder luchtverontreiniging kwam, bereikte meer zonlicht
de aarde.

De opwarmers Doordat we veel CO2 uitstootten.

LOAD-DATE: 9 November 2012

LANGUAGE: DUTCH; NEDERLANDS

GRAPHIC: Een ijsberg in Alaska. Klimaatonderzoekers twisten over de smelt van de
polen. Foto James Balog / AP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              32 of 200 DOCUMENTS



                                 de Volkskrant

                           10 november 2012 zaterdag

Obama won dankzij geld en Bush

BYLINE: Door Arie Elshout

SECTION: Ten Eerste; Blz. 11

LENGTH: 683 woorden


De Amerikaanse verkie- zingen waren spannend, maar uiteindelijk bleef alles
zoals het was. Een terugblik aan de hand van drie ongemakkelijke waarheden. Door
Arie Elshout

Obama's 'rijkdom' besliste de verkiezingen, niet die van Romney.

Amerikaanse verkiezingen vormen steevast de aanleiding tot zwaarmoedige
bespiegelingen over de vraag of overwinningen 'gekocht' kunnen worden door
kapitaalkrachtige bedrijven en personen. Aanhangers van Barack Obama waren bang
dat hij het zou afleggen tegen Mitt Romney, de kandidaat van de 'miljonairs en
miljardairs'. Ook werden de zogeheten Super PACs gevreesd, politieke
actiecomités die over veel geld beschikten om hun kandidaten te promoten.

Romney had inderdaad tal van Republikeinse Super PACs achter zich. Ook had hij
de steun van Wall Street en van miljardairs als de steenrijke casinomagnaat
Sheldon Adelson. Maar tot half oktober had Obama meer geld opgehaald, namelijk
1,06 miljard dollar tegen Romney 954 miljoen. Bovendien blijkt dat de Super PACs
minder invloed hebben gehad op de mening van de kiezers dan verwacht.

Volgens een reconstructie van The Wall Street Journal vormde de zomer een
cruciaal moment in de campagne. De Republikeinse voorverkiezingen deden Romney
diep in de reserves tasten. Om die weer aan te vullen voor de strijd met Obama
moest hij veel aan fondsenwerving gaan doen, juist op het moment dat de
tegenpartij veel geld uittrok om hem te 'definiëren' als een rijke kandidaat die
niets had met de gewone Amerikaan. Romney had niet de tijd en de financiën om
daar iets tegen te doen. Hij kon deze achterstand nooit meer helemaal inhalen.
Geldtekort werd hem dus fataal.

Zonder George W. Bush geen Barack Obama.

Oud-president George Bush jr. liet zich niet zien of horen deze campagne. Toch
was hij volop aanwezig. Obama gebruikte hem als excuus en schrikbeeld maar ook
als voorbeeld. Dat lijkt niet helemaal met elkaar te rijmen, maar Obama heeft
een lenige geest. Hij erkende tegenover de kiezers dat de economie er niet goed
voor staat. Maar dat kon niet anders, gezien de van Bush geërfde crisis. Wees
bovendien niet zo onverstandig Romney te kiezen, want dan krijgen we Bush-III,
was het verhaal dat de president steeds afdraaide. En het werkte.

Maar daarmee was de bruikbaarheid van de oud-president nog niet uitgeput. Naast
Bush als rechtvaardiging en Bush als boeman was er ook nog Bush als strateeg.
Dankbaar nam Obama het draaiboek over dat zijn voorganger hanteerde in 2004 bij
diens herverkiezing. Terwijl zijn Democratische uitdager John Kerry nog op adem
moest komen na de zwaarbevochten voorverkiezingen, zette Bush al vroeg de aanval
in. Hij zette hem neer als een windvaan en een elitaire progressief die niets
had met de gewone man.

Voorts leidde Bush de aandacht af van de slechte economie door te hameren op
zijn strijd tegen het terrorisme en sociale kwesties. Het komt allemaal bekend
voor. Hij won ermee in 2004, net als Obama nu. Ooit zei deze dat hij zonder Bush
als onervaren politicus in 2008 nooit gekozen zou zijn.

Als dit nu ook geldt voor zijn herverkiezing, dan kan worden gesteld: zonder
Bush geen Obama.

Verkiezingen veranderen niets in Washington maar wel in Amerika.

De politieke verhoudingen zijn niet veranderd: Obama blijft president, het Huis
van Afgevaardigden Republikeins en de Senaat Democratisch. Maar de
oerconservatieve radiopresentator Rush Limbaugh is in alle staten: 'We zijn ons
land kwijt.'

Hij doelde daarmee op het feit dat Obama de verkiezingen won dankzij de
minderheden, jongeren en vrouwen. Negen op de tien zwarten en zeven op de tien
Spaanstaligen stemden voor hem, net als de meeste ongetrouwde vrouwen. Zes op de
tien blanken, zes op de tien ouderen en de meeste mannen en getrouwde vrouwen
stemden op verliezer Romney.

Volgens een commentator had iedereen het voor de verkiezingen over 'Ohio, Ohio,
Ohio', maar ging het om 'demografie, demografie, demografie'. De Republikeinen
gaan zich bezinnen op hoe ze in de toekomst meer Spaanstalige kiezers kunnen
trekken, terwijl de Democraten zich zorgen maken dat ze steeds minder kiezers
hebben onder blanken, nog steeds de meerderheid.

LOAD-DATE: 9 November 2012

LANGUAGE: DUTCH; NEDERLANDS

GRAPHIC: Op een amateurfilmpje van een onaangekondigd bezoek van Obama aan zijn
campagnemedewerkers in Chicago, een dag na zijn herverkiezing, is te zien hoe
hij wordt overmand door emoties en het podium verlaat. Hij herinnerde hen aan
zijn tijd als buurtwerker in de stad en hield hen voor dat ze 'verbazingwekkende
daden' kunnen verrichten. Foto AP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              33 of 200 DOCUMENTS



                                 de Volkskrant

                            9 november 2012 vrijdag

Is 'tappen' veiliger dan 'dippen'?;
De kwestie Peter de Waard

SECTION: Economie; Blz. 21

LENGTH: 476 woorden


Geen plaats in Nederland is zo gemiddeld als Woerden. Henk en Ingrid leven hier
samen met Jan Splinter, twee keer modaal, een tokkie-gezin, de Vieze Man en
rijkelui in een verhouding die representatief is voor het hele land.

Niet iedere gemeente zou met het doorsnee- imago te koop willen lopen, maar
Woerden propageert het in de eigen stadsgids. Hier kan het Nibud in ©©n dag het
koopkrachteffect van de zorgpremie testen. En als het paarse kabinet volgende
week valt, zou Den Haag bij wijze van spreken kunnen volstaan met een stemming
in Woerden om de nieuwe samenstelling van de Tweede Kamer te bepalen.

Banken staken hun voelsprieten dan ook graag uit in Woerden. In 2004 besloten de
banken het afronden van het eurogeld op 5 en 0 cent hier uit te testen. Toen de
Woerdenaren zich daar al snel bij neerlegden, schafte Nederland als eerste
eurozoneland de eurocent af. In 1989 werd er ook geoexpermenteerd met de
chipkaart.

Nederland gold in die dagen als het Albanioe van het betalingsverkeer. Terwijl
in andere landen al massaal met 'plastic' (creditcards) werd betaald, moesten
hier nog met pen eurocheques en girobetaalkaarten worden uitgeschreven. De
pinpas met de magneetstrip was onder het motto 'snel, safe en simpel' net op de
markt gebracht, maar de banken waren er niet gelukkig mee omdat voor elke
betaling een dure onlineverbinding nodig was.

Zo'n vijftienduizend Woerdenaren mochten ruim twee jaar met de chipkaart
experimenteren. Toen bleek dat zij er maar 4 procent van de betalingen mee
deden, werd het project in de ijskast gezet totdat het als chipknip alsnog zou
worden toegepast.

Tegenwoordig is de wereld van het betalingsverkeer zo snel geworden dat er geen
tijd meer is voor proefdraaien in Woerden. Terwijl het eurobankbiljet voor het
eerst in tien jaar vernieuwt, verandert de pas elk jaar. Sinds begin dit jaar
moet de pinpas met chip in de betaalautomaat worden gestopt in plaats van met de
magneetstrip door de gleuf te halen. Het 'nieuwe pinnen' of 'dippen' kwam in de
plaats van het 'schuiven' of swipen'. Net nu de consument daaraan begint te
wennen, wordt opnieuw een ander systeem gelanceerd. Volgend jaar komen ING en
ABN Amro met een nieuwe pas die net als de ov-kaart alleen tegen het apparaat
hoeft te worden gehouden. Dat wordt al 'tappen' genoemd.

Het is niet veiliger er zit een met 100 euro opgeladen chipknip-portemonnee op
maar wel sneller en simpeler voor winkelier en consument. De Rabo slaat deze
stap over en maakt meteen 'tappen' mogelijk met de mobiele telefoon. In Parijs
werd deze week een nieuwe pas gelanceerd die de vingerafdruk als
gebruikersauthenticatie benut, zodat de stap naar 'voelen' al in voorbereiding
is.

Wie het niet meer bij kan houden, zal tenminste de nieuwe eurobiljetten met de
Griekse godin moeten koesteren.

Reageren?

p.dewaard@volkskrant.nl

De pinpas verandert sneller dan het euro-bankbiljet

LOAD-DATE: 8 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              34 of 200 DOCUMENTS



                                 de Volkskrant

                            7 november 2012 woensdag

Pak aan die hardwerkende Nederlander

BYLINE: Rens van Tilburg

SECTION: Opinie en Debat; Blz. 31

LENGTH: 741 woorden


Het is blijkbaar even wennen, inkomensverschillen die na decennia van stijgingen
weer afnemen. De Telegraaf kopte dat de inkomensafhankelijke zorgpremie de
werkenden tot wanhoop drijft. De overige media volgden gedwee.

Het oordeel van toekomstige generaties over de huidige zou wel eens hard kunnen
zijn. Een generatie die het nu al een week heeft over de vraag of tweemaal
modaal er 0,6 of 6 procent op achteruit gaat. Een generatie die ondertussen
stilzwijgend accepteert dat vanuit Nederland een kwart minder waterputten,
basisonderwijs, zaden en inentingen beschikbaar komen voor de allerarmsten, de
bijna één miljard mensen die hongerig naar bed gaan.

Naast het naakte eigenbelang is de kritiek op de inkomensafhankelijke zorgpremie
ingegeven door de stelling dat de nivellering geen probleem oplost, maar de
economie wel schaadt. Deze kritiek snijdt geen hout.

Om te beginnen worden hard werken en goed verdienen aan elkaar gelijk gesteld.
Helaas is niet je nijverheid, maar het inkomen van je ouders (of het aantal
boeken in hun huiskamer, zoals een ander onderzoek vond) nog altijd de beste
voorspeller van je inkomen. De uitzondering op deze regel, de 'sociale
mobiliteit', komt de laatste jaren in Nederland steeds minder voor.

Ook is Nederland niet 'één van de meest gelijke landen ter wereld', zoals de
'waar doe je het voor?'-fractie graag stelt. Binnen de ontwikkelde landen
behoort Nederland met grote landen als Frankrijk en Duitsland tot de middenmoot:
minder ongelijk dan de Angelsaksische en Zuid-Europese landen, meer ongelijk dan
andere kleine rijke Europese landen zoals de Scandinavische, België en
Oostenrijk. Niet alleen zijn de mensen in de inkomensgelijke landen gelukkiger,
ze zijn ook productiever.

Want hoewel er zeker mensen zijn die hun vingers aflikken bij 'Amerikaanse
toestanden', de economie is er niet mee geholpen. In de VS zijn de
inkomensverschillen zo groot dat de onderklasse zich niet kan scholen en de
bovenklasse niet weet waar ze haar geld aan moet besteden. Gevolg: een
achterblijvende vraag, oplopende werkloosheid en dalende productiviteit.

Volgens het SCP ontbreekt het in Nederland ruim 200 duizend jongeren onder de 18
jaar aan geld voor basisbehoeften als voeding, kleding, wonen, persoonlijke
verzorging en vervoer. Bijna 300 duizend kinderen moeten het stellen met te
weinig geld voor 'ontspanning en sociale participatie'. Ook in Nederland is er
dus nog best enige ruimte voor nivellering.

Kritiek is wel mogelijk op de wijze van nivelleren. Door te kiezen voor een
cocktail van maatregelen is er veel onduidelijkheid over de precieze
inkomensgevolgen. Daardoor kunnen de hoogste inkomens er alsnog op vooruit gaan.

Ook blijft de plek waar de inkomensongelijkheid zich door de tijd heeft
opgehoopt, de vermogens, geheel buiten schot. Juist het overdragen van grote
vermogens tussen generaties belemmert de economische dynamiek en legt de basis
voor een nieuwe klassenmaatschappij.

Dan de werkgelegenheid. Nivelleren vermindert ontegenzeggelijk de financiële
prikkel om te werken. Op Twitter zag ik het bericht langskomen van een jonge
vader die een extra papadag overweegt.

Een goed plan. Het afbouwen van de schuldenberg zal nog jaren de vraag drukken.
Het aanbod kan zich aanpassen door werknemers te ontslaan of door hen allemaal
wat minder te laten werken. Als mensen die zich de luxe kunnen veroorloven wat
minder gaan werken, is dat zeer welkom voor diegenen die anders hun baan zouden
kwijtraken. Werkloosheid betekent niet alleen verlies van persoonlijke contacten
en zingeving, door de verkorting van de WW moet je al snel je huis te koop
zetten.

Ook de jonge vader en zijn kind varen er wel bij. Mensen worden namelijk niet
gelukkig van lange werkdagen en hoge inkomens. Wel van de extra tijd voor
vrienden, familie, vrijwilligerswerk en hobby's.

De ratrace om het hoogste inkomen en de grootste auto kent vooral verliezers. De
winnaar zoekt snel een nieuwe uitdaging, de verliezer blijft lijden onder zijn
verlies, beiden gaan gebukt onder stress en uitputting. Meer dan één op de tien
Nederlandse werknemers zegt zich op de meeste dagen 'op', 'leeg' en 'emotioneel
uitgeput' te voelen.

Nivellering kan een blessing in disguise zijn voor de gestresste tweeverdieners
met kinderen. Pak aan dus die hardwerkende en goed verdienende Nederlanders. Een
gelukkig land zal de verantwoordelijke politici over vier jaar rijkelijk
belonen.

Mensen worden niet gelukkig van lange werkdagen en hoge inkomens

LOAD-DATE: 6 November 2012

LANGUAGE: DUTCH; NEDERLANDS

GRAPHIC: Rens van Tilburg is econoom.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              35 of 200 DOCUMENTS



                                 de Volkskrant

                            6 november 2012 dinsdag

Geachte redactie

BYLINE: Ria Mastik-Sonneveldt, Henk Korthof, Bob Bosschert,  Nico Visscher,
Jeannet Bekhof, Odiel Reef, R.Vriesema,

SECTION: Opinie en Debat; Blz. 31

LENGTH: 761 woorden


Feest der nivellering

Er moet mij van het hart dat ik ernstig gelukkig ben met het feit dat ik geen
PvdA heb gestemd op 12 september, omdat ik nog geen vertrouwen had in
maatregelen die de PvdA na de verkiezingen zou kunnen gaan voorstellen.

Natuurlijk is het ernstig dat de termijn van de WW-uitkering drastisch wordt
bekort, sociale werkplaatsen verdwijnen en het begrip 'passende arbeid' wordt
onthoofd. Het allerergste vind ik echter het feest over de nivellering die geen
nivellering is. Is de PvdA echt dom geworden of is het volksverlakkerij?

De maatregelen rond de zorgpremie en het verlagen van de hoogste schijf van de
inkomstenbelasting zorgen er in combinatie immers voor dat iemand die 140
duizend euro op jaarbasis verdient, een Kamerlid dus, er per saldo al 100 euro
per maand op vooruit gaat. Uiteraard loopt dit netto saldo op bij nog hogere
inkomsten.

Bij inkomsten van 3 ton ligt het voordeel op zo'n 400 euro per maand. Het
breakeven-point ligt rond 128 duizend euro. Het was/is geen wonder dat Rutte
zijn bestuurders heeft kunnen overtuigen dat het zo'n vaart niet loopt met die
inkomensafhankelijke premie als je tenminste je echte doelgroep uit inkomens van
128 duizend euro en meer bestaat.

De PvdA wil of kan niet begrijpen dat ze het spanningsveld tussen de midden- en
lagere-inkomensgroeperingen vergroot en de derde, de hoogste inkomens, laat
weglopen met de buit. Of, om het in andere woorden te zeggen: het is de
kruidenier die betaalt, niet de grootgrutter.

Dat er daarnaast nog talloze andere bezwaren bestaan om inkomenspolitiek via de
zorgpremie te voeren of zorgverzekeraars inzicht te bieden in de
inkomensgegevens van de verzekerden laat ik hier verder buiten beschouwing, maar
maakt de hele operatie er zeker niet verstandiger op.

Ria Mastik-Sonneveldt, Eerste Kamerlid PvdA (1981 1995), nog steeds hoopvol
PvdA-lid, Rotterdam

Hardwerkende Nederlander

Ik probeer al weken te ontdekken op welk salarisniveau de 'hardwerkende
Nederlander' thuishoort. Om nog niet te spreken over de honderdduizenden
vrijwilligers. Die vallen sowieso af, want men heeft het alleen over betaald
werk. VVD: doe recht aan alle werkenden, betaald of onbetaald.

Henk Korthof, vakbondsbestuurder FNV Bondgenoten, Boksum

Keizer Wilhelm II

In de reportage 'Rustplaats Duitse keizer in gevaar' (Binnenland, 3 november)
staat dat Keizer Wilhelm II graag bomen kapte uit woede om 'de verloren
wereldoorlog'.

Er is echter een meer gangbare verklaring voor al dat gehak: door complicaties
tijdens zijn geboorte bleef de linkerarm van de keizer in groei achter bij zijn
rechterarm . Artsen hebben hem als therapie het kappen van bomen voorgeschreven.

Bob Bosschert, Amsterdam

Groningen

In een vriendelijk artikel over Groningen (Reizen, 3 november) staat dat
Groningen wel erg ver weg is. Dat is mij nooit opgevallen.

Nico Visscher, Groningen

16 miljard

Mevrouw Petra Slooz doet in de Volkskrant (Opinie & Debat, 3 november) de
suggestie om allemaal 1.000 euro te doneren. Daarmee zou de 16 miljard euro in
een keer zijn opgehaald.

Dat zou inderdaad een oplossing zijn als er een schuld was ter hoogte van dit
bedrag. Maar de staatsschuld bedraagt meer dan 400 miljard en daarvoor is 25
duizend euro inleg per persoon nodig. Als we tenminste opschieten, want de
schuld loopt dagelijks op. We geven jaarlijks ruim 16 miljard meer uit dan er
binnenkomt. Daar is die 1.000 euro per persoon voor nodig. De schuld blijft.

Zo eenvoudig als Slooz het voorstelt, is het dus helaas niet.

Jeannet Bekhof, Den Haag

Fooi

Schlooz heeft een oplossing voor de 16 miljard die we moeten bezuinigen: laat
iedereen 1.000 euro betalen, dan zijn we ervanaf. Een oplossing die volgens haar
voor velen goedkoper is dan de huidige kabinetsplannen.

Goed idee. Ik stel voor om dit bedrag dan wel inkomensafhankelijk te maken. Er
zijn mensen die met geen mogelijkheid 1.000 euro bij elkaar kunnen sparen,
terwijl dit bedrag voor anderen niet meer dan een fooi is.

Odiel Reef, Rotterdam

Sabbatical

Er is ophef ontstaan over de veertien maanden betaalde sabbatical van de Leidse
rector magnificus Paul van der Heijden. De vraag is waarom geen van zijn
adviseurs hem op de mogelijkheid heeft gewezen zelf voor een sabbatical te
sparen via de wettelijke regeling Levensloop.

Tot voor kort kon elke ambtenaar binnen deze regeling jaarlijks 12 procent van
zijn loon sparen om dit in tijden van nood op te nemen.

Het lijkt me moeilijk denkbaar dat een ervaren strateeg als de heer Nout
Wellink, voorzitter van de raad van toezicht van de Universiteit Leiden, deze
mogelijkheid over het hoofd heeft gezien.

R.Vriesema, Paterswolde

LOAD-DATE: 5 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              36 of 200 DOCUMENTS



                                 de Volkskrant

                            5 november 2012 maandag

BYLINE: Esther Verhees, R.Mulder,

SECTION: Opinie en Debat; Blz. 31

LENGTH: 774 woorden


Nivellering

Als PvdA- (voorheen GroenLinks-) stemmer en bovenmodaal tweeverdiener kan ik me
helemaal vinden in nivellering van de inkomens in Nederland. Ik ben bereid in te
leveren de komende jaren en mijn deel af te staan aan mensen die het minder goed
getroffen hebben met zichzelf, hun opleiding en/of hun werk.

Nivellering via de zorgpremie vind ik een heel slecht idee. Onderzoek heeft
uitgewezen dat een ongezonde leefstijl vaker voorkomt bij mensen in de lagere
sociaal-economische klasse, terwijl mensen die hoger zijn opgeleid over het
algemeen gezonder leven. Het voelt onlogisch en onplezierig om mee te moeten
betalen aan de zorgkosten van bewust ongezond levende mensen, terwijl zij er
zelf nauwelijks aan mee hoeven te betalen.

Koppel de nivellering dus los van de zorgpremie.

Esther Verhees, Haarlem

Advies

De invoering van een inkomensgerelateerde zorgpremie is de lakmoes-

proef voor de solidariteit in Nederland en de graadmeter van ons be-

schavingspeil.

In dit licht bezien zijn de eerste reacties niet hoopgevend. Met name degenen,
die de meerkosten het best kunnen dragen, zakken in moreel en ethisch opzicht
door het ijs. Aan hen een paar adviezen: een paar dagen korter met vakantie; af
en toe het uit eten overslaan; een ietsje kleiner model auto rijden. Het
eenvoudigste is raadpleging van het Nibud want via www.nibud.nl is een
Persoonlijk Budgetadvies verkrijgbaar. En nog gratis ook! Succes!

A.W.Kreps, Cuijk

Colijn is terug

Met hun regeerakkoord hebben Rutte en Samson de grootste lastenverzwaringen
sinds de herbouwperiode van na de oorlog voorgesteld. Over een breed front gaan
lasten omhoog. Door aan teveel knoppen tegelijk te draaien heeft Rutte duidelijk
het overzicht verloren. Misschien is hij wat verblind geraakt door de beamer van
consultant Bos.

Sommige keuzes zijn bizar. Inkomens tot twee keer modaal worden genivelleerd.
Maar daarboven geldt juist weer een verlaging van de inkomstenbelasting.
Belastingen op vermogens blijven onveranderd. Een rentenier profiteert daardoor
van een aanzienlijke korting op zijn ziektekostenverzekering. De Republikeinen
van Romney zouden trots zijn op dit pakket.

Waar hebben wij de wens 'het huishoudboekje van de staat op orde te brengen'
eerder gehoord? Bij Colijn. Zijn rampzalige politiek heeft de recessie van de
jaren dertig aanzienlijk verlengd in vergelijking met andere Europese landen.
Datzelfde staat ons nu te wachten. Sinds Keynes geldt: recessie bestrijden met
een verhoging van overheidsbestedingen en verlaging van lasten. Ook met een
overheidstekort van 3 tot 4 procent kan de staat nog steeds goedkoop lenen. Dat
hoeft niet zo nodig naar nul.

Hopelijk grijpt de Eerste Kamer op tijd in. Daar heeft dit nieuwe kabinet nu
geen meerderheid. Op deze manier zal die er ook niet komen. Ook een mooie kans
voor Buma om het CDA in de oppositie als sociale middenpartij weer op de kaart
te zetten!

G.A. Ploeg, Oegstgeest

Dick Pels

Dick Pels ( directeur wetenschappelijk bureau GroenLinks) snapt niet dat
hardwerkende Nederlanders willen houden wat ze hebben (Ten eerste, 3 november).
Hij schrikt er zelfs van. Ik wil wel bij hem thuiskomen om wat dingen uit te
zoeken waar hij hard voor gewerkt heeft. Misschien snapt hij het dan wel.

Len Koetsier, Groningen

Uitholling

Historicus Jan Dirk Snel schetst in zijn betoog tegen de plannen in het
regeerakkoord voor provincies en gemeenten een te romantisch beeld van de lokale
democratie (O&D, 30 oktober). Hij gaat er helemaal aan voorbij dat gemeenten al
jaren bezig zijn met een proces van schaalvergroting dat de gemeentelijke
autonomie stilletjes uitholt. Omdat ze te weinig capaciteit hebben moeten ze wel
samenwerken. Over de gemeenten ligt daardoor een netwerk van honderden
samenwerkingsverbanden waarin heel veel zeggenschap is verdwenen. De burgers
hebben er nauwelijks weet van en de raadsleden hebben er nauwelijks zicht op.

Zo blijven de gemeentegrenzen intact en kunnen de wethouders de schijn ophouden
dat zij er over gaan. In de praktijk zijn ze vaak onderworpen aan wat er in zo'n
gezelschap van samenwerkende gemeenten wordt besloten en daar hebben ze maar
beperkt invloed op.

Voor de ambtelijke ondersteuning zijn ze sterk afhankelijk van het apparaat bij
een dienst die ze delen met soms wel acht, tien andere gemeenten.

Veel uitvoerende taken zijn uitbesteed aan zo'n dienst of een (grotere) naburige
gemeente. Stel je voor: een Nederlandse minister van Sociale Zaken zonder
ambtenaren omdat beleid en uitvoering aan een dienst in Brussel zijn uitbesteed.
Idioot natuurlijk, maar op gemeentelijk niveau is dat voor veel wethouders
ongeveer de praktijk.

Maar daar geven ze liever geen ruchtbaarheid aan.

R.Mulder, Goutum

LOAD-DATE: 4 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              37 of 200 DOCUMENTS



                                 de Volkskrant

                            3 november 2012 zaterdag

'Niks solidariteit, dit is diefstal';
Reportage Woede over zorgpremie

BYLINE: Van onze verslaggevers Marjon Bolwijn, Jan Tromp

SECTION: Ten Eerste; Blz. 3

LENGTH: 797 woorden


De hogere zorgpremie hakt er bij de middeninkomens fors in. Inleveren in tijden
van crisis, oké, maar alleen als de pijn eerlijk wordt verdeeld. 'Mijn uitgaven
gaan de inkomsten inhalen.'

Van onze verslaggevers

Marjon Bolwijn, Jan Tromp

amsterdam Jeroen de Waal (42), belastinginspecteur: 'De verhoging van de
zorgpremie heeft niks te maken met solidariteit. Het is geen investering in de
economie en ook geen beperking van de zorgkosten. Het is bedoeld om inkomens te
nivelleren. Dat je zoiets wilt voor exorbitant hoge inkomens vind ik logisch.
Maar waarom moeten middeninkomens nivelleren?'

De woede over hogere zorgpremies lijkt zich niet te beperken tot de achterban
van de VVD. De Waal, vader van een zoon van zes maanden, is aanhanger van de
ChristenUnie. Hij zegt zich te verbazen over zichzelf en zijn radeloosheid: 'Ik
ben een brave burger, maar ik merk dat ik nu bereid ben dingen te gaan doen die
tegen mijn principes ingaan, om het geld dat ons wordt afgepakt op een andere
manier terug te verdienen.'

Piet de Rooy, emeritus hoogleraar Nederlandse geschiedenis, wijst erop dat de
overheid solidariteitsbijdragen in het verleden min of meer onzichtbaar
binnenhaalde, via fiscale inhoudingen op het salaris. 'Als de vakbeweging dan
zei dat het in orde was, was de zaak geregeld.'

De Rooy: 'Nu brengen VVD en PvdA het als een losse maatregel die bovendien
ongelofelijk slecht wordt gecommuniceerd. Dan heb je de poppen aan het dansen.
De mensen gaan zelf op internet uitrekenen wat het hun kost en schrikken zich
het lazarus.'

Belastinginspecteur De Waal: 'Ik voel geen urgentie een deel van mijn inkomen
over te dragen aan een bouwvakker of schoonmaker. Voor mijn gezin zal de hogere
zorgpremie betekenen dat de uitgaven de inkomsten inhalen. We gaan de
maandelijkse gift van 100 euro schrappen. Het vakantiegeld zijn we kwijt aan de
hogere premie.'

Dick Pels, socioloog en directeur van het wetenschappelijk bureau van
GroenLinks, zegt dat er weeffouten zitten in het kabinetsplan. Toch verbaast hij
zich over de felheid van de reacties: 'Er is blijkbaar een middenklasse aan het
ontstaan in Nederland die een soort collectief egoïsme ontwikkelt, die vindt dat
het legitiem is dat je als hardwerkende Nederlander houdt wat je hebt. Daar
schrik ik van.'

De Waal: 'Nu zal één groep, de middeninkomens, pijn lijden opdat de lage
inkomens én de hoogste inkomens erop vooruitgaan. Dit is diefstal en heeft niets
te maken met solidariteit.'

Inkomenspolitiek

Ook voor provincieambtenaar en vader van twee studerende kinderen Kees Langeveld
(54) uit Haarlem zit de pijn in het ontzien van de hoge inkomens. 'Solidariteit
wordt nu alleen gevraagd van de middeninkomens, dat is niet eerlijk.' Hij voelt
er niets voor op deze manier bij te dragen aan een 'inkomenspolitiek'. Hij zegt:
'Solidariteit via fiscale maatregelen is veel neutraler en eerlijker.'

Hij verwoordt een sentiment dat onder werknemers met een inkomen rond twee keer
modaal breed lijkt te leven. Ze zijn bereid in tijden van crisis in te leveren,
vooral om groepen met een laag inkomen te ontzien. Maar ze doen alleen mee als
de pijn eerlijk wordt verdeeld.

Langeveld voelt zich machteloos: 'Ik ben normaal een heel rustig persoon, maar
deze maatregel maakt grote woede in mij los. Ik stem al heel mijn leven op de
PvdA, omdat ik solidair ben met mensen die het minder hebben. Maar de
solidariteit die ze nu vragen, slaat door.'

Cultuurpsycholoog Jos van der Lans zegt dat in Nederland nog steeds brede steun
bestaat voor de opvatting dat sterke schouders de zwakkeren moeten helpen. Maar
hij begrijpt de onrust onder 'op zichzelf geëngageerde burgers, vaak
progressieve stemmers'. Van der Lans: 'Het zijn dertigers, veertigers met jonge
kinderen, met zware lasten omdat hun een hoge hypotheek is aangesmeerd. Het zijn
mensen die straks als eerste uit hun baan vliegen. Het is begrijpelijk dat die
bang zijn voor hun toekomst en zich overvallen voelen door zo'n forse
premieverhoging.'

Arbeidersnest

Herman Janssen (54) is docent economie uit Ter Apel. Afkomstig uit een
'arbeidersnest' op het platteland van Groningen stemt Janssen al heel zijn leven
PvdA. Hij heeft een lange weg achter de rug; stap voor stap klom hij omhoog in
het onderwijs. Sinds een paar jaar mag hij zich rekenen tot de groep werknemers
met een inkomen van twee keer modaal.

Janssen: 'Eigenbelang maakt stemmen op de VVD misschien logischer, maar
solidariteit met mensen die het minder hebben maakt van mij een
sociaal-democraat. Ik heb geen vermogen op de bank staan, ik moet sparen voor
een aanvullend pensioen. Dat komt in de knel als ik straks elke maand 225 euro
extra moet betalen voor mijn zorgverzekering. Het is een beroep op solidariteit
dat gewoon is doorgeschoten.'

Ik voel geen urgentie een deel van mijn inkomen over te dragen aan een
bouwvakker

LOAD-DATE: 2 November 2012

LANGUAGE: DUTCH; NEDERLANDS

GRAPHIC: Belastinginspecteur Jeroen de Waal en zijn gezin: 'Waarom moeten
middeninkomens nivelleren?' Foto Raymond Rutting / de Volkskrant Docent economie
Herman Jansen: 'Het is een beroep op solidariteit dat gewoon is doorgeschoten.'
Foto Harry Cock / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              38 of 200 DOCUMENTS



                                 de Volkskrant

                            2 november 2012 vrijdag

Geachte redactie

BYLINE: Arnoud van Buuren, Prof.dr. B.J.M. Ale, Jan Lantink, Henk de Witt, Ad
Borsboom,

SECTION: Opinie en Debat; Blz. 31

LENGTH: 575 woorden


Dictaat

In de zorgparagraaf van het regeerakkoord staat een bijzinnetje dat nog veel
meer ingrijpt in ons leven dan de invoering van de inkomensafhankelijke
zorgpremie, namelijk 'de restitutiepolis gaat naar de aanvullende verzekering'.

Dit betekent dat u en ik niet meer zelf kunnen beslissen naar welk ziekenhuis,
dokter of therapeut wij gaan. Het betekent ook dat ziekenhuis, dokter en
therapeut zich moeten schikken in elk dictaat dat de zorgverzekeraar oplegt,
want zonder contract wordt hun hulp niet meer vergoed.

Daarmee zijn de twee belangrijkste spelers in de zorg, namelijk de burger en de
zorgverlener, nog verder buitenspel gezet en is het aan de zorgbureaucraten te
bepalen naar welke dokter wij voortaan gaan. Het is ongelooflijk dat twee
'volkspartijen' dit opschrijven. Misschien toch iets te snel geformeerd ?

Arnoud van Buuren, voorzitter Nederlandse Vereniging van Vrijgevestigde
Psychologen & Psychotherapeuten, Leiden

Beroving

In 2014 zal ik ABP-pensioen genieten.

In dat jaar gaat er door afstempelen naar schatting 5 procent van mijn
koopkracht af en door de ziektekostenpremie nog eens 7 procent. Dat is

dan 12 procent in één keer. Dat klinkt toch zo langzamerhand als een beroving.

Prof.dr. B.J.M. Ale, Delft

Protest

Los van het feit dat er wel een en ander af te dingen valt op de voorstellen met
betrekking tot de zorgpremies, valt het mij op dat er wel heel erg ach en wee
geroepen wordt door vooral veel VVD-leden en stemmers (erelid Wiegel voorop).

Ik kan me niet aan de indruk onttrekken dat dit dezelfde mensen zijn die tot op
de dag van vandaag de protesten van de Griekse bevolking tegen bezuinigingen van
wel 30 procent afdoen met 'niet zeuren, nu even goed doorpakken'. Mooi voorbeeld
van hemd nader dan de rok.

Jan Lantink, Nijmegen

Liberaal

In O&D van 1 november klagen drie VVD-stemmers hun nood over het regeerakkord
tussen VVD en PvdA. Het beeld is duidelijk: zij zien zichzelf als representant
van de door VVD-leider Rutte veelvuldig bezongen hardwerkende Nederlander. Erwin
Boon gaat hierin het verst, hij en zijn vrouw 'bikkelen' en 'trekken daarmee de
economie wel weer uit het slop'. Diverse beroepsgroepen worden door hem weggezet
als 'vergadertijgers' met 'paradijselijke arbeidsvoorwaarden'. Dit zijn in zijn
ogen uiteraard PvdA-stemmers.

De drie klagers hebben goede inkomens. De hypotheekrenteaftrek mag niet
aangetast worden, zij hebben recht op deze subsidie uit belastinggeld. Een
hogere ziektekostenpremie is ook uit den boze. Ik hoop toch dat deze
briefschrijvers een keer beseffen dat de welvaart waarin zij leven niet louter
aan hun eigen harde werken te danken is. Dat zij profiteren van een heel scala
aan producten en diensten, dankzij samenwerken van talloze anderen.

Ook zou het prettig zijn wanneer het begrip liberaal wat ruimer wordt gezien,
niet louter in termen van individualisme en materialisme. Misschien dat Rutte
ooit nog eens de hardwerkende Nederlander vervangt door de goed samenwerkende
Nederlander.

Henk de Witt, Delft

Nee

Bij het horen van de nieuwe regeringsplannen gingen mijn gedachten uit naar een
befaamde kreet van de helaas overleden Bart de Graaff, stichter van BNN, in een
reclame voor koekjes. Waarom? Al die mensen die strategisch PvdA stemden om een
duidelijke 'nee' tegen Rutte te laten horen, en al die mensen die VVD stemden om
Samsom een welgemeend 'nee' toe te roepen, krijgen ze nu allebei. Bart de
Graaffs kreet: 'Zeg maar nee, dan krijg je er twee!'

Ad Borsboom, Nijmegen

LOAD-DATE: 1 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              39 of 200 DOCUMENTS



                                 de Volkskrant

                            2 november 2012 vrijdag

Rekenmachine Column;
SheilaSitalsing

SECTION: Ten Eerste; Blz. 2

LENGTH: 571 woorden


Stef Blok bonkte met zijn hoofd op tafel en kreunde toen het besef in volle
omvang tot hem doordrong: er had gerust nóg een miljard van
ontwikkelingssamenwerking af gekund. Gut, wat had hij zich laten ringeloren door
Diederik Samsom. De dramaqueen.

Met trillende handen had Samsom hem het hulpmiljard overhandigd. Met een snik in
zijn stem had hij er amper hoorbaar bij gefluisterd: 'Namens de kindjes in
Afrika.' En toen, met indringende geslagenhondenblik: 'Maurice de Hond maakt on
af, Stef. Nu moeten jullie met iets heel, heel goeds komen, Stef. Ik zeg:
zorgpremie. Ik zeg: inkomensafhankelijk. Ik zeg: 11 procent.'

Blok had Mark Rutte aangekeken. 'Comfort', vormde die met zijn mond.

De PvdA leverde inderdaad bizar veel in. Genadeloos hadden ze de linkse hobby's
weggeschoffeld. Wat niet zo lang geleden 'rechts rotbeleid' heette, had Samsom
binnenskamers binnen vijf minuten omarmd: maximaal 3 procent begrotingstekort,
weg met de staatsschuld, de hele rimram. Ronald Plasterk zou al zijn
schuimbektweets over 'de economie kapotbezuinigen' die hij voor de verkiezingen
het net op had geslingerd, opeten, kruipend, letter voor letter. Lodewijk
Asscher zou vanuit het ministerie van Sociale Zaken met scherp schieten op
WW'ers. Lilianne Ploumen zou in Afrika gaan uitleggen wat 'eigen
verantwoordelijkheid' betekent.

Ze voorzagen een bloedbad bij de PvdA. Met haar eindeloze inspraak in naar natte
sokken ruikende zaaltjes. Met haar permanent uit de kruiwagen springende
kikkers, die ze daar vertederd 'typisch voor een debatpartij' noemen. En altijd
is er wel zo'n type van wie je niet mag lachen zolang er nog honger in de wereld
is, die op een onhandig moment begint over Wim Kok en de verloren ideologische
veren.

Vooruit, Samsom kon zijn zorgpremie krijgen. De gevolgen vielen reuze mee, had
Mark Rutte nog gezegd. Hij had het hoogstpersoonlijk uitgerekend op zijn nieuwe
rekenmachine die hij had aangeschaft toen hij het aantal nullen maar door elkaar
bleef halen als er weer een Grieks steunpakket moest komen.

Ze kregen zelfs een beetje medelijden met Samsom. Misschien moesten ze maar
lekken naar De Telegraaf over de hypotheekrenteaftrek? De krant laten aandikken
dat die paar procenten eraf 'een majeure' ingreep is? Dan kon Samsom, wanneer de
woedende horden van de hulpindustrie zich op hem zouden storten, zeggen: 'Maar
kijk dan hoe de VVD bloedt!' Alles om Diederik heel te houden.

En toen kwam die afschuwelijke middag dat Rutte de kamer binnenstormde. Hij had
zich verdorie alweer een nul vergist, nu met de zorgpremies. Een typisch geval
van oeps.

De rest van het land bleek beter te kunnen rekenen. En nu moeten ze de VVD
hebben.

Vertwijfeld speurde Blok in linkse reaguurderspanelen, stroopte Twitter af.
Normaal gesproken wemelt het er van de verschillige tweets over de kindjes in
Aleppo. Maar hoe hij ook zocht, hij kon geen boos woord vinden over
ontwikkelingshulp. Nergens iemand die ziedend het weggekaapte miljard terug
eist.

Hij had het kunnen weten. Van de tiende penning tot de Boston Tea Party:
volksrevoluties hebben vrijwel altijd de eigen portemonnee als uitgangspunt en
zelden het lijden van de ander.

Hij pakte Ruttes rekenmachine en begon uit te rekenen wat hij had kunnen doen
voor de hardwerkende Nederlander met die 1, misschien zelfs wel 2 miljard extra
hulpgeld die hij moeiteloos van Samsom had kunnen aftroggelen.

Zachtjes begon Stef Blok te wenen.

Vooruit, Samsom kon zijn zorgpremie krijgen

LOAD-DATE: 1 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              40 of 200 DOCUMENTS



                                 de Volkskrant

                            2 november 2012 vrijdag

Zwakke schouders, hoogste lasten;
Nausicaa Marbe

BYLINE: Nausicaa Marbe Nausicaa Marbe

SECTION: Opinie en Debat; Blz. 31

LENGTH: 757 woorden


W ie bezorgd was over de verdwenen polarisatie en een werkeloze oppositie onder
Rutte II, kan opgelucht ademhalen. Niks kalmte, doordat Rutte en Samsom het land
met een ideologieneutrale bezuinigingsvlijt uit de crisis zouden halen. Wel
reuring binnen de VVD en een briesende oppositie. Wilders, Pechtold, Roemer,
Buma, schouder aan schouder, op één lijn, instemmend naar elkaar knikkend: dat
het zo snel zover zou komen had niemand verwacht.

Er is iets misgegaan dat rechtgezet moet worden, da's duidelijk. Maar de paniek
waarmee de discussie over de zorgpremie wordt gevoerd, laat vooral zien hoe
broos en relgevoelig de steun voor Rutte II is. Dat niet de sterkste schouders
meer betalen, maar middeninkomens onevenredig hard gepakt worden, was meteen
duidelijk. Maar daarna vlogen de wildste cijfers je om de oren. Tussen de 10
duizend euro schade per jaar die Hans Wiegel tweeverdieners voorhield tot de 50
euro per maand waarmee Samsom goochelde, zaten de zweterige ontkenningen van
Rutte, een CPB dat stopte met rekenen, terwijl de media met turven begonnen.
Inmiddels wist de argeloze burger nog steeds niet wat hij moet dokken, maar had
hij een ding wel begrepen: dat hij niet inlevert om direct de schatkist te
helpen, maar ideologisch genaaid is door Rutte die met zijn geld Samsoms
goodwill kocht voor meer bezuinigingen die hem zullen treffen.

Wat een amateurisme, dit gebrek aan inleving in kiezers die heldere
kostenplaatjes verwachten, zeker nu. Hier volstaan geen socialistische
eerlijkheidsleuzen en Ruttiaanse 'het zit anders'-retoriek. Toch verrast deze
slonzigheid niet. Dezelfde politici repten een tijd geleden nog over de 'pijn'
die gevoeld gaat worden. Pijn. Zo'n woord waarmee een politicus alle kanten op
kan: het kondigt ellende aan, maar blijft vooral schimmig verdoezelen waarom het
precies gaat. Welnu, Samsoms riedel dat de maximale offers gevraagd worden aan
hen die boven de ton verdienen, bleek een leugen. Die 'sterkste schouders' van
de sociaal-democraten zijn gezakt tot de broekriem die jan modaal oneerlijk
strak moet aanhalen. En Rutte, die zich in zijn verkiezingsprogramma nog zorgen
maakte om de armoedeval bij een overstap van uitkering naar werkloon, voert nu
eigenhandig een socialistische boete op betaald werk in.

Want door deze premie gaat Harry Mens heus geen menuutje minder per maand bij
Jonnie Boer consumeren. Getroffen zijn mensen die hard werken en matig
verdienen. Die straks ook onevenredig hard gedupeerd worden door slinkende
hypotheekrenteaftrek voor een onverkoopbaar huis, door minder kinderbijslag en
opvangvergoeding, door dure schoolboeken, hoge energierekeningen, groeiende
prijzen en eigen risico's. Tel al deze tegenslagen op en je ziet levens waarin
niet meer gespaard kan worden voor de oude dag of voor de studie van de
kinderen, waarin auto en vakantie ongekende luxes worden, waaruit sport en
cultuur verdwijnen.

Het tragische is dat veel bedonderde mensen best bereid waren hun zwakke
schouders onder dit crisisleven te zetten. Ze begrijpen dat je wat moet
inleveren om Griekse toestanden te voorkomen. Maar dit begrip verdwijnt als
wederom duidelijk wordt dat de middeninkomens de stiefkinderen van de politiek
zijn. Voor de sociaal-democraten zijn ze geen paupers die zichtbaar met
barmhartigheid kunnen worden overladen en staan ze ook ver van de vet
verdienende roderozenintelligentsia. Voor de VVD zijn het sneue scharrelaars
zonder ondernemersbloed in de aderen. Types die je de kaasschaaf kunt beloven om
vervolgens het slagersmes in hun salaris te zetten. Lui die je kunt wijsmaken
dat wat ooit 'pijn' heette nu 'acceptabel' betekent.

Acceptabel? Of de achterban van de PvdA echt zo royaal haar inkomsten doneert
aan het goede nivelleringsdoel als het NOS Journaal suggereert echt, we konden
geen klagers vinden valt te betwijfelen. Ik wil die grungy Oud-Zuidtypjes die
Gerri Eickhof selecteerde voor zelffelicitaties voor zijn microfoon nog eens
horen als blijkt dat Samsom hun Toscaanse onderkomen voor de meivakantie
wegsnoept. Ook Rutte zal er niet vanaf komen met zijn weigering de plannen te
wijzigen. VVD'ers waarvan hij niet eens wist dat ze VVD'ers waren, lopen massaal
weg: liberalen naar D66, law-and-ordervoorstanders naar de PVV en gezinnen naar
het CDA. Straks blijft slechts een blije Mark over, met zijn kapitaalkrachtige
boezemvriend Jort en net genoeg soortgelijke VVD'ers om een vliegtuig te huren
voor een wintersportbestemming. Om die onzegbare pijn van zich af te schudden.

Straks blijft slechts een blije Mark over, met zijn boezemvriend Jort

LOAD-DATE: 1 November 2012

LANGUAGE: DUTCH; NEDERLANDS

GRAPHIC: Nausicaa Marbe is schrijfster.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              41 of 200 DOCUMENTS



                                 de Volkskrant

                           1 november 2012 donderdag

Aanval links én rechts op Rutte

BYLINE: Van onze verslaggeefster Maartje Bakker

SECTION: Ten Eerste; Blz. 5

LENGTH: 577 woorden


Van onze verslaggeefster

Maartje Bakker

den haag De partijen in de oppositie nemen het regeerakkoord van alle kanten
onder vuur. De een vindt het te links: de inkomensverschillen worden te veel
verkleind. De ander vindt het te rechts: werklozen vallen te snel terug in
inkomen en de bezuiniging op ontwikkelingssamenwerking is een aanslag op de
allerarmsten.

Aan de linkerzijde voert SP-leider Roemer het verzet aan. Hij noemt de
verkorting van de duur van de werkloosheidsuitkering een 'aderlating'. Ook vindt
hij dat topinkomens te zeer worden ontzien bij het betalen van de zorgpremie,
dat arme studenten de toegang tot hoger onderwijs wordt ontzegd en dat
PvdA-leider Diederik Samsom meer had moeten investeren om banen te scheppen. 'De
linkerflank van de PvdA heeft campagne gevoerd, de rechterflank gaat regeren',
aldus Roemer.

Uit de rechterhoek van de Tweede Kamer is de kritiek zo mogelijk nog feller,
vooral op het plan om de hoogte van de zorgpremie afhankelijk van het inkomen te
maken. CDA-fractievoorzitter Sybrand van Haersma Buma verwijt VVD-leider Rutte
dat hij 'geld heeft weggehaald bij zijn achterban' en dat Samsom dat geld
vervolgens heeft uitgedeeld aan zijn aanhang. 'De hardwerkende Nederlander is
veranderd in de hard gepakte Nederlander.'

'Zo schop je de solidariteit onder de zorg uit', zegt D66-leider Alexander
Pechtold. 'Dat zal ik niet steunen.'

En dat is niet onbelangrijk: de coalitiepartijen hebben de oppositie nodig voor
een meerderheid in de Eerste Kamer. Ze rekenen vooral op CDA en D66. Want, zoals
informateur Henk Kamp zegt: 'Het overbruggen van het politieke spectrum biedt
mogelijkheden. Er zijn partijen die zich onder die overspanning bevinden.'

Pechtold waarschuwt de regering zich niet bij voorbaat rijk te rekenen. Hij is
verontwaardigd dat er tijdens de formatie wel met bijvoorbeeld de gemeenten en
provincies is overlegd, maar niet met politieke partijen als de zijne.

Ook Buma concludeert dat Rutte niet bezig is bruggen te slaan, maar ze kapot te
slaan, met zijn weigering de zorgpremie te laten zakken voor de hogere inkomens.
Rutte verweert zich door te antwoorden dat hij de denkkracht van heel veel
mensen wil mobiliseren en zeker ook de dialoog wil zoeken met andere partijen
&mdash; maar een concessie in zo'n openbaar debat, dat gaat hem te ver.

PVV-leider Geert Wilders lijkt niet van plan de nieuwe regering ook maar ergens
tegemoet te komen; hij stemde zelfs tegen het benoemen van Rutte als formateur.
Terwijl Wilders zijn pijlen meestal op de PvdA richt, was nu de VVD het enige
doelwit waarvoor de PVV'er zijn bankje uitkwam.

Wilders: 'U bent gewoon een linkse jongen', beet hij Rutte toe, doelend op het
kinderpardon. En: 'U leidt het tweede kabinet-Den Uyl. Rennen, dat doen ze bij
de VVD: weg van de middenklasse, de peperdure billboards met 'Nederland verdient
belastingverlaging', het eurosceptische geluid. In de armen van de socialisten.'

Vanaf vandaag voert Rutte als formateur gesprekken met de nieuwe bewindslieden.
Die zouden dan op maandag op het bordes moeten staan met de koningin. Of ze in
het openbaar worden beëdigd &mdash; een wens van een meerderheid van de Kamer
&mdash; is nog niet duidelijk. Rutte heeft de Kamer beloofd hierin een balans te
zoeken.

De linkerflank van de PvdA heeft campagne gevoerd, de rechterflank gaat regeren

Rutte heeft geld weggehaald bij zijn achterban, dat Samsom weer uitdeelt aan
zijn aanhang

U bent gewoon een linkse jongen. U leidt het tweede kabinet-Den Uyl

LOAD-DATE: 31 October 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              42 of 200 DOCUMENTS



                                 de Volkskrant

                           1 november 2012 donderdag

Zorgpremie Column;
BertWagendorp

SECTION: Ten Eerste; Blz. 2

LENGTH: 578 woorden


Volgens Mark Rutte gaan inkomens van een ton bruto er straks, onder meer door de
hogere zorgpremie, 0,6 procent op achteruit. Niet zijn idee, zei Rutte gisteren,
maar gezien de omstandigheden acceptabel.

Helaas voor Rutte was hij gisteren de enige Nederlander die het rekensommetje
geloofde. Voor de rest was iedereen, ook degenen die minder dan een ton
verdienen, ervan overtuigd dat hij zich door Diederik Samsom in het pak had
laten naaien zijn eigen achterban voorop en dat de hardwerkende Nederlander de
klos is. Niet eens omdat we moeten bezuinigen, maar vanwege een al bijna
vergeten woord uit het grijze linkse verleden: nivellering.

Zelden veranderde de stemming zo razendsnel. En dat louter door een paar
rekensommetjes, nog voor het kabinet was aangetreden. Binnen een etmaal sloeg
het klimaat om van licht euforisch en hoopvol naar verontwaardigd. Behalve dan
bij de laagste inkomens, die vanaf 2014 in een heilstaat met gratis
gezondsheidszorg blijken te wonen.

Orkaan Zorgpremie kwam gisteren bij Wassenaar aan land, raasde het Binnenhof
over en trok verder landinwaarts, een spoor van ontwortelde liberalen
achterlatend.

Wat is er in vredesnaam gebeurd, tijdens de 47 Dolle Dagen? Is Mark er een dagje
tussenuit gegaan en heeft Diederik toen in zijn eentje de zorgparagraaf voor
zijn rekening genomen? Was bij Mark sprake van het stockholmsyndroom?

Nog verbazingwekkender dan het onderhandelingsresultaat is het feit dat Rutte
kennelijk heeft gedacht dat hij daar wel mee zou wegkomen. Mark Rutte is in zijn
eigen teflonlaag gaan geloven vaak een voorbode van het einde.

Ik vermoed overigens dat Samsom het aantal laagstbetaalden onder zijn kiezers
overschat, evenals de kracht van de solidariteitsgedachte onder de rest van het
electoraat.

'De sterkste schouders de zwaarste lasten' was een beetje een lege kreet
geworden, zo'n Mariëtte Hamer-zinnetje. Tot Samsom besloot er weer eens écht
werk van te maken.

Het plan lijkt alle kenmerken van een misvatting in zich te dragen, van een
blinde vlek bij zowel Rutte als Samsom.

Hans Wiegel begaf zich gisteren spoorslags naar het Binnenhof en vergeleek Rutte
met Joop den Uyl zaliger 'Sinterklaas bestaat, en daar zit hij'. Sterker nog,
zoals Rutte nu ging nivelleren, daar kon Den Uyl nog een puntje aan zuigen.

Erger kun je een VVD-leider niet beledigen Den Uyl was voor elke liberaal een
Robin Hood die stal van de rijken en luie uitvreters in de watten legde. Wiegel
hield zich nog in, maar je zag 'm denken dat de anderhalve eeuw liberale strijd
sinds Thorbecke als verloren moest worden beschouwd.

Mark Rutte de grote nivelleerder: het is alsof Fidel Castro de Cubaanse
suikerplantages privatiseert.

Stef Blok zat de hele dag woedende mailtjes van VVD-leden te beantwoorden om te
redden wat er nog te redden viel. Op tv kon je zien dat hij zelf ook niet meer
begreep waarom hij in godsnaam akkoord was gegaan met het perfide PvdA-voorstel.
Stef keek nog verdrietiger dan bij de forensentaks.

Overigens ben ik nog geen rekensommetje tegengekomen dat laat zien vanaf welk
inkomen de belastingverlaging de verhoogde zorgpremie volledig compenseert ik
schat vanaf een tonnetje of twee. Misschien heeft Stef Blok daar nog wat aan,
als verzachtende omstandigheid.

Ik denk dat de plannen niet zullen doorgaan. Het oproer kraait in de VVD: Rutte
heeft een grens overschreden. Hij moet iets nieuws verzinnen, iets met betere
rekensommen, of Rutte II is een kort leven beschoren.

Was bij Mark sprake van het stockholmsyndroom?

LOAD-DATE: 31 October 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              43 of 200 DOCUMENTS



                                 de Volkskrant

                           1 november 2012 donderdag

Geachte redactie

BYLINE: Esther Uijen, Rob de Vos, Erwin Boon, Lijnie van Wijk, Ton Zwaard,

SECTION: Opinie en Debat; Blz. 31

LENGTH: 755 woorden


VVD (1)

Heeft Mark Rutte de afgelopen 54 dagen nog kans gezien om te analyseren welke
kiezers de VVD hebben geholpen aan haar glansrijke overwinning van 41 zetels?

Welke kiezers jouw partij hebben gesteund in haar 'harde' verkiezingsbeloften
met betrekking tot voorkomen van afschaffing van de hypotheekrenteaftrek,
voorkomen van verdere inkomensnivellering, en versoepeling van het ontslagrecht?

Ongetwijfeld een groot aantal ondernemers uit het mkb, verlekkerd door de
beoogde versoepeling van het ontslagrecht, wier wensen worden vervuld met het
huidige regeerakkoord. Well done!

Maar bovenal een overgrote meerderheid van hardwerkende Nederlanders met
bovenmodale inkomens, met druk vanuit de huidige woningmarkt en met liberale
opvattingen ten aanzien van werk, inkomen en verdere inkomensnivellering.

Wat heb je hen te bieden op basis van het huidige regeerakkoord?

Afschaffing van de hypotheekrenteaftrek? Doorvoering van een additionele
inkomensnivellering, bovenop afschaffen van de huidige belastingschalen, een
verdrievoudiging van de tarieven voor zorgpremies? Bad job!

Wij ondernemende liberalen zijn gewend om beter uit onderhandelingen te komen.
Aanpassing van de huidige (hoogste) belastingschalen is een schijnresultaat. Het
feit dat het verkiezingsprogramma van de VVD niet langer zichtbaar is op
http://vvd.nl, spreekt boekdelen.

Esther Uijen, Zaltbommel

VVD (2)

Als leraar in het voortgezet onderwijs verdien ik niet slecht, maar de ingrepen
in de hypotheekrenteaftrek en vooral de reusachtige verhoging van mijn
ziektekostenpremie gaan me vele honderden euro's per maand kosten. Na meer dan
30 jaar trouw op de VVD gestemd te hebben voel ik me echt belazerd. Ik had
tijdens de formatie al een bang vermoeden dat de vrijage tussen VVD en PvdA niet
fraai zou kunnen aflopen voor mij. Het is nog erger dan ik dacht. De VVD heeft
een trouwe stemmer verloren.

Rob de Vos, Deurne

VVD (3)

Samen met het inkomen van mijn vrouw is ons bruto gezinsinkomen 90 duizend euro
Daarvoor ben ik 55 uur per week van huis, worden weekendwerkdagen (zakenreizen)
niet gecompenseerd (ik werk in de export) en doe ik het met 25 vrije dagen per
jaar. Mijn vrouw werkt 30 uur. Met hulp van oppas en opvang houden we alle
ballen in de lucht voor onze twee jonge kinderen. Gewoon twee werknemers in het
mkb die vooruit willen. Klagen over de kabinetsplannen doen wij niet.

Iedereen moet bezuinigen dus ook wij. Wij bikkelen door en trekken daarmee de
economie wel weer uit het slop. Wel hakken de maatregelen ten aanzien van
zorgpremies, hypotheekaftrek en kinderopvangtoeslag er bij ons onevenredig zwaar
in. Wat ik mis is snijden in het eigen vlees van overheid, semi-overheid en van
overheidsgeld afhankelijke dienstverlening. Botte lastenverzwaring voor de
burger en minder leraren, minder verpleegsters, minder tanks: ja. Maar minder
directeuren, co¾rdinatoren, beleidsmedewerkers, adviseurs, managers en ander
soort vergadertijgervolk met paradijselijke secondaire arbeidsvoorwaarden: nee.
Logisch, want dat is immers de achterban van het PvdA- kader, niet die arbeider
in de fabriek. Wel heb ik spijt dat wij, bij gebrek aan beter, weer VVD hebben
gestemd. Want ook tot die achterban (bankdirecteuren en topinkomens) behoren wij
jammer genoeg nog niet.

Met de nieuwe coalitieplannen vallen wij tussen de rechtse wal en het linkse
schip. Zoals wij zijn er velen. Harde werkers die vooruit willen. Een
mega-electoraat voor een fatsoenlijke rechtse arbeiderspartij. Waar blijft die?
De vraag is er, nu nog het aanbod.

Erwin Boon, Nijmegen

Twijfel

'Pensioenfonds vaart wel bij tabaksaandeel' (Economie, 31 oktober). Ik was van
plan om binnenkort te stoppen met roken, maar nu twijfel ik weer. Over 10 jaar
hoop ik de pensioengerechtigde leeftijd te halen, maar ik wil geen dief worden
van mijn eigen portemonnee.

Lijnie van Wijk, Meerssen

Idee

Toen ik in uw krant las dat zorgverzekeraar ONVZ het idee om specialisten bij de
bedlegerige patioent thuis te laten komen als beste zorgidee van 2012
bestempelde (Binnenland, 30 oktober), moest ik toch even bijkomen van het
lachen. De verzekeraar kon dit toch niet serieus bedoeld hebben? Er bestaat
namelijk al tientallen jaren een dokter die veel weet van cardiologie en interne
geneeskunde en die al bij de patioenten thuis komt, die hebben we de huisarts
genoemd.

Dat brengt me op het beste zorgidee voor 2013: de huisarts gaat een deel van de
behandeling doen bij zijn patioenten die in het ziekenhuis liggen: je eigen
vertrouwde huisarts aan het ziekenhuisbed, bespaart meteen een hoop geld.

Ton Zwaard, Druten

LOAD-DATE: 31 October 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              44 of 200 DOCUMENTS



                                 de Volkskrant

                            31 oktober 2012 woensdag

Met noeste arbeid gaat deze crisis echt niet over

BYLINE: Liesbeth van Tongeren Pepijn Vloemans,

SECTION: Opinie en Debat; Blz. 30

LENGTH: 1133 woorden


Nog harder werken? Het nieuwe kabinet koestert een achterhaald geloof in werk
als antwoord op alle problemen.

De Partij van de Arbeid en de partij voor de hardwerkende Nederlander de VVD
hebben hun regeerakkoord gepresenteerd. Beide partijen willen dat we meer gaan
werken, zodat we uit de economische crisis groeien. Werkende ouders met
slaapgebrek en chronische stress zullen er niet van opvrolijken. Toch zullen de
meesten onder ons er morrend mee instemmen. Want het lijkt zo logisch: harder
werken om uit de recessie te komen. De schouders er onder, niet lullen maar
poetsen; de retoriek van de wederopbouw oefent nog altijd grote
aantrekkingskracht uit op onze calvinistische instincten.

Toch berust zij op verouderde economische inzichten. Harder werken en meer
economische groei waren ooit de recepten die ons voorspoed brachten. Toch zijn
het anno 2012 paardenmiddelen uit een ander tijdperk. We hoeven helemaal niet te
kiezen tussen een financiële puinhoop of nog meer werken we kunnen ook minder
gaan werken. Onze receptuur voor deze crisis is een psychologisch advies: leef
ontspannen. Dit is het moment om massaal minder te gaan werken en onze betaalde
banen te delen. Dat is goed voor de gelijkheid van kansen voor mannen en
vrouwen, de werkgelegenheid, de kwaliteit van onze levens en de leefbaarheid van
onze planeet.

Te beginnen met gelijke kansen voor mannen en vrouwen. Het met veel instemming
ontvangen artikel van Anne-Marie Slaughter in The Atlantic over de
onmogelijkheid van het combineren van topbaan en kinderen deed ook het debat in
Nederland oplaaien. Het bewijst dat het feminisme ook in Nederland nog lang niet
voltooid is. Het feminisme uit de vorige eeuw heeft zijn vruchten afgeworpen:
vrouwen hebben en masse de universiteit en de markt overspoeld. Ze lijken mannen
zelfs voorbij te streven: uit studies blijkt dat vrouwen vroeger volwassen zijn
en beter presteren op school.

Toch worden vrouwen per gewerkt uur niet gelijk beloond voor hun diensten en
zijn ze in Nederland nauwelijks zichtbaar in topbanen. Aan het begin van de
21ste eeuw is het feministisch project vastgelopen. Het nastreven van de
voltijdbaan voor vrouwen heeft niet tot het gewenste effect geleid: écht gelijke
kansen voor mannen en vrouwen.

Dat heeft alles te maken met de dominante norm van een veeleisende voltijdsbaan
voor mannen en vrouwen die Slaughter bij topfuncties constateert. Deze norm
leidt namelijk in de meeste gevallen tot de harde keuze voor kind of
topcarrière. En in onze cultuur zijn het nu eenmaal de vrouwen die sneller
zwichten voor kind boven carrière. Vervolgens worden deze vrouwen verweten dat
ze 'lui' zijn of het 'niet graag genoeg willen' en genoegen nemen met
'deeltijdbaantjes'. De spagaat van vrouwen zal blijven bestaan zolang de
succesvolle kind en carrière combinerende vrouw met topbaan het rolmodel is.

De enige oplossing is een kortere werkweek en een cultuuromslag van
kantoorurenmachismo naar thuiswerkplezier. Alleen een kortere en flexibel
betaalde werkweek voor iedereen kan het feministisch project voltooien: op het
moment dat zowel man als vrouw een ontspannen werkweek hebben, zijn kinderen of
zorg voor een ziek familielid niet langer een reden voor een van beide partijen
om uren en dus carrièrekansen in te leveren. Vrouwen moeten niet langer denken
dat de emancipatie uitsluitend kan komen van de uit graniet gehouwen voltijd
werkende vrouw die de glazen plafonds doorbreekt. Nee, de mannen zijn nu aan
zet: het is de voltijd werkende man die geëmancipeerd moet worden.

Maar waarom nu beginnen over feminisme midden in een economische crisis? Het
antwoord is simpel: minder werken is ook een bewezen oplossing om werkloosheid
te bestrijden. Ga maar na: er is ongeveer 21 uur betaald werk beschikbaar per
arbeidsgeschikte Nederlander. Door het bestaande werk (én inkomens) beter te
verdelen, krijgen meer mensen toegang tot een lonende baan. Dat dit economisch
succesvol beleid is, weten we al langer: in de meeste rijke landen zijn mensen
de afgelopen eeuw korter gaan werken. In Nederland werd de vijfdaagse werkweek
in 1960 als sluitstuk van de sociaal-democratische beweging ingevoerd. Recenter
bleek in Duitsland de tijdelijk ingestelde deeltijd-WW de Kurzarbeit bij
autofabrikanten zo succesvol dat ze gehandhaafd bleef.

Tegelijk vormt deze economische crisis op paradoxale wijze een kans om de
vruchten van onze productieve samenleving te plukken: meer vrije tijd. In een
cultuur leven waarin een kortere betaalde werkweek sociaal geaccepteerd is,
betekent dat we onze levens vrijer kunnen inrichten. Wanneer we uit de tredmolen
stappen houden we aan het einde van het jaar minder geld over maar krijgen we
meer tijd voor dingen die we echt belangrijk vinden, zoals vrienden, familie,
mantelzorg, sport, cultuur, onderwijs, vrijwilligerswerk en duizenden andere
activiteiten die zich buiten de markt afspelen maar definiëren wie wij zijn en
wat wij belangrijk vinden. Het zijn precies déze activiteiten en niet werk die
we ons aan het einde van ons leven herinneren.

Ontspannen leven is niet alleen goed voor de mens, maar ook voor het milieu.
Voorlopig gaat iedere euro die wij uitgeven gepaard met uitstoot van
broeikasgassen, gebruik van schaarse grondstoffen en zoet water, en natuur die
als landbouwgrond in gebruik wordt genomen. We springen tegenwoordig weliswaar
per euro zuiniger om met de aarde, maar economische groei zonder navenante
milieuvervuiling is nog niet uitgevonden.

'Groene groei' is dus voorlopig nog een utopie. Een rijke samenleving als de
onze mag dan wel glanzend schoon ogen, maar de vieze rekening wordt elders
gepresenteerd: van de roofbouw in de Amazone waar de soja voor ons vee vandaan
komt tot de atmosfeer waar onze CO2 eindigt. Oneindige groei op een eindige
planeet betekent dat we vroeg of laat tegen de muur lopen en dat de bronnen van
onze voorspoed zélf opdrogen. Uit de crisis komen door harder te werken - en dus
meer conventionele economische groei te realiseren is dus ook in dit opzicht een
kortzichtige oplossing.

Minder betaald werken en minder markt baant de weg voor lokale economieën waar
hergebruik en een gesloten kringloop voorop staan, en die veel eleganter zijn
ingericht dan de huidige grote industriële systemen. Een ontspannen leven is dus
tegelijk een stap in de richting van een duurzame economie.

Een cultuur waarin iedereen minder werkt, voltooit de emancipatie van vrouwen,
geeft meer werkzekerheid en biedt ons ook meer vrije tijd, terwijl we en passant
de aarde sparen. Minder stressen en meer relaxen: wie wil dat niet? De werkende
ouders met chronische stress dromen er tijdens hun weinige uren slaap al stiekem
van.

Liesbeth van Tongeren is Tweede Kamerlid voor GroenLinks.

Pepijn Vloemans, Wetenschappelijk Bureau GroenLinks.

In succesvolle landen zijn de mensen minder gaan werken

LOAD-DATE: 30 October 2012

LANGUAGE: DUTCH; NEDERLANDS

GRAPHIC: Werknemers van De Verbinding in Groningen plegen onderhoud aan een
airco. Foto Joost van den Broek / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              45 of 200 DOCUMENTS



                                 de Volkskrant

                            31 oktober 2012 woensdag

Paars Column;
SheilaSitalsing

SECTION: Ten Eerste; Blz. 2

LENGTH: 567 woorden


Wij van de media kunnen nog wekenlang moeiteloos krantenkolommen en uw tv-scherm
vullen met een bonte stoet types die zich gedupeerd achten door de liaison
tussen Diederik Samsom en Mark Rutte. Op afroep zijn ze beschikbaar voor een
wedstrijd in leed: studenten, bejaarden, publieke-omroepbonzen, zzp'ers,
bezitters van oldtimers, tout Friesland, iedereen die meer dan twee keer modaal
verdient, iedereen die minder dan twee keer modaal verdient en de directeur van
circus Renz.

Een regeerakkoord dat 16 miljard euro weghaalt bij burgers, bedrijven en de arme
kindjes in Afrika, is een goed regeerakkoord als iederéén iets te klagen heeft.
Dat draagt bij aan het gevoel dat je weliswaar de klos bent, maar dat de buurman
harder wordt gepakt voor heel wat mensen de definitie van gerechtigheid en
eerlijk delen. Volgens dat criterium is het werkprogramma van Rutte II prima
gelukt. Bovendien bevat het naast platte bezuinigingen ook majeure, echte
hervormingen waar we nog jarenlang plezier aan zullen beleven.

Of het echt zo is, van dat min of meer eerlijk delen, is natuurlijk niet goed na
te gaan. Het Centraal Planbureau produceerde keurige koopkrachtstaatjes en
puntenwolken plaatjes die eruit zien alsof iemand in blinde woede een pot
spaghettisaus tegen de muur heeft gegooid waaruit valt te destilleren dat rijk
vermoedelijk meer gaat inleveren dan arm. Waarbij 'rijk' overigens al begint bij
mensen die Mark Rutte in een ander leven nog 'gewone hardwerkende Nederlanders'
noemde. Maar die staatjes gaan altijd over een ander. Uitrekenen hoeveel de
plotselinge bekering van Diederik Samsom tot het bezuinigingskamp u exact gaat
kosten, is ondoenlijk.

Belangrijker is daarom de perceptie. Als het gevoel maar goed is. Als we maar
geloven dat Rutte en Samsom er iets van zullen maken.

Dat beseften beide heren terdege toen ze maandagavond aanschoven bij Pauw &
Witteman. Het was feelgoodtv. We zagen een straalverliefd sociaal-liberaal stel,
dat giechelend en hand in hand bruggen bouwt over de eigen schaduw heen.
Overigens met het programma van Alexander Pechtold, maar zonder Pechtold zelf
tjonge, wat moet die balen.

Dat de Tweede Kamer maar tv moest kijken om te vernemen wat Rutte en Samsom voor
het land bedacht hebben, in plaats van dat de mannen eerst verantwoording
aflegden aan 's lands hoogste orgaan: soit. De macht in het land is allang
verhuisd naar de tv-studio's in de Westergasfabriek.

Vroeger, best lang geleden, gold Paars als een politieke sensatie. Toen Paarse
bewindslieden gewone politici bleken te zijn, schreef iemand een boekje over 'de
puinhopen van acht jaar Paars'. Daarna was het jarenlang bon ton om als het over
Paars ging minachtend te snuiven en dingen als 'marktwerkingsfetisjisme' en
'verstikkende bestuurscultuur' te zeggen. Nu Paars op herhaling is (maar dan
zonder dat het geld tegen de plinten klotst zoals toen), ritselt het plots van
de mannen en vrouwen die zich al die jaren in de kast hebben zitten verbijten en
die dolblij zijn met de extreme makeover van Samsom en Rutte.

Intussen circuleren de eerste rekensommen over de zorgpremie hét instrument van
het grote nivelleren. Het wordt spannend hoelang Samsom en Rutte het fijne
gevoel kunnen vasthouden. Ervaring met het Kunduzakkoord leert dat het opbouwen
van volkswoede na een aanvankelijke huppelstemming niet zo vreselijk lang nodig
heeft. Een week ongeveer.

We zagen een straalverliefd sociaal-liberaal stel

LOAD-DATE: 30 October 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              46 of 200 DOCUMENTS



                                 de Volkskrant

                            30 oktober 2012 dinsdag

SECTION: Ten Eerste; Blz. 2

LENGTH: 330 woorden


Het zijn kille tijden. Dit regeerakkoord komt vooral bij werkenden hard aan.
Tienduizenden extra werklozen erbij. De WW wordt sterk ingeperkt. Er moet
bezuinigd, dat is helder. Maar met deze plannen ben je vooral aan het slopen en
te weinig aan het bouwen.

De lijn blijft klassiek liberaal. De marktwerking in de zorg gaat door,
werknemers krijgen minder zekerheid, studenten zijn de klos en in plaats van
investeren kiest het kabinet voor hard bezuinigen, wat slecht is voor de
economie.

Het kabinet verdeelt de pijn zo evenwichtig mogelijk. Ook de lasten voor het
bedrijfsleven stijgen. De nivellerende maatregelen in de zorg treffen echter
vooral de middengroepen en zullen een nadelig economisch effect hebben. We zijn
principieel tegen quota om gehandicapten in dienst te nemen.

Destructieve, verkeerde en foute keuzes. De maatregelen zijn slecht voor de
economie, slecht voor de werkgelegenheid en slecht voor de gewone Nederlander.
De grenzen gaan weer open en mensen die de boel belazeren, krijgen een plekje in
Nederland.

Het beste nieuws in jaren voor de woningmarkt. Helderheid over de
hypotheekrenteaftrek en op weg naar marktconforme huren. De bouw kan een begin
maken met herstel van de zwaarste crisis uit de laatste zeventig jaar.

Voor gezinnen met kinderen is er bijna 1 miljard euro minder. Ik ben bang dat de
gezinnen met een middeninkomen de rekening betalen. Wij zullen plannen waarmee
we het niet eens zijn niet aan een meerderheid helpen in de Eerste Kamer. VVD en
PvdA moeten zich niet te snel rijk rekenen.

VVD en PvdA slaan hiermee een kloof in de aanpak van de mensonterende armoede in
de wereld. Elke dag lijdt nog bijna een miljard mensen honger. In dit akkoord
zitten honderden miljoenen aan bezuinigingen op internationale
armoedebestrijding verstopt in bijzinnen.

De lasten komen in dit akkoord wel erg op de schouders van werkenden en
bedrijven terecht. Daarmee ontmoedigt de nieuwe coalitie werken en ondernemen en
dat schaadt het herstel van de economie.

LOAD-DATE: 29 October 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              47 of 200 DOCUMENTS



                                 de Volkskrant

                            29 oktober 2012 maandag

Beste historische boek Bart van der Boom wint Libris Geschiedenis Prijs

SECTION: Binnenland; Blz. 10

LENGTH: 1 woorden

LOAD-DATE: 28 October 2012

LANGUAGE: DUTCH; NEDERLANDS

GRAPHIC: Bart van der Boom (midden) heeft de Libris Geschiedenis Prijs gewonnen
met het boek Wij weten niets van hun lot. Het werk met de ondertitel 'Gewone
Nederlanders en de Holocaust' is volgens de vakjury het beste historische boek
van 2012. Juryvoorzitter Pieter Broertjes overhandigde de prijs (20 duizend
euro) zaterdag tijdens de Nacht van de Geschiedenis in het atrium van het
gerenoveerde Rijksmuseum in Amsterdam. In zijn boek ontkracht Van der Boom de
mythe dat de Nederlandse samenleving tijdens de Tweede Wereldoorlog wist of kon
weten wat het lot van de Joden was. Rechts op de foto historicus en genomineerde
Henk Wesseling. Foto An-Sofie Kesteleyn

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              48 of 200 DOCUMENTS



                                 de Volkskrant

                            20 oktober 2012 zaterdag

Bladspiegel;
non-fictie Vuistdikke monografie over alleskunner Newson

BYLINE: Door Jeroen Junte

SECTION: Boeken; Blz. 7

LENGTH: 569 woorden


De Australische topontwerper Marc Newson tovert elk product om tot een
begeerlijke sculptuur. Hij maakt vooral meubels, maar ontwerpt ook auto's,
balpennen, fietsen, speedboten en scheerapparaten. Het overzicht van zijn oeuvre
weegt 5 kilo. Door Jeroen Junte

Twee wielen, twee trappers, twee tandwielen, een ketting en een rem, een stuur,
een zadel en een frame. In 2008 bracht ontwerper Marc Newson (1963) de fiets
terug tot deze essentie. En toch is het een zeldzaam mooie fiets. Het frame oogt
als een voluptueuze S, zadel en stuur zijn van opzij gereduceerd tot een smal
streepje. Bij Newson oogt zelfs de archetypische fiets als een futuristisch
vervoermiddel.

Het is deze gave waardoor de Australische ontwerper is uitgegroeid tot de
grootste in zijn vak. Of het nu een fiets is of een speedboot, een gymschoen of
een scheerapparaat, Newson tovert elk product met ))n 'klare lijn' om tot een
begeerlijke sculptuur. Wat zijn werk zo onweerstaanbaar maakt, zijn de
verleidelijke ronde vormen en vrolijke kleuren. Zijn ontwerpen ogen even
innovatief en futuristisch als vertrouwd en comfortabel. Een balpen uit begin
jaren negentig ziet er in 2012 nog modern uit. Je ziet het er niet aan af, maar
ook aan die balpen kan jarenlang onderzoek voorafgaan naar het optimale
materiaal, de sterkste constructie of de meest ergonomische vorm.

Er lijkt geen grens te zijn aan wat Newson kan. Hij ontwerpt massaproducten,
interieurs, sieraden, auto's en vooral heel veel meubels. Als artdirector van de
Australische luchtvaartmaatschappij Qantas is hij verantwoordelijk voor het logo
en de bedrijfskleuren, maar ook voor de luchthavenlounges en zelfs het complete
interieur  van het bestekbakje tot de wc  van de A380, het grootste
passagiersvliegtuig ter wereld. Zijn grootste wapenfeit? Een ruimteschip.

Niet meer voor te stellen dat zijn loopbaan 25 jaar geleden in Sydney begon in
de achtertuin van een vriend (de surf dude Newson had niet eens een huis met een
tuin). Daar, in een omgeving zonder designtraditie, laste, timmerde en lijmde
hij eigenhandig een serie meubels in elkaar. Uitgerekend een van deze meubels
zou uitgroeien tot zijn bekendste werk. Deze Lockheed Lounge Chair werd in 2010
op een veiling verkocht voor ruim 2 miljoen dollar (rond 1,5 miljoen euro), het
hoogste bedrag dat ooit was betaald voor werk van een nog levende ontwerper.
Maar toen was Newson al een erkend alleskunner.

Als een ontwerper van dit kaliber dan eindelijk een monografie uitbrengt, oogt
dat al snel als een encyclopedie. Meer dan 600 pagina's zijn nodig om al zijn
projecten te tonen en te beschrijven. Misschien wel het imposantst zijn de
laatste pagina's, met projecten die nooit zijn gerealiseerd maar waarbij het
levenswerk van zelfs een bovengemiddelde ontwerper verbleekt. Het vuistdikke
boek van 5 kilo zwaar zit in een linnen cassette en draagt de handtekening van
Marc Newson himself. Zo'n boek is natuurlijk niet voor jan en alleman: slechts
duizend exemplaren worden er gedrukt. Maar dan nog blijft de verkoopprijs van
750 euro overdreven.

Voor wie deze collector's edition nog niet ver genoeg gaat: er verschijnt ook
een art edition van 4.000 euro slechts honderd exemplaren, gesigneerd en verpakt
in een cassette met leren inlegwerk. Het gewone volk moet nog even geduld
hebben: de reguliere editie verschijnt pas in het voorjaar.

Design

jjjjj

Marc Newson

Works (Samenstelling Alison Castle)

Taschen; 610 pagina's; EUR 750,-.

LOAD-DATE: 19 October 2012

LANGUAGE: DUTCH; NEDERLANDS

GRAPHIC: Orgone Stretch and Lounge (1993) Foto Fabrice Gousset / Galerie Kreo
Foto Peter Lipton Lockheed Lounge (1988) Foto Karin Catt

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              49 of 200 DOCUMENTS



                                 de Volkskrant

                            16 oktober 2012 dinsdag

Antwoordnummer 1 Media;
Voorbeschouwing Prijs voor het beste tv-interview

BYLINE: Roy van Vilsteren is adjunct-hoofdredacteur van VARAgids.

SECTION: V Opening; Blz. 12

LENGTH: 1143 woorden


Vanavond wordt in DWDD de Sonja Barend Award uitgereikt voor het beste
tv-interview. Bij wijze van voorpret vraagt Roy van Vilsteren zich af: bestaat
de perfecte interviewkandidaat?

Een paar jaar geleden werd in de VARAgids het gesprek van Ischa Meijer met Annie
M.G. Schmidt tot beste Nederlandse tv-interview ooit verkozen. Het gesprek uit
1992 werd zo legendarisch dat het in de tv-serie Annie M.G. werd nagespeeld, met
Arthur Japin als ondervrager.

Het is natuurlijk terecht om Meijer postuum te roemen voor dit gesprek. Dankzij
zinnetjes als 'je had aanleg voor schaamte, zullen we maar zeggen,' of 'dat je
nooit zwanger bent geworden, dat was nog een hele toer hè?' laat Schmidt haar
hele leven aan zich voorbij trekken. Ontroerend, indrukwekkend en ontzettend
grappig (het hele gesprek staat op YouTube, kijkt u zelf nog maar eens, u zult
er geen spijt van krijgen). Maar Schmidt was natuurlijk ook een heel grappige
vrouw, destijds. Dat het gesprek zo beklijft, is óók te danken aan de
geïnterviewde, die de schaamte waaronder ze aanvankelijk in haar leven zo gebukt
ging, volledig van zich had afgeworpen. Annie M.G. Schmidt leek in haar nadagen
de perfecte interviewkandidaat.

Toen we voor het boek De beste tv-interviews een bloemlezing maakten van, ja, de
beste tv-interviews, was dat ook een van de conclusies: een indrukwekkend
tv-gesprek is mede te danken aan de gast. Voor een openhartig interview is enige
schaamteloosheid nodig. Een indrukwekkende verhandeling over het leven of de
tijdgeest vereist welsprekendheid. Vanwege dat laatste vallen
schrijversinterviews dan ook op: Adriaan van Dis met W.F. Hermans (1983, uiterst
bizar gesprek), Hanneke Groenteman met J.J. Voskuil (1997), Ivo Niehe met Roald
Dahl (1989). Op de longlist van de Sonja Barend Award van dit jaar staat een
gesprek van Frénk van der Linden met Marjan Berk, ook zo'n voorbeeld. Berk kan
zich precies uiten én praat zonder gêne.

Kan een historisch interview ook met iemand worden gevoerd die niet zo
welbespraakt is? Welzeker. Premier Rutte is ongelofelijk veel handiger met
tv-interviews dan voorganger Balkenende. Dat was prettig, na al die jaren
Balkenendismen. Rutte is echter zó eloquent dat tv-interviews zelden echt
spannend worden (Ruttes eerste grote interview in Buitenhof: nee. Rutte in
College Tour, eind vorig jaar: ja!). Nee, dan de wonderlijke gesprekken met
Balkenende, toen zaten we (om welke reden dan ook) wel eens op het puntje van
onze stoel.

Veel praten

Het gesprek dat Pieter Jan Hagens in 2010 met Balkenende had, vlak na publicatie
van het rapport-Davids (over de inval in Irak), is daar het ultieme voorbeeld
van. Op schrift is het nog merkwaardiger dan wanneer je het hoort op tv. Leest u
even mee: 'Ik vind... ik heb een reactie gegeven op een paar punten waarvan ik
vond dat de commentaren in ieder geval mij ertoe brachten om te zeggen: ik kan
daar andere dingen over zeggen.' Electoraat, bent u daar nog?

Veel praten, niets zeggen. Zo'n gesprek kan geweldig worden, als de interviewer
confronteert en er bovenop zit. Hagens deed dat. Dit jaar deed Mariëlle
Tweebeeke dat, in haar gesprek met de makers van het controversiële tv-programma
Tussen leven en dood. Voormalig VUmc-topman Elmer Mulder begint te hakkelen
zodra Tweebeeke tegengas geeft dat zegt óók een hoop. Gestotter kan zelfs werken
in een persoonlijk gesprek. Wanneer Wilfried de Jong in Holland Sport (2009)
Dick Advocaat vraagt naar zijn ouders, komen de antwoorden er schokschouderend
uit. Zeer ontroerend en intiem en daardoor historisch.

Balkenende én Annie M.G. Schmidt als dankbare geïnterviewden met zulke
uiteenlopende personages concluderen wij voorzichtig: de ideale
interviewkandidaat bestaat niet. Een Jan Peter Balkenende Award in het leven
roepen voor ondervraagde van het jaar niet doen. De ideale interviewer bestaat
overigens wél: iemand die met al die verschillende mensen een spannend gesprek
kan voeren. Sonja Barend sprak in haar programma's even makkelijk met auteur
Arnon Grunberg (1994) als met jan met de pet. Ischa Meijers gesprek met Schmidt
is weergaloos, maar met presentator Henny Huisman (1994) óók. Hoe breed het
interviewpalet is van Matthijs van Nieuwkerk zien we aan het einde van het jaar,
als hij 'gewone' Nederlanders spreekt aan de stamtafel van het Top-2000-café,
over ontmoetingen met popsterren.

Niets zeggen

Interviewers die niet zo'n breed register (willen) bespelen: ook goed. Ook zij
kunnen de Sonja Barend Award winnen de prijs eert één tv-gesprek, geen oeuvre.
Zo zullen wij de tv-optredens van Henk Bleker niet snel vergeten. En dan niet
alleen vanwege dat briefje in Pauw & Witteman, maar ook omdat zijn slogan
'Eerlijk heerlijk Henk' (waarmee hij CDA-lijsttrekker wilde worden) zo
genadeloos onderuit werd gehaald door confronteerinterviewer Sven Kockelmann,
met deze vraag:

'Heet u echt Henk?'

'Hinderk', luidde het antwoord.

Kwestie van Kiezen (2 okt. 2011)

Rick Nieman in gesprek met Jeroen Pauw: ineens was het aantal bedpartners van
Pauw nieuws.

Eva Jinek op zondag (27 nov. 2011)

Eva Jinek spreekt met Mart Smeets: wonderlijke dialoog tussen Jinek en Smeets.

College Tour (20 december 2011)

Twan Huys interviewt Mark Rutte: Een-tweetjes vallen totaal buiten de kaders van
de tv-gesprekken die Rutte anders voert.

Wintergasten (9 januari 2012)

Raoul Heertje praat met Deirdre McCloskey: intelligent, grappig, intiem en
lekker lang gesprek.

24 uur met... (23 januari 2012)

Wilfried de Jong in gesprek met L.A. Raeven: fascinerend portret van
kunstenaarstweeling.

Nieuwsuur (23 februari 2012)

Mariëlle Tweebeeke heeft scherp gesprek met Elmer Mulder (VU), Jaap Bonjer (VU)
en Reinout Oerlemans over tv op de eerste hulp.

Oog in Oog (9 mei 2012)

Sven Kockelmann in gesprek met Henk Bleker: naar aanleiding van de interne
CDA-verkiezing.

Altijd Wat (16 juli 2012)

Wilfred Scholten praat in Duitsland met Arnon Grunberg: geestig en onderhoudend.

Altijd Wat (30 juli 2012)

Frénk van der Linden in gesprek met Marjan Berk: vrolijk en openhartig gesprek
over seks en liefde.

Zomergasten (5 aug./1 sep. 2012)

Jan Leyers praat twee keer met Jolande Withuis: zoals een gesprek voor het
programma moet zijn.

London late night (6 aug. 2012)

Mart Smeets interviewt Willem-Alexander: meest ontspannen, minst gescripte
interview ooit met een lid van het Koningshuis.

Zomergesprek (15 augustus 2012)

Nynke de Zoeten in gesprek met Geert Wilders: interviewer voorkomt met
bescheiden interrupties dat de politicus enkel zijn verkiezingspraatje kan
afdraaien.

Een vakjury van 25 interviewers en mediajournalisten heeft de winnaar gekozen.

Longlist Sonja Barend Award 2012

Barends beste Alle historische tv-interviews uit dit artikel zijn ook gebundeld
in het boek De beste tv-interviews, samengesteld door Sonja Barend (544
pagina's, Bertram + De Leeuw Uitgevers, 24,95 euro). De longlist voor de Sonja
Barend Award (mét de fragmenten) staan vandaag nog op http://varagids.nl.

LOAD-DATE: 15 October 2012

LANGUAGE: DUTCH; NEDERLANDS

GRAPHIC: Met de klok mee: Eva Jinek, Wilfried de Jong, Nienke de Zoeten, Mart
Smeets, Twan Huys en Jan Leijers maakten afgelopen jaar indruk met een
tv-interview.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              50 of 200 DOCUMENTS



                                 de Volkskrant

                            15 oktober 2012 maandag

Stille helden;
Stekel

BYLINE: Sander van Walsum

SECTION: Opinie en Debat; Blz. 21

LENGTH: 136 woorden


Zo'n 30 jaar geleden deed het komische duo Pisa een poging om de 'gewone
Nederlander' te vinden. Dat was onbegonnen werk, want zelfs in modale
caravanbezitters bleken excentriekelingen te schuilen. Op personeelsfeestjes of
tijdens bedrijfsuitjes beleefden die hun coming out. Niemand schijnt een
doorsneeburger met een middeninkomen te willen zijn. De klerk is slechts een
held in het diepst van zijn gedachten. Hij is vervangbaar door machines, en bij
saneringen is hij het eerst de pineut. Gelukkig maar zou je zeggen, want de
doorsneebaan is bovengemiddeld treurig. Toch schijnt het slecht nieuws te zijn
dat het aantal doorsneebanen slinkt. Misschien gaan we de white-collar workers
pas missen als zij er niet meer zijn, en zullen we beseffen dat hun heldendom
school in de stilte waarmee ze hun lot hebben gedragen.

LOAD-DATE: October 14, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              51 of 200 DOCUMENTS



                                 de Volkskrant

                            12 oktober 2012 vrijdag

De grote sprong voorwaarts Beeldende kunst;
recensie De weg naar van eyck

BYLINE: Door Wieteke van Zeil

SECTION: V Opening; Blz. 2

LENGTH: 1926 woorden


Wie voor Jan van Eyck zelf naar Boijmans reist, wordt misschien teleurgesteld.
Toch accentueert de expositie in Rotterdam juist het genie van de Vlaamse
schilder. Door Wieteke van Zeil

Het jaar 1422, daar begon het zo'n beetje. Daar is een dikke, onbuigbare lijn
getrokken. Daarvoor was er niets, artistiek gezien. Als de rivier Styx ligt daar
die lijn, die de zichtbare wereld onderscheidt van de onzichtbare, de
onderwereld. Die onderwereld, dat zijn de Middeleeuwen. De zichtbare wereld
begon bij Jan van Eyck. Die ene, mysterieuze schilder die zag hoe het werkte:
als je naar dingen kijkt, verschijnen ze niet aan je op een vaste manier. In een
vaste kleur met een vaste helderheid. Kijk naar het water en je ziet geen blauwe
vlek, maar weerspiegelingen van soms wel honderd soorten blauw. Kijk 's avonds
naar een boom en die ziet er anders uit dan in de ochtenddauw.

Dat, het verschijnen van de dingen, de onderlinge samenhang, en de macht van de
schilder om dit te verbeelden: de werkelijkheid van het moment, gedragen door
tijd en licht die onvermijdelijk invloed op haar hebben. Dat begon bij Jan van
Eyck.

En dan is het héél verleidelijk om te veronderstellen dat er daarvoor niets was.
Dat hij als een ufo op de wereld landde. Dat hij, ja joh, de messias van alle
moderne kunst is.

Het werd het uitgangspunt voor de tentoonstelling De weg naar Van Eyck, die
morgen opent in museum Boijmans Van Beuningen in Rotterdam: wat ging eigenlijk
vooraf aan de bejubelde schilder? En als onderliggende queeste: kwam hij uit het
niets, of was zijn werk een logisch gevolg van de kunst die al werd gemaakt?

Tentoonstellingen die met zulke sterk afgebakende vragen zijn opgezet, kunnen
bijna niet misgaan. Je wordt geholpen bij het kijken. Geen breed overzicht, geen
kunstenaar of stijl op een presenteerblaadje, alstublieft, mevrouw, meneer,
geweldig, hè? Geen hoog-in-de-torenhouding van tentoonstellingsmakers die
slechts oh's en ah's verwachten van de bezoeker, die bij gebrek aan kennis maar
bewonderend gaat staan applaudisseren.

Niet in Boijmans. Daar is alles een verlegenheidsdiagnose. Ze weten het zelf
meestal ook niet. Wie de kunstwerken gemaakt heeft, of wáár, zelfs of het Van
Eyck was of niet. Daar ga je met je ufo-theorie. Als je zó weinig handvatten
hebt om kunstwerken te plaatsen of toe te schrijven, gewoon omdat er nauwelijks
documenten zijn of vergelijkingsmateriaal, dan kun je maar beter niet al te hard
roepen dat je gelijk hebt.

Verlegenheidsdiagnoses, zoals de arts die een kwaaltje niet kent maar toch echt
een oplossing voor de pijn probeert te vinden, zich maar ergens aan vastklampt.
Zo lijken de meeste toeschrijvingen van deze kunstwerken tot stand gekomen.

Dat betekent niet dat ze gissend te werk gingen, conservator Friso Lammertse en
specialist Stephan Kemperdick uit Berlijn. Van de getoonde schilderijen is in
detail nagegaan of er 'haakjes' zijn: een lendedoek die ook voorkomt in een
manuscript waarvan wél zeker is dat die van 1370 is. Diagnose: een groep
panelen, het Antwerpen-Baltimore Quadriptiek, dat ruim na 1400 geschilderd leek,
kan nu gerust dertig jaar eerder worden gedateerd. Kijk naar het harnas van de
soldaat: mode uit 1370.

Het gemuggezift van twee kunstnerds die alles willen weten, van kunst waarvan
bijna niemand nog iets weet. Godzijdank zijn ze er: mensen die interesse hebben
in details die niet in eerste instantie relevant lijken. Zonder hen zouden we
geen fluit van de geschiedenis begrijpen. Deze tentoonstelling is opgebouwd uit
dergelijk onderzoek, en schept een vernieuwd beeld van de Jan van Eyck die we
allemaal zo bewonderen.

Dat is wat we voorgeschoteld krijgen in Boijmans; een tentoonstelling als één
groot voorstel. Een vertrekpunt voor discussie. Serieuzer kun je de bezoeker
bijna niet nemen.

Weinig Van Eyck

Wie verwacht een Jan van Eyck-tentoonstelling te zien, en dat zullen er met deze
titel toch best een hoop zijn, wordt teleurgesteld. Om een beeld van de
kwaliteit van Jan van Eyck te geven, hangen er drie schilderijen (waarvan twee
niet zeker van hem), twee felbediscussieerde tekeningen en een prachtige
boekschildering, waarvan een deel in 1912 in vlammen op ging, maar nog enkele
bladen bewaard bleven: het zogenoemde Turijn-Milaanmanuscript.

Als je Van Eyck echt wil zien, moet je naar Gent, waar hij in veruit de meeste
vierkante meters aanwezig is met het Lam Gods-altaar (dat overigens sinds begin
oktober wordt gerestaureerd, dus geduld). In Brugge krijg je met de Madonna van
de kanunnik Van der Paele ook een goed beeld, en de Rolin Madonna in het Louvre
is de derde grote proeve die van de kunstenaar te vinden is. Voor de volgende
keer. Nu eerst Boijmans, waar met 90 kunstwerken een beeld wordt neergezet van
de voorafgaande jaren in Duitsland, Frankrijk, en wat toen 'de Nederlanden'
waren.

Om een beeld te geven van de volledigheid: er zijn zo'n 25 paneelkunstwerken van
vóór Jan van Eyck bewaard uit de Nederlanden, waarvan het grootste deel hier te
zien is. Handzame devotiestukken, vaak met de Kruisiging, soms met Maria en baby
Jezus of een origineler voorstelling zoals de Judaskus, in combinatie met
Pilatus die zijn handen wast. Een drieluik met de Kruisafneming een favoriet
thema waarmee de diepe emoties in de kunst werden geïntroduceerd in Noord-Europa
is nieuw, althans, een vondst uit een privécollectie, die nooit eerder publiek
werd getoond of gepubliceerd.

Kemperdick kon hem 'linken' aan een tekening en een manuscript en plaatste het
in Brugge. Zo'n vondst is ingrijpend, want het is meteen een van de beste
pre-Eyckiaanse panelen. Wat de tentoonstelling ook laat zien: dat schilderkunst
toen nog deemoedig stond tussen andere kunsten als houtsnijden, ivoorbewerken,
tapijt en glaskunst. Zoals directeur Sjarel Ex bij de opening opmerkte: met Jan
van Eyck pas begon de beeldcultuur. Sinds zijn weergave van de werkelijkheid
krijgt de schilderkunst steeds meer prioriteit.

Maar hier is nog royaal uitgepakt met beeldhouwwerken, wat de schilderijen
context geeft. Je ziet eenzelfde streven naar natuurlijke houdingen, vormen en
emoties, in een heel andere verschijningsvorm. Twee albasten beeldjes, ze lijken
bijna van ivoor, van het graf van Filips de Stoute, zijn adembenemend. De
'weners' (rouwenden bij het graf) van Claes Sluter en Claes de Werve zitten niet
vol details, maar zijn juist in hun eenvoud warm en overtuigend. Zo'n hoofdje
dat wegbuigt van verdriet, of van die samengevouwen handen, zoals je dat doet
als je echt treurt je ziet een vergelijkbaar emotioneel handenwringen in Van
Eycks Kruisiging uit Berlijn, bij Maria.

Schatplichtig

In kringen wandelt de bezoeker naar de echte Van Eyck toe, in de
cirkelopstelling in Boijmans. Als de drie lagen van Dantes Divina Commedia
bijna, van de chaotische, moeilijk te duiden buitenste ring, via de kunstenaars
van de artistieke centra in Gelre, Dijon, Parijs, Brugge, Keulen, Brabant, en
Maastricht naar het ultieme, de schoonheid van Van Eyck zelf.

Zo worden ook visueel geraffineerd twee statements in één tentoonstelling
gemaakt. De eerste: een herwaardering van de artistieke uitvindingen uit de tijd
vóór Jan. De tweede, het onontkoombare: Jan is en blijft de grootste, de beste,
het heilige in de kunst. Hij is schatplichtig aan zijn voorgangers, meer
misschien dan we dachten. Maar de stap die hij zet is dan ook wel weer zo groot
dat het toch ufo-achtige proporties heeft.

Een slimme manier om de kernvraag open te houden. Toch ontbreekt er aan de
presentatie iets, waarmee de kijker dieper het verhaal in had kunnen komen. Er
zit een historische kloof tussen toen en nu, die heel moeilijk te negeren is.
Johan Huizinga benoemt in zijn Herfsttij der Middeleeuwen (1919) het probleem
dat in deze tentoonstelling zichtbaar wordt: dat de kunst slechts beperkt zicht
biedt op het leven uit die tijd. 'Van alle vroegere beschavingen is ons beeld
serener geworden dan voorheen, sinds wij ons meer en meer van het lezen naar het
kijken gewend hebben, en het historische zintuig steeds meer visueel is
geworden.' We zien de late Middeleeuwen hier door de kunstwerken, de beelden.
Maar wat zeggen die ons over het leven aan de Bourgondische hoven? Het leven van
de gewone man en vrouw? De opvattingen over God en natuur, liefde en dood?

Waar de kunst van de Gouden Eeuw ons nog aanspreekt omdat we die samenleving
grotendeels begrijpen het alledaagse leven in de genrekunst, het aanzien van de
burgers in de portretkunst, de koopmansgeest in de zeegezichten en de
natuurbeleving in de landschappen daar is de vorm van de kunst van rond 1400 een
probleem voor veel bezoekers. Wie weet hoe die panelen werden gebruikt in het
leven van de eigenaren? Wie vat de vanzelfsprekendheid van God en rituelen in
elke alledaagse handeling?

De makers hebben alles gegeven om de artistieke kwaliteiten begrijpelijk te
maken, maar om deze kunst te reduceren tot de artistieke waarde die we nu nog
aan ze hechten, is vrees ik onvoldoende om ze echt te kunnen herwaarderen.
Waarom aarzelen tentoonstellingsmakers om de historische context erbij te
presenteren? Om een completer beeld op te roepen van de samenleving waarin deze
kunst kon ontstaan? Is het angst voor reconstructiekitsch? Of is het te moeilijk
om dat wat we uit de literatuur weten, visueel te maken?

Het is, zo blijkt uit sommige van de begeleidende teksten en gesprekken met de
conservatoren, parate kennis voor hen. Hoe ze leefden, de hooggeplaatsten en de
gewone mensen, hoe het hele alledaagse leven doordrenkt was van religie, het
hele wereldbeeld van goddelijk ontzag. 'De grote dingen: de geboorte, het
huwelijk, het sterven, stonden door het sacrament in de glans van een goddelijk
mysterie', schreef Huizinga, 'maar ook de geringer gevallen: een reis, een
arbeid, een bezoek, waren begeleid door duizend zegens, ceremonies, spreuken
omgangsvormen.'

Dat leven, de stilte van de straten en de overweldiging van een processie die
dat doorbreekt, moeten we er zelf bij denken. We worden verwend met artistieke,
kunsthistorische inzichten, maar krijgen nét te weinig inzicht in de wende die
er in het wereldbeeld van de mensen sloop in deze tijd, waardoor Jan van Eyck
kon landen. En een nieuwe blik op de wereld kon aankondigen.

JJJJJ

De weg naar Van Eyck. T/m 10 februari in museum Boijmans Van Beuningen,
Rotterdam. Catalogus 39,50 euro. Speciale Van Eyck-uitgave van Kunstschrift,
10,50 euro. http://boijmans.nl

Wat de tentoonstelling ook laat zien: dat schilderkunst toen nog deemoedig stond
tussen houtsnij-, tapijt- en glaskunst

Wie weet hoe die panelen indertijd werden gebruikt in het leven van de
eigenaren?

De voorgangers van Van Eyck Jan van Eyck pikte veel op van zijn voorgangers.
Niet in de tentoonstelling, maar ter illustratie: aan de beelden hiernaast is te
zien dat naakten al vóór Jan van Eyck vergelijkbaar werden afgebeeld. Een beetje
alsof het standbeelden zijn. De middelste beelden zijn van de gebroeders Van
Limburg. De Adam en Eva rechts echter, uit Van Eycks Lam Gods, tonen ook hoe
groot de sprong naar het naturalistisch afbeelden is die Jan van Eyck maakte.

De mythe Van Eyck Van Jan van Eyck is weinig bekend. Het is niet eens zeker of
hij in Maaseik is geboren, wat men denkt, en wanneer (het zal tussen 1390 en
1400 zijn). Hij stierf in Brugge in 1441. De Italiaanse kunstenaarsbiograaf
Vasari meldde in 1550 dat Jan van Eyck de olieverf uitvond. Een hardnekkige
mythe die nog steeds bestaat, maar niet klopt. Wel verfijnde hij de techniek op
ongekende manier. Biograaf Karel van Mander zag het Lam Gods in Gent en noemde
de gebroeders Van Eyck (van Hubert is nóg minder bekend) de stamvaderen van de
kunst der Nederlanden.

LOAD-DATE: October 11, 2012

LANGUAGE: DUTCH; NEDERLANDS

GRAPHIC: Links: detail uit de Kruisiging van Jan van Eyck. De rouwende Maria
heeft rode ogen van het verdriet. Collectie Gemäldegalerie Berlijn. Midden en
rechts: twee 'pleurants', beeldjes bij het graf van Filips de Stoute, 1404-1410,
van Claes Sluter en Claes van der Werve. Collectie Cleveland Museum of Art Nooit
eerder gepubliceerd of getoond: Drieluik met de balseming van het lijk van
Christus (1410-20) uit Brugge, een van de mooiste pre-Eyckiaanse panelen in de
Nederlanden. Privécollectie Het Norfolk-triptiek (1410-20), linker zijluik.
Typisch 'Eyckiaanse' truc is de blauwe jurk die over de lijst valt. Collectie
Boijmans Jan van Eyck, Annunciatie, detail van de engel die de Geboorte
aankondigt. 1430-35. Collectie National Gallery of Art, Washington

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              52 of 200 DOCUMENTS



                                 de Volkskrant

                            12 oktober 2012 vrijdag

#HetDuel Uitgedaagd op http://Volkskrant.nl

BYLINE: Frank Verhoef Marion Koopman

SECTION: Opinie en Debat; Blz. 30

LENGTH: 669 woorden


Met haar campagne 'Tolerantie®: Daar knapt heel Nederland van op' lijkt de
Stichting Ideële Reclame (SIRE) terug te willen naar de jaren zeventig. Dit gaat
dus niet werken, schrijft Frank Verhoef aan Marion Koopman.

Geachte heer Verhoef,

Hartelijk dank voor uw kritische brief. Dit is waar SIRE het allemaal om doet:
de discussie op gang brengen. Het doel van onze stichting is om maatschappelijke
thema's op de publieke agenda te zetten en bewustwording te creëren. SIRE is
realistisch als het gaat om het veranderen van gedrag. Met het voeren van onze
campagnes wordt hiervoor een eerste stap gezet.

U vraagt of wij Nederland weer terug willen voeren naar het multiculturalisme
van de jaren zeventig. Onze campagne gaat over tolerantie en dat onderwerp leeft
nu onder de Nederlandse bevolking. Uit recent onderzoek blijkt dat tolerantie
voor tweederde van de Nederlanders de belangrijkste kernwaarde van ons land is.
Tegelijkertijd vindt ruim de helft van de bevolking dat Nederland de afgelopen
twintig jaar minder tolerant is geworden.

De combinatie van die twee feiten was voor ons de aanleiding voor de campagne
'Tolerantie®: Daar knapt heel Nederland van op'. We hopen zo mensen ervan bewust
te maken dat wij allen zelf eenvoudig kunnen bijdragen aan een tolerant
Nederland. De campagne is dan ook voor iedereen. Voor homo en hetero. Voor
autochtoon en allochtoon. Ook voor Henk en Ingrid en voor u en mij.

Om nog even in te haken op uw voorbeeld, natuurlijk pleiten wij met deze
campagne niet voor onverschilligheid of grenzeloze acceptatie. Tolerant zijn
betekent dat je je kunt openstellen voor iemand die anders denkt dan jij. De
grens ligt wat ons betreft daar waar de vrijheid van de één de vrijheid van de
ander belemmert.

Wat er veranderd zal zijn in Nederland als deze campagne is afgelopen valt nu
nog moeilijk te zeggen. Wij hopen hiermee in ieder geval de discussie aan te
zwengelen. Tolerantie is een ontzettend belangrijk onderwerp waarover we wat mij
betreft zoveel mogelijk met elkaar moeten blijven praten.

Beste Marion Koopman,

Velen vinden de tv-spotjes van de Stichting Ideële Reclame (SIRE) sympathiek. Ik
niet. Het nieuwste SIRE-spotje getuigt van zulk een naïviteit dat ik me afvraag
of het niet een parodie is op de Amsterdamse grachtengordel. Een blanke man met
golvend wit haar wandelt nonchalant in beeld, terwijl hij op bezoek gaat bij
andere culturen. Hij zegt, op een nogal belerend toontje: 'Tolerantie. Andere
meningen, culturen, gewoontes. Je staat er voor open. Dankzij tolerantie ontmoet
je nieuwe mensen, zodat je nog eens wat anders eet, nieuwe rituelen ontdekt
(...). Door het gebruik van tolerantie kom je in aanraking met al het moois dat
ons land te bieden heeft. Tolerantie. Daar knapt heel Nederland van op.'

'Hé, dat is snel', dacht ik eerst: 'GroenLinks-fractievoorzitter Bram van Ojik
is al gestart met de campagne voor de gemeenteraadsverkiezingen van 2014.'

Een lofzang op de multiculturele samenleving  Moet Nederland soms terug naar de
jaren zeventig? Het multiculturalisme is meer dan eens failliet verklaard, maar
u vindt het kennelijk allemaal prachtig, omdat het buitenlandse eten zo lekker
is (wat op zichzelf niet onwaar is).

Uw 'ideële' stichting heeft gedragsverandering voor ogen. Wat denkt u te
bereiken met dit spotje? Wat zal er veranderd zijn in Nederland als deze
tolerantiecampagne weer is afgelopen? Zullen Henk en Ingrid uit de Haagse
Schilderswijk omdat de couscous zo goed smaakt voortaan tolerant zijn tegenover
'kut-Marokkanen' die hun dochters uitschelden voor 'hoer'? Zal Ingrid straks
tegen haar woedende Henk zeggen: 'Maar Henk, lieverd, weet je niet dat we
tolerant moeten zijn?'

De problemen in allochtone volkswijken als de Schilderswijk, Transvaal en
Kanaleneiland los je niet op door te schermen met het begrip 'tolerantie'. Zeker
niet met dat misselijkmakende morele vingertje.

Frank

Verhoef

is medeoprichter van Conservatief Café en blogger voor
http://Dagelijksestandaard.nl.

@fverhoef

Marion Koopman

is vicevoorzitter van SIRE.

@MarionKoopman

LOAD-DATE: October 11, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              53 of 200 DOCUMENTS



                                 de Volkskrant

                             8 oktober 2012 maandag

Zó plat is de massa niet;
ColumnHarrietDuurvoort

BYLINE: Harriet Duurvoort Harriet Duurvoort

SECTION: Opinie en Debat; Blz. 23

LENGTH: 760 woorden


Alles voor de kijkcijfers... Holleeders aanstaande optreden in College Tour
leidt tot verbolgen reacties. Sinds hij columns schrijft, lijkt hij het
onmiskenbaar tot BN'er te willen schoppen. Media-ethici buitelen over elkaar
heen om schande te spreken van een publiek programma dat zich leent als
PR-vehikel van 's lands beruchtste bandiet. Een mevrouw van Humanitas was in
deze krant milder: 'Dat hij de media opzoekt, is in principe heel goed. Een
teken dat hij de maatschappij weer aandurft, veel oud-gevangenen zijn daar nog
niet aan toe.'

Het beeld dat zij opriep, van een Holleeder die voetje voor voetje aan de hand
van een bemoedigende Humanitasmevrouw kom op Willem, je kúnt het zijn eerste
schreden in de boze buitenwereld zet, plaatst het fenomeen drieste opperboef in
een verrassend teder perspectief. Ik verwed dat hij liever de voorzichtige
schwung in zijn heupen aan de arm van een sexy sambadame in Strictly Come
Dancing had los gewiegd, dan zich, zonder advocaat, aan een kogelregen van
bijdehante vragen van kloeke studenten te onderwerpen. Maar je moet ergens
beginnen en de uitnodigingen voor lichter vertier zullen niet lang op zich laten
wachten. Veroordeeld misdadiger, vergeten variété-artiest, platinablond
realitysterretje of uitgerangeerd politicus: er is altijd een bibberend plekje
op een hoge duikplank voor u. Een hoopgevende gedachte voor sterren van allerlei
pluimage, maar een horreur voor de liefhebbers van televisie met wat meer
diepgang. 'Nog even, en het is één groot Sterren Springen spektakel op de
Nederlandse buis', verzuchtte Wouke van Scherrenburg. Zendmanager Gerard Timmer
verbant VPRO's Tegenlicht onverbiddelijk van de primetime. Timmer repliceerde
dat van Scherrenburg niet zo elitair moest doen, en oog moest hebben voor het
feit dat de publieke omroep van iedereen is en daarom dus toegankelijk en breed
moet programmeren.

Och ja, het eeuwige debat over de verantwoordelijkheid van de publieke omroep.
Kijkcijferterreur en de 'massa als maatstaf' mogen niet de overhand krijgen. Men
heeft een verantwoordelijkheid om gedegen kwaliteitstelevisie te maken. Allemaal
waar, en wat het argument nog steekhoudender maakt: die massa is zo plat niet.

Het is simpelweg niet waar dat het kijkerspubliek bestaat uit een topje
pretentieuze grachtengordeldieren en daaronder een grote groep Henk en Ingrids.
Al in 2007 stelde het CBS vast dat Nederland over evenveel laag als
hoogopgeleiden beschikt.

Laatst kreeg Joost Zwagerman mij op het puntje van mijn stoel. Bij DWDD besprak
hij Het Laatste Avondmaal van Andy Warhol. De grote pop-art kunstenaar leidde
een heimelijk geloofsleven als devoot katholiek, iets wat hij als vrijgevochten
bohémien blijkbaar liever voor zichzelf hield. Prachtige, leerzame televisie
vond ik het. Misschien zelfs 'verheffend'. Elitair? Een uitgebreide verhandeling
over beeldende kunst is dat natuurlijk wel een beetje. Alhoewel... ook die avond
keken ruim een miljoen mensen naar DWDD. En ze zapten niet weg bij Zwagerman.
DWDD is misschien evengoed amusement, maar dan wel voor de denkende mens. Het
programma haalt bijna dagelijks de kijkcijfers waar Sterren Springen zo over
jubelde: 1,2 miljoen. Dat zijn klinkende kijkcijfers, waar de commerciëlen
ontzettend veel winst mee kunnen maken.

Dat Bloot en Spelen altijd scoren, klopt gewoon niet. De gevreesde en
nietsontziende kijkcijfers zijn dagelijks te bekijken op
http://kijkonderzoek.nl. Een 'kets en kots' programma als Oh Oh Europa (RTL5),
met alle respect vallend in de categorie commerciële bagger, trekt op primetime
slechts 130 duizend kijkers. Ook zo'n programma kost een lieve duit, dus bij de
commerciële omroep, die zelf de broek ophoudt, betekent dit soort armetierige
kijkcijfers gewoon rode cijfers. De arme Stoute Meiden gerieven later op de
avond als het meezit (!) slechts 7.000 eenzame zielen. Mensen kijken op dat
tijdstip liever naar Pauw & Witteman.

The Young Ones, tenenkrommende 'fake reality' van Veronica, is het zoveelste
programma dat van de buis gehaald is door de SBS-groep, omdat er geen hond naar
keek. Eigenlijk is het van de zotte dat juist de commerciële omroepen zich niet
wat meer verdiepen in het ontwikkelen van formats die een hoogopgeleid publiek
aanspreken. Het is een forse, goedverdienende doelgroep, dus in marketingland
zeer aantrekkelijk.

De publieke omroep kan zijn populariteit bij de 'denkende' Nederlander niet
vermarkten; des te beter voor de commerciëlen. Misschien moet Veronica maar eens
een concurrent van Tegenlicht op de buis brengen.

Dat Bloot en Spelen altijd scoren, klopt gewoon niet

LOAD-DATE: October 7, 2012

LANGUAGE: DUTCH; NEDERLANDS

GRAPHIC: Harriet Duurvoort is mediaondernemer.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              54 of 200 DOCUMENTS



                                 de Volkskrant

                            6 oktober 2012 zaterdag

SECTION: Vonk; Blz. 16

LENGTH: 284 woorden


De wereld volgens Stroband

Afgelopen week werd het Herfstakkoord van onze nieuwe regering gepresenteerd.
Rutte en Samsom zijn in ondertrouw en hebben ons een kijkje in de huwelijkse
voorwaarden gegeven. Het lijkt erop dat ze nog altijd op de roze wolk zitten en
dat de liefdesbaby een fraaier exemplaar zal zijn dan het zwakbegaafde
pleegkindje dat Kunduzakkoord heette. Het huis wordt ingericht en de meubels
lijken goed bij elkaar te passen. Een van de pronkstukken is de gesneuvelde
forensentaks. De hardwerkende Nederlander zal niet meer bestraft worden omdat
hij 's ochtends in de file aan moet sluiten. Hoe graag ik ook in mijn S60 zit,
ik betaal al genoeg, dacht ik zo.

Uit de baarmoeder van Diederik Samsom komt een hardwerkbonus, en die hebben wij
wel verdiend. Het zijn mooie wittebroodsweken en alles lijkt erop te wijzen dat
het een vruchtbaar, goed geconsummeerd huwelijk zal zijn. Toch zou ik de heren,
in de beste traditie, wel wat advies mee willen geven. Een huwelijk is een
heilige eenheid, maar vergeet niet dat die eenheid is opgebouwd uit twee
partijen. Die partijen moeten hun autonomie kunnen bewaren. Gun je partner de
vrijheid om zichzelf te zijn. En geloof me, er zullen heus dingen voorvallen die
de ander niet aanstaan. Dat komt bij de besten voor. Zeur dus niet meteen als de
ander moet overwerken of je je fiets niet kwijt kan omdat de auto weer eens voor
de garage staat. Dat hoort er allemaal bij. De basis van elk goed huwelijk is
vertrouwen. Dus Diederik, mocht Mark volgende week dinsdag te laat thuiskomen
met een vreemd geurtje in zijn nek, of meteen onder de douche springen, stel dan
niet weer allemaal van die vermoeiende vragen. Daar is niemand bij gebaat.

Evert Stroband

LOAD-DATE: October 5, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              55 of 200 DOCUMENTS



                                 de Volkskrant

                             5 oktober 2012 vrijdag

Met zijn volle gewicht in de strijd;
Profiel Arnaud Montebourg, Frans minister van herstel van productie

BYLINE: Ariejan Korteweg

SECTION: Economie; Blz. 23

LENGTH: 877 woorden


Hij is aangesteld om in Frankrijk zoveel mogelijk banen te behouden. Een
hondsmoeilijke opdracht die de minister eigenzinnig vervult, maar met overgave.

Als een engel der wrake trekt Arnaud Montebourg (49) door het land. Overal waar
een ondernemer zijn bedrijf wil sluiten of mensen ontslaat, heft hij zijn hand
en zegt: halt, in naam van de regering. Waarna zijn team in actie komt om te
becijferen of redding mogelijk is.

Montebourg is ministre du redressement productif minister van herstel van
productie. Zijn baan is hondsmoeilijk; de naam alleen al is een valkuil. Want
wat nu als dat economisch herstel uitblijft, als Frankrijk over een jaar geen 3
maar 3,5 miljoen werklozen telt? Wat nu als alle bedrijven die hij moet redden
gewoon hun poorten blijven sluiten, ondanks de dadendrang van de minister?

Een jaar geleden was Montebourg de grote verrassing van de linkse
voorverkiezingen voor het presidentschap. Hij kwam als derde uit de bus, ver
achter Fran«ois Hollande en Martine Aubry, maar met een onverwacht grote
voorsprong op S©golÛne Royal. Zijn programma was ouderwets links: Montebourg
presenteerde zich als de kampioen van het protectionisme. Frankrijk moest
volgens hem flinke belastingen heffen op producten uit landen die zich niet aan
de Europese regels voor milieubescherming en sociale voorzieningen houden. Zijn
toverwoord was d©mondialisation. De globalisering richt volgens hem zo veel
kwaad aan, dat Frankrijk daar met de rug naartoe moet gaan staan.

Zijn hoge score maakte dat Hollande niet om hem heen kon bij het formeren van
zijn regering. Maar de functie die hij kreeg, was een vergiftigd cadeau. Er is
een minieme mogelijkheid dat Montebourg kan uitgroeien tot de man die het land
weer op de rails zette. Maar de kans is veel groter dat hij faalt en zal moeten
toegeven dat de tijd dat de Fransen zich van de rest van de wereld niets hoefden
aan te trekken definitief voorbij is. Dan staat hij eenzaam in de frontlinie,
als een 'flac-catcher' die namens de regering alle woede van de gewone man over
zich heen krijgt.

Het kan er daarbij hard aan toe gaan. Bij zijn bezoek aan Arcelor Mittal in
Florange slingerden de met ontslag bedreigde arbeiders hem verwensingen naar het
hoofd. Maar Montebourg zelf laat zich ook niet onbetuigd. Toen PSA, het
moederbedrijf van Peugeot en Citrooen, bekendmaakte achtduizend werknemers op
straat te willen zetten, beschuldigde hij de familie Peugeot van
leugenachtigheid en verhullende praktijken. Peugeot had het recht niet de
vestiging in Aulnay te sluiten, vond Montebourg. Hij kwam met een rapport waarin
de Franse autoindustrie wordt opgedragen zich toe te leggen op groene auto's,
die zo min mogelijk fossiele brandstof gebruiken.

Ook de bewindslieden van Unilever struikelden over zijn oekazen. Om een einde te
maken aan een sociaal conflict dat al twee jaar sleept, verordonneerde
Montebourg dat Unilever theefabriek Fralib inclusief de machines en bedrijfsnaam
voor 1 euro moet overdoen aan de arbeiders. Die manier van optreden bevestigde
het beeld van een arrogante minister die overtuigd is van zijn eigen gelijk,
maar niet gehinderd wordt door veel kennis van het bedrijfsleven.

Aan de discipline binnen de regering laat hij zich maar zeer ten dele iets
gelegen liggen. Kernenergie noemde hij een industrie voor de toekomst, terwijl
Hollande het belang van de nucleaire sector juist wil terugdringen. Zo stuitert
Montebourg door zijn eerste maanden als minister. Hij heeft in elk geval bereikt
dat hij tot de meest in het oog springende bewindspersonen behoort.

Montebourg werkt volgens de klassiek-Franse opvatting van maximale
overheidsbemoeienis. De staat moet wat hem betreft haar volle gewicht in de
strijd werpen om bedrijven er toe te bewegen geen ontslagen door te voeren. Het
is wellicht een tactiek waarmee sluitingen op de lange baan kunnen worden
geschoven. Maar of het ook een manier is om bedrijven ertoe te verleiden
langdurig in Frankrijk te blijven, laat staan zich er te vestigen, valt zeer te
betwijfelen.

Sluiting hoogovens ultieme krachtmeting

De sluiting van de hoogovens van ArcelorMittal in Florange wordt de ultieme
krachtmeting voor Arnaud Montebourg. De Indiase staalproducent zette de fabriek,
waar ijzererts uit vooral Brazilioe, Canada en Mauritanioe wordt omgesmolten, al
vijftien maanden geleden op non-actief. De vraag is sinds 2007 met 25 procent
gedaald, zegt vice-president Henri Blaffart van Arcelor. De hoogovens in
Marseille en Duinkerken kunnen de vraag gemakkelijk aan. De definitieve sluiting
van Florange berooft Lotharingen van zijn laatste hoogovens. Juist dat maakt de
stap van ArcelorMittal politiek zo gevoelig. Zware industrie bracht welvaart in
de grensstreek met Duitsland. Als president reisde Nicolas Sarkozy naar
Lotharingen en beloofde sluiting te voorkomen. Zijn opvolger Hollande zei
tijdens zijn campagne alles op alles te zetten om Florange te behouden.
Montebourg werd vorige week bij zijn bezoek aan de hoogovens uitgejoeld.

ArcelorMittal geeft de regering twee maanden om een bedrijf te vinden dat de
hoogovens wil overnemen. Dat zal niet eenvoudig zijn. De grootste
staalproducenten, in China, produceren vooral voor de binnenlandse markt.
Transport vormt een groot deel van de productiekosten. Europa produceert ook
zonder Florange.

LOAD-DATE: October 4, 2012

LANGUAGE: DUTCH; NEDERLANDS

GRAPHIC: Arnaud Montebourg praat een week geleden met werknemers van
ArcelorMittal in Florange. Hij heeft zojuist overlegd met de vakbonden over de
toekomst van de hoogovens in het plaatsje in Lotharingen. Het bedrijf ligt al
vijftien maanden stil en heeft Montebourg twee maanden de tijd gegeven om een
koper te vinden. Foto Vincent Kessler / Reuters

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              56 of 200 DOCUMENTS



                                 de Volkskrant

                            3 oktober 2012 woensdag

'Over een paar jaar is zonnestroom winnaar';
Interview Danny Kennedy, ondernemer in zonne-energie

BYLINE: Van onze verslaggever Michael Persson

SECTION: Economie; Blz. 22

LENGTH: 602 woorden


Het is heel simpel: fossiele energie wordt steeds schaarsers en dus duurder.
Zonne-energie komt er steeds meer en wordt steeds goedkoper. Daarom staat vast
dat de toekomst aan de zon is.

Van onze verslaggever

Michael Persson

'De zon geeft me mijn baan', staat op de button op zijn jas. Ja, een heuse
button: Danny Kennedy, succesvol zonneondernemer, blijft een beetje de activist
die hij ooit was. Hij noemt zichzelf ook nog steeds een revolutionair, een
aanvoerder van een revolutie die op de daken moeten plaatsvinden. De Rooftop
Revolution, heet het boek dat hij woensdagavond in De Balie in Amsterdam
presenteert. 'Het is een gevecht met de fossiele industrie. Maar wij gaan
winnen.'

Sungevity heet het bedrijf dat hij in 2004 oprichtte. De voormalige
Greenpeace-activist hij streed in de oerwouden van Papoea-Nieuw-Guinea tegen
oliemaatschappij Chevron, kreeg malaria, werd op het nippertje door een
helikopter naar een dokter van Chevron gebracht, genas en keerde terug naar het
oerwoud om weer te gaan vechten met Chevron wilde op een gegeven moment meer dan
actie. En dus begon hij in Oakland, Californië, een bedrijfje dat zonnepanelen
installeert. Je kunt ze online bestellen en huurt ze via een betaalconcept
waardoor je niet hoeft te investeren en alleen betaalt voor de stroom die ze
opwekken. Het bedrijf is het derde zonnebedrijf van de Verenigde Staten. In
Nederland werken diverse aanbieders inmiddels ook met het model van Sungevity.

Kennedy (41, oorspronkelijk afkomstig uit Australië) weet het zeker:
zonnepanelen gaan de economie en de wereld redden. Zelfs in Amerika.

U bent heel optimistisch. Wanneer is zonne-energie rendabel, zonder subsidie of
belastingvrijstelling?

'Kijk naar deze grafiek, naar de ontwikkeling van prijzen van fossiele
elektriciteit en zonnestroom. Die lijnen kruisen elkaar over een paar jaar. Het
is simpel, fossiele energie wordt steeds schaarser, dus steeds duurder.
Zonne-energie komt er steeds meer, dus wordt het steeds goedkoper.'

Maar gas is in de Verenigde Staten door de winning van schaliegas de afgelopen
jaren juist goedkoper geworden en daarmee ook de opgewekte stroom.

'Dat is een kortetermijneffect. De hype kan niet voortduren. De futures
(termijncontracten) voor gas stijgen alweer. Dat betekent dat de verwachting is
dat de prijzen omhoog zullen gaan. Maar goed, dat is natuurlijk niet wat de
fossiele industrie vertelt. Het is een machtige tegenstander. Eerst negeerden ze
ons, toen lachten ze ons uit, nu bestrijden ze ons maar de volgende stap is dat
wij winnen.'

Houden Amerikanen van alternatieve energie?

'We hebben drie soorten klanten: de milieuliefhebbers, de mensen die gewoon geld
willen besparen op hun energierekening en de onafhankelijke types. De eerste
groep is tegenwoordig het kleinst en die laatste groep is het interessantst. Dat
zijn vaak echte conservatieve Amerikanen, mannen met een geweer aan de muur voor
hen is zonne-energie heel erg gelinkt aan het Amerikaanse idee van vrijheid.'

Die panelen komen wel uit China. Vinden ze dat niet erg?

'Het faillissement van Solyndra, een grote gesubsidieerde zonnepanelenfabrikant,
was een van de grootste nieuwsverhalen van 2011. De Republikeinen hebben
daarover veel ophef gemaakt. Maar de gewone man maakt dat niet uit. Het is ook
helemaal niet erg als zonnepanelen uit China komen. Onze iPhones komen ook uit
China. De grote marges zijn te halen in slimme software, slimme ontwerpen,
innovatieve financiering, en installatie. Dat gebeurt allemaal in Amerika, en
daar zitten ook de banen. We moeten blij zijn met de goedkope Chinese
massaproductie, in plaats van een handelsoorlog te beginnen.'

LOAD-DATE: October 2, 2012

LANGUAGE: DUTCH; NEDERLANDS

GRAPHIC: Danny Kennedy Bij de Franse plaats Crucey (dicht bij Chartres) heeft
elektriciteitsbedrijf EDF op een voormalige Navobasis een fabriek voor
zonne-energie gebouwd. Het terrein staat vol met zonnepanelen. De geproduceerde
stroom is voldoende voor 28 duizend mensen. Foto Alain Jocard / AFP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              57 of 200 DOCUMENTS



                                 de Volkskrant

                            3 oktober 2012 woensdag

Voetnoot Teeven

SECTION: Ten Eerste; Blz. 1

LENGTH: 154 woorden


Zondag hoorde ik op de radio dat 77 procent van de Nederlanders het met de heer
Teeven eens is: sterft een inbreker, dan noemen we dat 'het risico van het vak'.

Gesteund door deze peiling wil de heer Teeven doorpakken. In een telefoongesprek
met mij verklaarde hij: 'Nu doen we nog medische experimenten op muizen en
ratten. Maar die muizen en ratten zijn onschuldig. Een ruime meerderheid van de
bevolking zal medische experimenten op veroordeelde inbrekers toejuichen. Zo
kunnen ze zich nuttig maken voor hardwerkende Nederlanders.'

'Wat vindt u er eigenlijk van als de muis wel heeft ingebroken?', vroeg ik.

'Dan', antwoordde de heer Teeven, 'mogen we natuurlijk medische experimenten op
die muis uitvoeren.'

Feitelijk is de overheid de grootste boef. Als ik u was zou ik de eerstvolgende
blauwe enveloppe ongeopend doorsturen aan de heer Teeven.

Op de enveloppe kunt u schrijven: 'Ook ik verdedig have en goed.'

Arnon Grunberg

LOAD-DATE: October 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              58 of 200 DOCUMENTS



                                 de Volkskrant

                            3 oktober 2012 woensdag

Nodig: veel controle over materie, lichaam en geest

BYLINE: Van onze correspondent

SECTION: Ten Eerste; Blz. 9

LENGTH: 498 woorden


denver Een zucht, een zweetdruppel, een ongeduldige blik op een horloge, de
verkeerde make- up in debatten houdt de duivel zich schuil in de kleinste
details. Van kandidaten wordt een bijna onmenselijke controle gevraagd over niet
alleen de materie, maar ook over lichaam en geest.

Romney is daarom al sinds juni aan het oefenen. Voor Obama is dat wat lastiger
hij heeft ook nog een land te regeren maar de afgelopen dagen sloot hij zich op
in een huis in Nevada voor een intensieve voorbereiding.

Om de kandidaten nog nerveuzer te maken dan ze al zijn, put de pers zich
ondertussen welhaast wellustig uit in voorbeelden van hoe smal de lijn tussen
winst en verlies kan zijn. Richard Nixon die transpireert in het debat met
Kennedy, president Bush sr. die in debat met Clinton even op zijn klokje kijkt,
Al Gore die zo ge-schminkt is dat zijn gezicht een oranje tint heeft en verder
hooghartig staat te zuchten, althans volgens de succesvolle spin die medewerkers
van opponent Bush jr. er achteraf aan gaven.

De druk ligt bij Romney. Hij heeft een achterstand in de mees-te peilingen en
moet dus scoren. Hij heeft steeds gehamerd op de slechte economie, maar het
wordt tijd dat hij de kiezers eindelijk weet te overtuigen dat dit Obama valt
aan te rekenen. Tegelijkertijd zal hij zijn offensieve repertoire verbreden door
de president ervan te beschuldigen dat hij de invloed van de VS in de wereld
heeft ondermijnd, gezien de recente aanvallen op Amerikaanse ambassades.

Een mogelijke valkuil voor Romney is zijn talent voor onhandige opmerkingen. In
april zat hij met kiezers aan tafel in Pennsylvania. Met een vies gezicht keek
hij naar de schaal met koekjes. 'Ik ben niet zeker van die koekjes. Het lijkt
erop dat ze niet door jou zijn gemaakt', zei hij tegen een vrouw naast hem.
Bleek dat ze waren gebakken door een plaatselijke bakkerij, de trots van het
stadje. Het bevestigde dat Romney geen man is van smalltalk en al helemaal niet
met de gewone man. In een debat in de voorverkiezingen wilde hij wedden voor
'tienduizend dollar'.

Obama heeft op dit punt al volop gescoord. Hij is effectief geweest in het
neerzetten van zijn tegenstander als een rijke zakenman die er vooral is voor
'miljonairs en miljardairs'. Hij moet nu de winst consolideren en zien te
voorkomen dat Romney het verloren gegane terrein herwint door te beweren dat hij
wel degelijk geeft om 100 procent van de Amerikanen.

De valkuil van de president is dat hij een analytisch ingestelde geest is die
een probleem van alle kanten wil bekijken en dan snel te breedsprakig wordt. Hij
mag niet overkomen als een professor, zeggen zijn adviseurs. Kiezers willen een
president die laat voelen dat hij hun pijn voelt als ze werk, huis of inkomen
hebben verloren.

Verder is het voor Obama het belangrijkste dat hij fouten vermijdt. 'Hij kan
winnen door niet te verliezen', zegt professor Seth Masket van de universiteit
van Denver, waar het debat wordt gehouden.

Valkuil voor Romney is zijn talent voor onhandige opmerkingen

LOAD-DATE: October 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              59 of 200 DOCUMENTS



                                 de Volkskrant

                             1 oktober 2012 maandag

'Wilders is geen fascist maar een populist'

BYLINE: Van onze verslaggever Toine Heijmans

SECTION: Binnenland; Blz. 10

LENGTH: 656 woorden


Interview Robin te Slaa Hij wilde een einde maken aan de discussie over Wilders,
die een fascist zou zijn, en schreef een boek.

Van onze verslaggever

Toine Heijmans

En opnieuw is er een boek over het al dan niet fascistische gedachtengoed van
Geert Wilders, ditmaal van de historicus en NSB-kenner Robin te Slaa. Een
luchtig geschreven, uitgebreid essay over een zwaar onderwerp, waarmee de
schrijver zich voegt in het groeiende rijtje wetenschappers dat een poging doet
de ideeën van de politicus te duiden, en van het juiste etiket te voorzien.
Titel: Is Wilders een fascist?

Is Wilders een fascist?

'Nee. Wat ik in het boek doe, is beschrijven wat fascisme is en hoe het is
gegroeid tot de Tweede Wereldoorlog. Dat vergelijk ik met de ideeën van de PVV,
en dan is de conclusie duidelijk. Ik ben absoluut geen Wilders-aanhanger, en
laat dat ook in mijn boek blijken, maar als je feitelijk naar de geschiedenis
kijkt, kun je onmogelijk volhouden dat hij een fascist is.'

Waarom heeft u het geschreven?

'Om duidelijkheid te scheppen. De discussie komt telkens terug, ook in de media:
we hebben het boekje van Rob Riemen gehad, we hebben de Tilburgse student gehad
die een tien kreeg voor een scriptie waarin hij het 'aantoonde', we hebben een
Duitse brochure gehad waarin de link werd gelegd, en de stoet aan BN'ers die
Wilders een fascist of NSB'er noemden. Ik ben historicus en fascisme-deskundige,
en wil uitleggen hoe het volgens mij zit. Want de discussie vertroebelt het
zicht op de werkelijkheid.'

Hoe zit het dan volgens u?

'Het fascisme was een revolutionaire ideologie die streefde naar een nieuwe
maatschappelijke orde. Het wilde een nieuwe totalitaire staatsvorm, een nieuwe
cultuur en een nieuwe mens. Van Geert Wilders kun je veel zeggen, hij
discrimineert en neemt het niet nauw met de rechtsstaat, maar dat maakt hem nog
geen fascist.

'Rob Riemen hanteert een weidse definitie van fascisme maar volgens die
definitie zou ook Boer Koekoek een fascist zijn, en mijn tante die overal over
klaagt. Dat levert niets op, en bovendien geef je Wilders de kans zich als
slachtoffer te presenteren.'

U noemt hem liever een rechts-populist.

'Ja. Hij voldoet aan twee kenmerken: het denken in de termen elite en volk, en
het vijanddenken tegenover niet-westerse, islamitische allochtonen.'

Maar is de vraag welk etiket er op Wilders moet worden geplakt, wel zo nuttig?

'Zolang mensen blijven roepen dat hij een fascist is, heeft het nut zo'n boek te
schrijven. Het heeft zin om Wilders een populist te noemen.'

U jongleert nogal met begrippen in uw boek. Historisch fascisme, hedendaags
fascisme, contemporain rechts-populisme, cultuurfundamentalistisch nationalisme,
politiek hedonisme. Zal het Henk en Ingrid ook maar iets interesseren?

'Nee, die illusie maak ik me niet. Het gaat erom dat er erudiete mensen zijn die
overtuigd beredeneren dat Wilders een fascist is, omdat hij appelleert aan
onlustgevoelens en ressentimenten. Die discussie dat Wilders een fascist zou
zijn is zo uitgekauwd. Ik wil daar een einde aan maken.'

Zal dat lukken?

'Ik ben bang dat ik een aantal mensen niet zal kunnen overtuigen.'

Maar dat is toch de bedoeling van het boek?

'Ik ben niet tegen de discussie, ik wil alleen niet dat een verkeerd begrip van
het fascisme het zicht op Wilders en de PVV wegneemt.'

Heeft u geen angst dat Wilders het boek zal omarmen?

'Het boek van Edwin Klijn en mij over de vroege NSB is door Martin Bosma (Tweede
Kamerlid voor de PVV) gebruikt om aan te tonen dat het nationaal-socialisme
onderdeel is van het socialisme iets wat wij helemaal niet schrijven dus van
selectief winkelen zijn ze niet vies. Maar nee, ik pleit Wilders allesbehalve
vrij.

'Ik ben tegen zijn nationalisme, tegen het wegzetten van bevolkingsgroepen en
tegen zijn bedenkelijke opvattingen over de rechtsstaat. Wat dat betreft is dit
boek voor Wilders niet erg interessant.'

Robin te Slaa, Is Wilders een fascist?

Uitgeverij Boom

Ik ben bang dat ik sommigen niet kan overtuigen

LOAD-DATE: September 30, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              60 of 200 DOCUMENTS



                                 de Volkskrant

                           26 september 2012 woensdag

Waarom helpt de geldpers niet ?;
De kwestie Peter de Waard

SECTION: Economie; Blz. 21

LENGTH: 483 woorden


De Verenigde Staten, Europa en Japan hebben nu alle drie de geldpers aangezet,
zoals dat in het spraakgebruik wordt genoemd. Dat betekent dat ze fictief
bankbiljetten bijdrukken die in de knip van het volk moeten terechtkomen, zodat
de burgers zich weer rijk rekenen en met het douceurtje gaan consumeren
bijvoorbeeld een nieuw huis of een nieuwe auto kopen.

De voorzitter van de Amerikaanse centrale bank (de Federal Reserve), Ben
Bernanke, zei ooit dat hij deflatie desnoods zou bestrijden door op te stijgen
en vanuit de lucht bankbiljetten over de hele VS te verspreiden. Hij dankt er de
bijnaam Helicopter Ben aan.

Zo doet hij het helaas niet letterlijk. En dat is meteen het manco van deze
stimulering. Bernanke geeft de gewone man in de VS niet direct geld, maar geeft
het aan de banken in ruil voor schuldpapier (staatsobligaties of
hypotheekportefeuilles) waarmee zij in hun maag zitten. De banken zouden het
moeten doorgeven aan hun klanten via nieuwe hypotheekleningen voor de aankoop
van een woning of kredieten voor de aankoop van een auto.

Dat gebeurt niet. De banken houden het zelf. Eigenlijk bevrijdt de Federal
Reserve de banken van slechte leningen. Hetzelfde is het geval in Europa. Hier
koopt de Europese Centrale Bank bij de banken de portefeuilles met staatspapier
van probleemlanden als Spanje en Italië op in ruil voor liquide middelen. Alleen
geven ook hier de banken deze cash niet door aan Europeanen die wel eens de
bloemetjes buiten willen zetten.

Daarvoor zijn twee redenen. Ten eerste moeten die banken eerst hun eigen
reserves verhogen om aan de nieuwe, door hogerhand gestelde, kapitaalseisen te
voldoen. En dat gaat veel sneller als kredieten met een twijfelachtige waarde
kunnen worden ingeruild voor kasgeld. Ten tweede kunnen de banken geen klanten
vinden die geld willen lenen tenminste geen klanten die daarvoor in ruil ook de
zekerheid kunnen bieden dat ze het ook zullen terugbetalen.

Als de centrale banken met hun LTRO's en QE's, zoals de eufemismen voor het
aanzetten van de geldpers luiden, de economie willen stimuleren, zouden ze het
geld rechtstreeks aan de burgers moeten geven door het, zoals Bernanke zei, over
het land uit te strooien. Om te voorkomen dat burgers die opgeraapte biljetten
alsnog gebruiken voor het aflossen van oude schulden, zou meteen een tijdelijke
sluiting van alle banken moeten worden verordonneerd.

De huidige wijze van monetaire verruiming stimuleert de economie niet. Het zet
burgers niet aan meer te consumeren en bedrijven niet om meer te investeren. Het
helpt alleen de banken die daardoor van rommelhypotheken en staatspapier van
failliete landen worden bevrijd.

'Zombiebanken' komen er daardoor bovenop, in geldnood verkerende burgers en
bedrijven hebben er net als de economie in zijn geheel weinig tot niets aan.

Reageren?

p.dewaard@volkskrant.nl

Niet de banken, maar de burgers moeten het geld krijgen dat wordt bijgedrukt

LOAD-DATE: September 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              61 of 200 DOCUMENTS



                                 de Volkskrant

                           24 september 2012 maandag

Libië zegt milities de wacht aan

BYLINE: Van onze verslaggever Rob Vreeken

SECTION: Ten Eerste; Blz. 2

LENGTH: 866 woorden


De Libische autoriteiten grijpen een golf van volkswoede na het anti-Amerikaans
geweld van extremisten aan om de milities in te tomen.

Van onze verslaggever

Rob Vreeken

amsterdam Milities in Libië hebben tot vandaag de tijd om zich onder gezag van
de regering te stellen. Doen ze dit niet, dan worden ze ontbonden, zo hebben het
leger en interim-president Mohammed el-Megaref gewaarschuwd. De autoriteiten
grijpen de volkswoede aan die is opgelaaid na het anti-Amerikaans geweld van
extremisten om de milities in te tomen.

De radicale militie Ansar al-Sharia werd zaterdagochtend door burgers uit de
oostelijke stad Benghazi verjaagd. De groep zou, hoewel ze dat zelf ontkent,
betrokken zijn geweest bij de gewapende aanval van 11 september op het
Amerikaanse consulaat in Benghazi, naar aanleiding van de anti-Mohammedfilm van
Amerikaanse makelij. Daarbij kwamen vier diplomaten om het leven, onder wie
ambassadeur Chris Stevens.

De aanval op het consulaat leidde in Libië tot een golf van protest tegen
gewelddadige milities en van sympathie met de Amerikaanse slachtoffers. Dit
culmineerde vrijdag in Benghazi in een demonstratie met circa 35 duizend
deelnemers, aanmerkelijk groter dan de anti-Amerikaanse protesten in andere
moslimlanden. Er waren leuzen te zien tegen de milities en hartekreten over
ambassadeur Stevens: 'Libië is een vriend verloren.'

Na afloop van de betoging trokken enkele duizenden betogers op naar het
onderkomen van Ansar al-Sharia. Zij drongen het complex binnen, richtten
vernielingen aan en staken een auto in brand. De militieleden maakten zich uit
de voeten. Elf mensen kwamen om het leven, er vielen ongeveer 70 gewonden.

Vervolgens trokken de betogers op naar het gebouw van de Rafallah Sahati
Brigade. De militieleden daar hielden stand tegen hun belagers. De autoriteiten
riepen de betogers op Rafallah Sahati met rust te laten, omdat deze militie wel
degelijk met de Libische regering samenwerkt.

De status van de Libische milities is in deze overgangsfase niet altijd
duidelijk. Enerzijds probeert de regering ze te ontbinden dan wel onder militair
gezag te plaatsen, anderzijds is ze voor het handhaven van rust en orde vaak
afhankelijk van dezelfde milities. Leger en politie zijn nog zwak.

Zaterdag maakten twee islamistische milities in de oostelijke stad Derna,
waaronder Ansar al-Shariah, bekend zich vrijwillig op te heffen. Het besluit
kwam 'vreedzaam' en 'in goed overleg' met jonge betogers tot stand, zegt Faoud
Saleh, een kinderarts, telefonisch vanuit Derna.

Sinds de dood van de Amerikaanse ambassadeur werd in Derna gedemonstreerd. Op
muren staan leuzen als 'Nee tegen Al Qaida' en 'Ja tegen pluralisme'
geschilderd.

Volgens Saleh zijn de militieleden naar huis gegaan en hebben ze hun oude
leventje hervat. 'Eigenlijk zijn het gewone burgers met een gewone baan.' Ook in
Benghazi was het gisteravond rustig, meldden bewoners telefonisch.

In de hoofdstad Tripoli voegden de autoriteiten gisteren meteen al de daad bij
het woord. Langs de weg naar het vliegveld ontruimden militairen de kazerne van
een legerbrigade, de 143ste Infanteriedivisie, die zich aan het militair gezag
had onttrokken. De leden van de divisie zijn gearresteerd.

El-Megaref, die als parlementsvoorzitter tijdelijk ook als staatshoofd fungeert,
zei tegen verslaggevers dat in Benghazi een centrum wordt ingericht om alle
militaire activiteiten te coördineren. Milities die opereren buiten 'de
legitimiteit van de staat' zullen worden ontbonden.

In een verklaring van het leger werd zondag geweld in het vooruitzicht gesteld
aan alle gewapende groepen die op het ogenblik gebruik maken van gebouwen van de
strijdkrachten en die niet spoedig verlaten.

De vraag is of het leger en de regering, anders dan voorheen als dergelijke
dreigementen werden geuit, nu wel bereid en in staat zullen zijn het gezag te
herstellen.

Ook in Tripoli was het gisteravond rustig, volgens inwoners.

Pakistaanse minister zet prijs op hoofd filmmaker

De Pakistaanse regering heeft afstand genomen van de minister die een beloning
van 100 duizend dollar (77 duizend euro) heeft uitgeloofd voor het doden van de
maker van de anti-islamvideo in de Verenigde Staten. De minister voor Spoorwegen
Ghulam Ahmad Bilour had de beloning zaterdag uitgeloofd. Hij nodigde ook leden
van de islamitische terreurgroep Al Qaida uit om deel te nemen aan deze volgens
hem 'nobele daad'. De VS noemden de oproep gisteren 'opruiend en ongepast'.

Een woordvoerder van de Pakistaanse premier Raja Pervez Ashraf verklaarde over
Bilours uitspraak: 'We distantiëren onszelf hier volledig van.'

Hij sloot acties tegen Bilour niet uit, maar de minister blijft voorlopig op
zijn post.

Bilour deed zijn oproep uit protest tegen de amateurvideo Innocense of Muslims,
waarin de profeet Mohammed wordt bespot. De film leidde tot woedende reacties
onder moslims, waarbij tot nu toe circa 30 doden zijn gevallen. De publicatie
van spotprenten van de profeet in een Frans blad gooide vorige week olie op het
vuur.

In Nigeria gingen afgelopen weekeinde tienduizenden mensen de straat op. Ook in
Griekenland, Iran, Pakistan en Bangladesh werd gisteren geprotesteerd.

35.000 Libiërs protesteerden tegen de milities en de aanval op de Amerikaanse
ambassade

LOAD-DATE: September 23, 2012

LANGUAGE: DUTCH; NEDERLANDS

GRAPHIC: Honderden gewapende demonstranten in Benghazi verjaagden een
islamitische militie uit hun complex. Foto Abdullah Doma / AFP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              62 of 200 DOCUMENTS



                                 de Volkskrant

                           24 september 2012 maandag

Zeuren over 'allochtoon' lost niets op;
HarrietDuurvoortColumn

BYLINE: Harriet Duurvoort Harriet Duurvoort

SECTION: Opinie en Debat; Blz. 23

LENGTH: 748 woorden


De Belgen willen het woord allochtoon in de ban. Het is een containerbegrip dat
uit een rommelende onderbuik voortkomt.

Er zit wel wat in. Het woord allochtoon staat bij Wikipedia zelfs als voorbeeld
bij het lemma 'eufemisme'. U weet wel, het woord voor verbloemende taal voor
iets onaangenaams. Een ideaal scrabblewoord met trouwens een vermakelijk
leerzame Wikipediapagina. Zo leer je er ook over de 'tredmolen van het
eufemisme', een concept van taalwetenschapper en begenadigd Ted-spreker Steven
Pinker.

Eufemismen slijten snel in deze tredmolen en raken na korte tijd zelf weer
besmet met alle drek van het net vervangen taboewoord. Dan is het hoog tijd voor
een nieuw woord dat weer van voren af aan kan beginnen. Rake beeldspraak: je
krijgt bijkans medelijden met het goedbedoelde zalfwoordje dat als een
hysterische hamster zijn zinloze weg in de tredmolen voortstuwt. Hoewel een
glijbaan ook wel een toepasselijk beeld zou zijn. Wikipedia vervolgt met wat
inzichtelijke voorbeelden: poetsvrouw werkster schoonmaakster huishoudelijke
hulp interieurverzorgster interieurhygiëniste. Toegegeven, die laatste term zet
je nog met gepaste trots op je LinkedIn-profiel. Het andere voorbeeld:
gastarbeider buitenlander immigrant allochtoon medelander nieuwe Nederlander.
Ach ja. Al draagt een aap een gouden ring, het is en blijft een lelijk ding.

Wat Belgen precies als allochtoon zien, weet ik niet maar het doorgronden van de
Nederlandse definitie vergt enig bureaucratisch vernuft. Weinig landen doen zo
ingewikkeld om, nou ja, de beestjes een naam te geven. In Nederland wordt sinds
1999 een onderscheid gemaakt tussen westerse allochtonen de categorie Máxima en
niet-westerse. Ook Indo's gelukkig, Geert worden ingedeeld in deze categorie. De
niet-westerse allochtonen zijn buitenlandse werknemers uit de acht
wervingslanden rond de Middellandse Zee: Turken en Marokkanen dus, maar
bijvoorbeeld ook Italianen, Spanjaarden en Grieken. Ze zijn ook de, in
tegenstelling tot Indo's, wél problematische restanten uit het koloniale
verleden: Molukkers, Surinamers, Antillianen en Arubanen. En daarnaast nog
vluchtelingen, zigeuners en woonwagenbewoners (ja, ook Frans Bauer). Niet alleen
dit samenveegsel, maar ook hun kinderen zelfs als slechts één van hun ouders uit
dit slordige stapeltje afkomstig is zijn allochtoon. Volgt u het nog? Inmiddels
zal de term wel weer zijn aangepast, want sorry, Oost-europeanen moeten er ook
bij.

De Belgen speelden graag leentjebuur bij Nederland met dit woord. Het begon
allemaal zo goedbedoeld: het abstracte allochtoon verving emotioneel beladen
termen als 'vreemdeling' of 'gastarbeider'. Een vreemdeling bijvoorbeeld is niet
alleen iemand die van elders komt, maar ook iemand die 'vreemd' of 'raar' is. De
'gastarbeider' was allang niet meer graag gezien en bij nader inzien ongenood.
Maar de tredmolen heeft nu ook 'allochtoon' aangetast. Zoals Wouter Verschelden,
hoofdredacteur van De Morgen het omschrijft: 'Het is een codewoord, een
containerbegrip, waar een niet gelimiteerd aantal kwalificaties in passen.
Moslim. Laagopgeleid. Kansarm. Arabier. Noord-Afrikaan. Niet-Europeaan.'

Het klinkt nobel, maar uiteindelijk hebben media veel meer in eigen hand dan het
bedenken van een nieuw eufemisme. Alleen laagopgeleid, crimineel of radicaal is
doorgaans nieuwswaardig. De rest de meerderheid is blijkbaar te saai.

Nuance, ruimte voor meer perspectieven en een feel good factor in nieuws en
amusement doen wonderen voor de pr van welke vermaledijde groep dan ook. Wat dat
betreft doet de Tros het uitstekend. Na een paar afleveringen van Bauer's
Zigeunernacht willen Henk en Ingrid niets liever dan de volgende vakantie
hartverwarmend afzien bij Hongaarse Roma in een ijskoude woonwagen met een
'buitengemak' (eufemisme voor stinkende poepdoos). Ook zo'n topper: Ali B Op
Volle Toeren. Het geeft de ruigste gangstarappers, en in hun kielzog elke
hangjongere, een knuffelfactor 10.

Ook voor de kwaliteitskranten heb ik een tip. De Amerikaanse mediakoningin
Arianna Huffington nam begin dit jaar een opmerkelijk initiatief: ze voegde
verschillende katernen, 'Voices' toe aan The Huffington Post. Zo maakt ze voor
eens en voor altijd ruimte voor verschillende perspectieven op het nieuws. Zo
heb je Black Voices, Latino Voices, Gay Voices en Teen Voices.

Misschien is het een prikkelend experiment ook eens zo'n reeks bijlagen te
maken. De eerste stap is in elk geval: meer diversiteit bij journalisten.

Eufemismen raken snel besmet door het oude taboewoord

LOAD-DATE: September 23, 2012

LANGUAGE: DUTCH; NEDERLANDS

GRAPHIC: Harriet Duurvoort is media-ondernemer.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              63 of 200 DOCUMENTS



                                 de Volkskrant

                           22 september 2012 zaterdag

BYLINE: Ton van Rietbergen, Marien van Schijndel, M. Dietz, Jaap Jong, F.
Sleutel, Huub Lammers, Dirk van Kampen, Johan W. Elzenga,  Steven van Schuppen,
Jan Dirk Dorrepaal, J.P. Zeeman, Pieter Broers, Ron van der Wieken,

SECTION: Opinie en Debat; Blz. 36

LENGTH: 2008 woorden


Grensrechters

Peter Bracht doet een oproep tot meer respect voor grens- en scheidsrechters in
het betaalde voetbal (O&D, 19 september). De taferelen die hij beschrijft
beperken zich niet het professionele voetbal. Sterker, in het amateurvoetbal
gaat het er vaak nog veel ruiger aan toe. Er is volgens mij een uitermate
effectieve en simpele maatregel die direct de sfeer rond de velden zal
verbeteren. Schaf per direct de clubgrensrechter af.

Een scheidsrechter, zelfs een clubscheidsrechter, is namelijk beter af zonder
grensrechter dan het onduidelijke gezelschap waar hij nu mee wordt opgezadeld.
Bij het bezoeken van wedstrijden of het lezen van wedstrijdverslagen zie je ze
zo voor je: de allesvlagger, de strategische vlagger, de zielige reservespelers
en de gedwongen ouder. Is dit nu een vreemd en onmogelijk voorstel? Dat lijkt me
niet want in België en Duitland doen ze het al jaren zo en qua voetbal staan die
landen er toch bepaald niet slecht voor.

Ton van Rietbergen, Utrecht

Volkspartijen

Een heel interessante analyse van Wouter Bos in zijn laatste column (O&D, 20
september). Juist door in hun campagnes op te schuiven uit het midden zijn de
VVD en de PvdA volgens hem weer min of meer volkspartijen geworden, die mensen
met verschillende leefstijlen en toekomstbeelden weer aan elkaar verbond. Een
deel van zijn analyse klopt zeker. Maar de wijze waarop Bos het begrip
volkspartij ineens invult, duidt ook wel op een paternalistische en cynische
kijk op de werkelijkheid.

Zo van: 'we hebben kennis genomen van uw noden en drijfveren en we deden er wat
ferme uitspraken over tijdens de campagnes om u te behagen.' Scherper kun je die
bekende kloof tussen burgers en politiek bijna niet verwoorden. Volgens mij is
het kenmerk van een volkspartij dat meerdere lagen uit die bevolking er actief
betrokken zijn en hun weg vinden in zo'n partij. Daar is al tientallen jaren
door individualisering nauwelijks meer sprake van, bij welke partij dan ook. De
PvdA benadert 'het volk' tegenwoordig met af en toe en rondje belletjes trekken
in electoraal gezien interessante wijken, om te horen wat de noden van de mensen
zijn.

De VVD organiseert af en toe een gezellige borrel om met hardwerkende
Nederlanders onder elkaar gezellig bij te praten. Niet verkeerd, maar natuurlijk
volkomen ontoereikend om werkelijk in de haarvaten van de samenleving door te
dringen. Het verheffingsideaal was ooit een drijvende kracht bij de
sociaal-democraten. Zij hebben dat ideaal echter inmiddels uitbesteed aan
professionals.

De VVD had ooit een liberaal pragmatisme waarbij investeringen in de samenleving
als vanzelfsprekend werden gezien. Nu lijkt het er soms in verkiezingsretoriek
op dat de overheid verdacht is en over de schutting moet worden gekieperd. Ik
mag hopen dat in de discussies tussen de informateurs en de beide partijen toch
iets terug komt van de oude idealen en drijfveren en men elkaar daarin vindt.

Er komt een groter beroep op zelfwerkzaamheid en zelfredzaamheid, op zich een
goede correctie van de doorgeschoten individualisering, dat vraagt echter om
draagvlak en dialoog via partijen, die echt werk maken van burgerbetrokkenheid
in plaats van over de hoofden van mensen heen te bepalen wat goed voor hen is.
Volkspartijen dus.

Marien van Schijndel, Deventer

Bijwerkingen

Vrouwen worden vaker wegens ernstige bijwerkingen van medicijnen in het
ziekenhuis opgenomen (Ten eerste, 20 september). Vooral medicijnen als
plaspillen zijn de boosdoeners. Medicijnen worden uitgetest op jonge mannen,
meestal studenten die er iets aan kunnen verdienen.

De doseringen van deze middelen zijn dus gebaseerd op manlijke lichamen in de
bloei van hun leven.

Hartmiddelen krijgt men vaak op iets oudere leeftijd, de nierwerking is al iets
minder dan wanneer je jong bent, de standaarddosering wordt voorgeschreven, dus
een vrouw van 50 kg slikt net zoveel als een man van 100 kg. Logisch dat dit
vaak mis gaat, dat is al jaren bekend maar er wordt blijkbaar nog steeds niet
naar gehandeld.

M. Dietz, gepensioneerd apothekersassistent, Purmerend

Taxi's

In 'Duurder dan in het buitenland' (Binnenland, 18 september) staat dat het
starttarief van een taxi in Londen 7,50 euro bedraagt. Als inwoner van Londen en
regelmatig taxigebruiker kan ik u melden dat het normale starttarief 2,40 pond
is, ongeveer 3 euro. Dat doet overigens niets af aan de conclusie dat een taxi
in Amsterdam duur is.

Voor deze Londense prijs krijg je ook nog eens een ruime taxi, met een chauffeur
die zich met zijn eigen zaken bemoeit en exact weet waar je moet wezen en wat de
snelste route is. Die hij/ zij vervolgens ook neemt. Allemaal zaken die mij in
Amsterdam vrijwel nooit overkomen...

Jaap Jong, Londen

Fundamentele wetenschap

Anna Grebenchtchikova denkt dat fundamentele wetenschap over 'innovatieve
juweeltjes' gaat (O&D, 17 september). Dat is niet zo. Het woord 'innovatie'
suggereert tegenwoordig eerder economisch belang, zoals bij het
'Innovatieplatform' onder leiding van Jan Peter Balkenende, Maria van der Hoeven
en Wiebe Draijer. Ik herinner me trouwens niet dat daar 'juweeltjes' uit zijn
voortgekomen.

Fundamentele wetenschap gaat over moeilijke dingen, zoals een bewijs van het
abc-vermoeden (Wetenschap, 12 september). Fundamentele wetenschap: niemand weet
wat het 'waard' is of waartoe het zal leiden.

F. Sleutel, Eindhoven

Religie (1)

Op zaterdag 15 september verscheen een interview in de Volkskrant met de
hoogleraar Laurence Krauss. Deze man stelt: 'Irrationaliteit is gevaarlijk en
contraproductief'. Muziek lijkt me behoorlijk irrationeel, en wat te zeggen van
, inspiratie, medemenselijkheid , liefde, verwondering en waarde voor het leven?

Huub Lammers, Leiden, muzikant

Religie (2)

Het is altijd wat triest als wetenschappers zoals Lawrence Krauss en in zijn
kielzog Richard Dawkins op grond van oneigenlijke argumenten het bestaan van God
proberen onderuit te halen of op zijn minst minder waarschijnlijk te maken.

Of God wel of niet bestaat heeft niets van doen met Krauss' bewering dat 'niets'
tot 'iets' (het universum) kan leiden, simpelweg omdat het 'niets' van Krauss
geen 'niets' is in absolute zin, maar een 'niets' dat per definitie de potentie
in zich draagt tot een heelal te leiden, waarin de totale energie gelijkelijk
verdeeld is over positieve en negatieve energievormen.

Zoals ook Krauss moet toegeven, is 'niets' in zijn geval 'ook iets', en, zo
raadt hij ons aan, over het begrip 'niets' zullen we dan ook onze gangbare
intuïties moeten aanpassen. Gezien de constatering dat het 'niets' van Krauss
tenslotte evengoed een 'iets' blijkt te zijn, is er nog steeds alle ruimte om
het bestaan van God te poneren. Misschien een kwestie van smaak of filosofische
voorkeur, maar van een 'definitieve streep door een Schepper', zoals Dawkins het
voorspiegelt, is zeker geen sprake.

Dirk van Kampen, Landsmeer

Apenkont

In het kader van 'wetenschap die op de lachspieren werkt' (Ten eerste, 21
september) is het ook wel humoristisch dat een onderzoek bij chimpansees naar
apenkonten wordt geïllustreerd met een foto van twee bavianen...

Johan W. Elzenga, Koudekerk aan den Rijn

Slopen

Er zit de klad in menig bouw- en uitbreidingsplan. De economische crisis en de
verstopte woningmarkt zouden de belangrijkste boosdoeners zijn. Maar gaat er
achter het conjuncturele marktverhaal niet een structurele werkelijkheid schuil?
Dat is de werkelijkheid van de langere termijn, dat is de werkelijkheid van de
demografische en stedenbouwkundige krimp en wederafbouw. Nee, denk niet dat
krimp beperkt blijft tot 'randgebieden' als Oost-Groningen, De Achterhoek,
Zuid-Limburg of Zeeuws-Vlaanderen.

De zuidelijke stadsdelen uit de wederopbouwperiode van steden in de zuidvleugel
van de Randstad bijvoorbeeld zijn op termijn ook heel serieuze kandidaten, zoals
Den HaagZuidwest, Delft-Zuid en RotterdamZuid. Stadsdelen waar economie en
werkgelegenheid structureel zwak zijn en zullen blijven en waar de klad is
gekomen in de grootse stadsvernieuwings- en reconstructieplannen - dat is de
achterliggende werkelijkheid achter 'Vestia'.

Maak van de huidige conjuncturele nood een structurele deugd. In plaats van
meerjaren-uitbreidingsplannen komen nu meerjaren-sloopplannen aan de orde. Het
grote knelpunt zit hem in de hoge kosten. Met sloop hebben we de afgelopen
decennia wel de nodige ervaring opgebouwd neem de sloop van de grote
honingraatflats in de Bijlmer of de Dura-Coignetflats in de wijk Schenkel in
Capelle a/d IJssel. Maar daar werden nieuwe huizen voor in de plaats gezet die
de hele onderneming financieel konden dragen. De operatie waarover we hier
spreken kost alleen maar heel veel geld, heel veel geld. Daar wordt niet of heel
weinig voor teruggebouwd. De knop moet om in de hoofden van planners,
beleidsmakers en politici: van groei naar krimp!

Steven van Schuppen, Den Haag, landschapshistoricus,

Jan Dirk Dorrepaal, Zevenhuizen, ruimtelijk organisatiekundig adviseur

Rabobank

Piet Moerland pleit voor initiatieven van het bankwezen om de doorstroom op de
woningmarkt te bevorderen (O&D, 19 september).

Hij noemt o.a. het kunnen meefinancieren van de restschuld bij verhuizing naar
een goedkopere woning een mogelijkheid. Welnu, ik heb dit onlangs geprobeerd en
dit werd direct door de Rabobank afgewezen. Een persoonlijke lening, dat kon
wel.

Daarnaast bleek dat de Rabobank de nieuwe regels voor het aflossen in 30 jaar
interpreteert als 30 jaar met aftrek van het aantal jaren dat al hypotheekrente
is afgetrokken.

In mijn geval vanaf 2001, dus resteert 18 jaar. Daar komt bij dat bij nieuwe
hypotheken vanaf 2013 verplicht een annuïtaire aflossing bevatten. Voor mij zou
dat dus in 18 jaar zijn. Het verhuizen naar een goedkopere woning betekent voor
mij veel hogere maandlasten ,die ik niet kan opbrengen.

De Rabobank is naar mijn idee mede verantwoordelijk voor het feit dat de
doorstroming stagneert. Als Moerland een oplossing wil aandragen, dan kan hij
direct bij zijn eigen bank beginnen.

J.P. Zeeman, Harderwijk

Publieke radio

Dat de publieke omroep nog heel veel kan leren van de Duitse, Vlaamse en Britse
nationale zenders ben ik het volledig mee eens. In het artikel van Jan Bouwens
(O&D, 21 september) werd alleen gesproken over het lage niveau van de meeste
programma's van de publieke Nederlandse televisie. Publieke radio is voor het
overgrote deel van een nog dramatischer niveau.

Zo'n zes zenders doordrenkt met herrie en de dictatuur van de reclame. Luister
door de week eens naar Radio 1 in de ochtenduren. Dan ben ik blij dat er nog
steeds serieuze ochtendkranten zijn die hun lezers op niveau weten te waarderen.

Het wordt hoog tijd dat de publieke omroep zoals die nu is op de schop gaat: weg
met de dictatuur van de reclame en en weg met de programma's die net zo goed
door de echte commerciële omroepen kunnen worden uitgezonden. Wellicht dat de
politiek daar nu eens rijp voor is.

Pieter Broers, 't Veld

Film over Mohammed

Slecht acterende mannen met aangeplakte baarden in een film die op het eerste
gezicht aan een vroege Monty Python doet denken hebben heel wat moslims tot
grote toorn gebracht. Inmiddels zijn er al tientallen doden gevallen.

Je moet misschien een moslim zijn om echt te begrijpen hoe beledigend kritiek op
en zelfs al het in beeld brengen van de profeet Mohammed is. Wij begrijpen het
niet maar het is fatsoenlijk om andersdenkenden niet nodeloos te kwetsen. Die
film had dus beter achterwege kunnen blijven. Maar rechtvaardigt die belediging
moord? Natuurlijk niet!

De Arabische pers, en ook de Turkse en Iraanse media kennen zelf geen enkele
terughoudendheid als het gaat om het beledigen en beschuldigen van
andersdenkende groeperingen. De joden voorop natuurlijk in vrijwel alle
islamitische landen, maar ook de Bahai en de Zoroasters in Iran en de kopten in
Egypte moeten het zwaar ontgelden, net zoals de Koerden in Turkije, christenen
in Pakistan, de soenni's in de sjiitische pers en omgekeerd.

Die artikelen en films worden in de westerse pers niet vaak getoond of
aangehaald maar de diepste beledigingen en de vaak allerzotste maar wel heel
gevaarlijke beschuldigingen zijn aan de orde van de dag.

Ron van der Wieken, Amsterdam

LOAD-DATE: September 21, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              64 of 200 DOCUMENTS



                                 de Volkskrant

                           22 september 2012 zaterdag

Waarom de onvrede hier zo veel groter is

BYLINE: Rutger Bregman

SECTION: Vonk; Blz. 12

LENGTH: 2004 woorden


Hoe komt het dat het met het ongenoegen in Nederland zo veel erger is gesteld
dan in landen om ons heen? De politiek is hier een mengelmoes van inhoud en
entertainment. En feiten tellen minder dan gevoel. Door Rutger Bregman

'Zelfbeklag, klagen en kritiek staan in hoog aanzien in de vaderlandse
geschiedenis', aldus historicus Herman Pleij in zijn Kleine
mentaliteitsgeschiedenis van de Nederlander. Neem alleen al het Wilhelmus. Dat
is geen pompeus volkslied over de glorie van de natie, maar eerder een klagerige
hymne over Willem van Oranjes tegenslagen.

En sinds tien jaar staat het zwart op wit. Onze chagrijnige 'volksaard' is niet
louter folklore meer hij duikt nu ook op in de statistieken.

Nergens in Europa bestaat zo'n groot gat tussen wat mensen verwachten van de
nationale economie en hun eigen financiële situatie. Volgens recente cijfers van
het Sociaal en Cultureel Planbureau (SCP) denkt slechts 30 procent van de
Nederlanders straks zelf met minder geld te moeten rondkomen. Nergens in Europa
vrezen zo weinig mensen voor hun baan. Maar merkwaardig genoeg maakt maar liefst
64 procent van de Nederlanders zich grote zorgen over de economie als geheel.
Alleen in Portugal en Griekenland zijn er meer zwartkijkers, maar daar zijn veel
meer mensen en niet ten onrechte ook somber over de eigen financiële toekomst.

Nederland staat in de Europese pessimisme-top 3. Dat is bizar, vooral als we ons
realiseren dat Nederland na Luxemburg het rijkste land van de Europese Unie is.
Van welvaart tot welzijn, in vrijwel alle ranglijstjes behoren we tot de
internationale top. Een verslaggever van de Belgische krant De Standaard
verbaasde zich afgelopen week nog over de enorme zorgen die Nederlanders zich
maken over de crisis. 'Het lijkt wel een obsessie.'

Het Schnabel-effect

Het is de economische versie van de paradox die Paul Schnabel, directeur van het
SCP, al in 2004 formuleerde: 'Met mij gaat het goed, met ons gaat het slecht'.
Nergens in Europa gaapt zo'n groot gat tussen de beleving van het 'wij' en het
'mij'. En dat nu al zo'n tien jaar. Schnabels uitspraak is inmiddels bijna een
cliché. Toch is er nog altijd één vraag onbeantwoord: waarom is ons collectieve
chagrijn zo veel groter dan in andere landen?

Let wel: het Schnabel-effect bestaat in veel meer landen. In het Engels wordt
ook wel gesproken van de 'optimism gap'. De gebruikelijke verklaring is dat
mensen optimistischer zijn over zaken waar ze zelf controle op (denken te)
kunnen uitoefenen. Het SCP noemt ook 'de bezuinigingen', 'het besluiteloze
optreden van regeringen' en 'de negatieve berichtgeving in de media'.

Maar bezuinigingen en besluiteloze regeringen maken Nederland niet bepaald
uniek. Ook andere veel genoemde factoren als individualisering, secularisering
en de opmars van het marktdenken verklaren de plotselinge omslag van ongeveer
tien jaar geleden niet. Ze verklaren misschien wel de optimism gap die in het
hele Westen is ontstaan, maar niet waarom Nederland onlangs koploper is
geworden. Zo lijkt Denemarken in economisch, demografisch en sociaal opzicht erg
op Nederland, maar de Deense optimism gap is veel kleiner.

We moeten de verklaring voor het uitzonderlijke Nederlandse chagrijn daarom
ergens anders zoeken: in de aard van ons publieke debat. 'Dat is hier hijgeriger
dan waar ook', zegt Schnabel. 'De Nederlandse politiek is een merkwaardige
mengelmoes van inhoud en entertainment geworden. Ook de publieke omroep is daar
in meegegaan, meer dan in andere landen. Als je Paul Witteman en Jeroen Pauw
tien jaar geleden had verteld dat ze een soort Barend en Van Dorp zouden gaan
maken dan denk ik dat ze met afschuw hadden gereageerd.'

Belangrijke aanwijzing: de veranderingen in het publieke debat kwamen ook zo'n
tien jaar geleden op gang.

De geboorte van het volkschagrijn

Het is al eens geconstateerd door sociologen als Herman Vuijsje en Gabriël van
den Brink: Nederland loopt vaak wat achter, maar áls de dingen hier hun beloop
krijgen, gaan ze ook hard. Dat gold voor de opkomst van de hippies in de jaren
zestig, maar ook voor de Fortuynrevolte, tien jaar geleden.

Achteraf is vaak gesproken over de sluimerende onvrede van de jaren negentig,
waarvoor de managers van Paars doofstom zouden zijn geweest. Maar ook de
onderzoekers van het SCP hebben die vermeende onvrede toen niet opgemerkt. In
1999, gedurende de hoogtijdagen van Paars II, werd nog een torenhoog vertrouwen
in het kabinet, de ambtenarij en de Tweede Kamer gemeten. Volgens de hoogleraar
bestuurskunde Mark Bovens publiceerde alleen het communistische Noord-Korea
vergelijkbare vertrouwenscijfers.

Drie jaar later was het vertrouwen gehalveerd. Toen het SCP in 2002 moest
verklaren hoe deze aardverschuiving tot stand was gekomen, zat het met de handen
in het haar. Dat er al langer enige onvrede bestond over de misdaadbestrijding
en het immigratiebeleid wisten de onderzoekers wel. Maar dat was toch niet
genoeg om de hele boel ineens op zijn kop te zetten? Het planbureau had
bovendien netjes gerapporteerd over de onvrede rondom criminaliteit en
immigratie. Sterker nog, begin 1999 had Schnabel nog een lezing verzorgd met de
titel 'De multiculturele illusie'. Dat was ruim voor Paul Scheffer met zijn
'multiculturele drama' kwam.

Eind jaren negentig viel de onvrede over criminaliteit en immigratie nog in het
niet bij de grote tevredenheid van Nederlanders over hun eigen leven én bestuur.
De val van de Twin Towers, en de tragische dood van Pim Fortuyn deden in korte
tijd de zorgen over criminaliteit en immigratie uitgroeien tot nationale
hoofdbrekens, zoals dat in geen ander land gebeurde.

De kloof

Al tijdens de Fortuyn-revolte begon de discussie over waar het nationale
onbehagen vandaan was gekomen. Het duurde niet lang of de inmiddels beruchte
'kloof tussen de burger en de politiek' werd als belangrijkste boosdoener
aangewezen. Over de remedie bestond grote eensgezindheid: de belevingswereld van
'de gewone man' moest worden binnengedrongen. Politici van links tot rechts gaan
sindsdien tot het uiterste tot Hyves, Ik Hou van Holland, Ibiza en de polonaise
aan toe om de kloof te dichten.

Gek genoeg lijken al deze pogingen eerder tot een nog grotere onvrede te hebben
geleid. Politici zien maar één manier om dichter bij de burger te komen: via de
media. Deze worden gedreven door hun eigen logica, van kijk-, luister- en
oplagecijfers. In die logica doet slecht nieuws het stukken beter dan goed
nieuws. Bij zijn vertrek in 2010 stelde premier Balkenende dat de media 'te
hyperig' zijn geworden. Politicoloog Rens Vliegenthart concludeerde onlangs dat
de aandacht voor conflicten ('gedoe') en de laatste peilingen inderdaad fors is
toegenomen. Sterker nog: er wordt nergens zoveel aandacht besteed aan peilingen
als in Nederland.

Toch is de hyperigheid ook politici zelf aan te rekenen. Zij zijn veel
toegankelijker voor de media dan hun buitenlandse collega's. 'Een premier die
live in een talkshow gaat zitten, dat is elders echt ondenkbaar', denkt Schabel.
'Of denk aan Rutger Castricum, ik ken geen ander land waar ze zo iemand in het
parlement zouden toelaten.' Volgens Schnabel zit het ook in ons politieke
systeem: 'Het partijstelsel zet Kamerleden aan tot het creëren van
mediarelletjes om hoog op de lijst te komen. Zulke perverse prikkels zijn in
Nederland veel sterker dan elders.'

Politiek is drama geworden. Van hoe ver we komen laat de titel van een
standaardwerk over de Nederlandse politieke geschiedenis goed zien: Land van
kleine gebaren. Het boek verscheen in de stilte voor de storm, 1999. De auteurs
konden nog niet bevroeden dat kort daarna niet het kleine, maar het grote gebaar
het Binnenhof zou gaan domineren. Politici worden tegenwoordig om de haverklap
'woedend' of zijn iets 'spuugzat'. Tegenstanders worden weggezet als 'flapdrol',
'gevaarlijk' of 'knettergek'.

Symbolisch was het verwijderen van de schrapbepaling uit het Reglement van Orde
in 2001. Die was ervoor bedoeld om ruw taalgebruik te kunnen verwijderen uit de
Handelingen der Tweede Kamer. In het veranderde medialandschap was de bepaling
overbodig geworden, maar het censureren van grove taal werd ook niet meer van
deze tijd geacht.

Regentencultuur

Nederlandse politici zijn dus wel erg ver gegaan in hun pogingen dichter bij de
burger te komen. Toch duikt ook de oorspronkelijke verklaring voor het
volkschagrijn nog op: het zou liggen aan onze hardnekkige 'regentencultuur'. Het
lijkt tegenstrijdig, maar is dat juist niet.

In tegenstelling tot veel andere landen heeft Nederland geen gekozen
burgemeester en geen referendum. Dat wreekt zich vooral op onderwerpen waar een
diepe kloof gaapt tussen de gemiddelde Nederlander en de, doorgaans
hoogopgeleide, Tweede Kamer. In de jaren negentig waren dat criminaliteit en
immigratie, nu is het vooral Europa. Er is geen betere statistische voorspeller
van politieke opvattingen dan het opleidingsniveau. Nemen we een stelling als
'Het EU-lidmaatschap is een goede zaak', dan levert iedere tree op de
onderwijsladder extra instemming op. Van de laagstopgeleiden is 32 procent het
ermee eens, van de hoogstopgeleiden 79 procent.

Schnabel denkt dat het een teveel aan democratie is, waardoor de onvrede
gemakkelijker zijn politieke uitdrukking vindt dan in het buitenland. 'In
Nederland kan iedereen zomaar een partijtje beginnen als hij ergens mee zit. Wij
zijn een van de weinige landen zonder kiesdrempel.'

Maar er is ook een andere kant: de onvrede is, tot aan het snel mislukte
gedoogavontuur, nauwelijks omgezet in politieke macht. Dat is een groot verschil
met bijvoorbeeld Denemarken, een land dat veel op Nederland lijkt. Terwijl in
Nederland Fortuyn werd vermoord en de LPF ten onder ging, werd de onvrede van de
Denen snel in beleid vertaald. Al in 2001 kwam de Deens Volkspartij in een
gedoogrol terecht, mét haar anti-immigratie agenda. Misschien nog wel
belangrijker is dat de Denen hun eigen munt hebben behouden en veel vaker
referenda organiseren. Het enige Nederlandse referendum (over de Europese
Grondwet) was een farce, want even later werd het Verdrag van Lissabon
(praktisch diezelfde grondwet) alsnog doorgevoerd. Zonder referendum.

Het lijkt erop dat Nederland in het slechtste van twee werelden is beland.
Politici die zeggen de kloof te willen overbruggen, schuiven gewillig aan bij
RTL Boulevard, maar als het erop aankomt blijven ze regenten en nemen ze het
volk op cruciale punten niet serieus.

Gevoelens tellen wel

De economische crisis mag nu dan onze 'obsessie' zijn, het Schnabel-effect is
nog altijd het sterkste als het over 'het samenleven' gaat. Ook dat is een
unicum in Europa. Bij 'het samenleven' moeten we denken aan 'de groeiende
intolerantie en onverdraagzaamheid', 'het gebrek aan respect', 'asociaal gedrag'
en 'de ik-cultuur'. Schnabel: 'Het gaat altijd om de verloedering bij de ander
en dan vooral bij mensen buiten de eigen buurt en kennissenkring.' Nederlanders
vinden hun eigen buurt bijvoorbeeld best schoon. Maar hoe verder de buurt weg
is, hoe smeriger ze hem vinden.

'Feiten tellen minder dan gevoel', verzucht Schnabel. Toen onderzoeksbureau
Motivaction hem in 2002 verweet ouderwetse onderzoeksmethoden te hanteren,
reageerde hij in Trouw dat hij niet inzag 'hoe de overheid beleid zou moeten
voeren op basis van het gevoelsleven van de burger'.

Maar dat gebeurt nu wel. Zo richt het veiligheidsbeleid zich inmiddels ook op de
onveiligheidsgevoelens. In lijn met het Schnabel-effect gelooft de overgrote
meerderheid dat Nederland onveiliger is geworden in de afgelopen tien jaar. Maar
mensen zijn zich persoonlijk juist steeds veiliger gaan voelen wat weer
correspondeert met de forse afname van de criminaliteit in dezelfde periode.

Gevoelens als uitgangspunt voor beleid: ook dat is een Nederlands unicum. Maar
zo'n aanpak verwart het symptoom met de ziekte. De gevoelenskloof is ontstaan
door technocraten die dicht tegen de kiezer leken aan te schurken, maar als het
erop aankwam niet thuis gaven. Een oppervlakkig gevoelensbeleid zal ons dan ook
niet uit de internationale top van doemdenkers kunnen halen.

Chagrijn Nederland in de pessimisme-top-3

LOAD-DATE: September 21, 2012

LANGUAGE: DUTCH; NEDERLANDS

GRAPHIC: Nederlandse politici schuiven makkelijk aan in talkshows of doen mee
aan spelprogramma's. Vanaf linksboven met de klok mee: premier Mark Rutte,
SP-leider Emile Roemer, toenmalig PvdA-voorman Job Cohen en PVV-leider Geert
Wilders. Foto's ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              65 of 200 DOCUMENTS



                                 de Volkskrant

                          20 september 2012 donderdag

De nieuwe Tweede Kamer: te oud en te slim

BYLINE: Tekst Maartje Bakker en Irene de Pous Illustratie Willum Morsch

SECTION: Ten Eerste; Blz. 4

LENGTH: 438 woorden


Vandaag wordt de nieuwe Tweede Kamer beoedigd. Maar weerspiegelt deze Kamer wel
de samenleving? En hoe zit dat met de fracties? Tekst Maartje Bakker en Irene de
Pous Illustratie Willum Morsch

Honderdvijftig volksvertegenwoordigers treden vandaag aan. De meesten zijn oude
bekenden, eenderde is nieuw. Ze zouden bij elkaar het volk  u dus  moeten
vertegenwoordigen. Toch lukt dat de vandaag aangetreden generatie slechts matig.
De Kamerleden zijn te randstedelijk, te hoogopgeleid en een tikkeltje te oud.

De provincies Zuid- en Noord-Holland zijn in de Tweede Kamer
oververtegenwoordigd. Dat is van oudsher al zo, en ook nu komt 57 procent van de
Kamerleden ervandaan, tegen 37 procent van de Nederlanders. Ook Limburg heeft
dit keer niets te klagen: terwijl 7 procent van de Nederlanders in Limburg
woont, heeft 8 procent van de Tweede Kamerleden daar zijn huis staan.

In Noord-Brabant is de scheve verhouding tussen volksvertegenwoordigers en
inwoners het grootst. Er wonen naar verhouding drie keer zoveel mensen als in de
Kamer vertegenwoordigd zijn.

Als het gaat om opleidingsniveau lijkt de Tweede Kamer in geen enkel opzicht op
Nederland. In de Kamer is 95 procent hoger opgeleid, in het land is dat 28
procent. Het percentage hoogopgeleide Nederlanders stijgt weliswaar, maar de
toename in de Kamer is door het volk niet bij te houden. In 1970 waren er 34
Kamerleden met alleen middelbaar of basisonderwijs, in 2006 nog 14 en met deze
lichting halveert dat aantal naar 7. Zelfs die zeven probeerden het vaak wel in
het hoger onderwijs, maar haakten voortijdig af.

Ook qua werkervaring is de scheefgroei groot. Zo werkt 20 procent van de
beroepsbevolking in de handel en vervoerssector, maar slechts twee Kamerleden
hadden in die sectoren een baan voordat ze naar het Binnenhof kwamen. De
industrie is dankzij de VVD iets beter vertegenwoordigd.

Met de zorg, een sector waarover in de campagne veel te doen was, is het niet
beter gesteld. Drie Kamerleden hadden voor hun vertrek naar Den Haag een baan in
de zorg, terwijl een op de zeven Nederlanders in deze sector werkzaam is. De
onderwijswereld weet iets beter door te dringen in de Kamer, met vijf
ervaringsdeskundigen.

Waar werkten al die Kamerleden dan wel?

Vaak waren ze al bezig voor de publieke zaak, bij ministeries of als
burgemeester, wethouder, ambtenaar of rechter. Samen werkten ze bijna zeven keer
zo vaak in overheidsdienst als de gewone Nederlander.

Vrouwen maken de overstap naar het Kamerlidmaatschap minder snel: terwijl meer
dan de helft van de Nederlanders vrouw is, overheersen op het Binnenhof, met 60
procent, de mannen.

Met medewerking van Maarten Keulemans.

LOAD-DATE: September 19, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              66 of 200 DOCUMENTS



                                 de Volkskrant

                           19 september 2012 woensdag

Goed verhaal GroenLinks valt moeilijk in crisistijd

BYLINE: Dick Pels Pepijn Vloemans

SECTION: Opinie en Debat; Blz. 31

LENGTH: 908 woorden


GroenLinks GroenLinks is een groene, linkse en vrijzinnige partij. Maar de
partij moet haar idealen overtuigender uitdragen.

Voor Anne Zeven (O&D, 14 september) is duidelijk waar het dramatische verlies
van GroenLinks aan te wijten is: de partij is ideologisch dolende. Het
gezamenlijke verhaal ontbreekt, de partij blijft hangen in vage idealen, er is
geen stevig waardenfundament dat haar politieke standpunten draagkracht geeft.
Die verklaring is gemakzuchtig en kortzichtig. GroenLinks vertegenwoordigt al
meer dan twintig jaar een uniek groen, links en vrijzinnig geluid. Als zodanig
maakt zij deel uit van de Europese Groene Partij: de eerste transnationale
partij van ons continent.

Het verhaal van GroenLinks steunt op drie diepe overtuigingen. Te beginnen met
groen: daarin verschillen we van het 'biefstuksocialisme' van andere linkse
partijen zoals de SP en de PvdA. Deze partijen staan een smalle, materiële
invulling van vooruitgang voor. GroenLinks staat voor een breder
welvaartsbegrip, waarin gezondheid, onderwijs en milieu allemaal moeilijk in
geld uit te drukken zwaarder worden aangeslagen dan economische groei. Welvaart
betekent veel meer dan het financieel meetbare je hebt weinig aan de
schijnzekerheden van pensioenen en hypotheken als de soortenrijkdom op aarde en
de stabiliteit van de atmosfeer bedreigd worden. Er zal elders op aarde en door
latere generaties betaald worden voor het goedkoop vliegen en voordelig vlees
eten. Die rekening wil GroenLinks eerlijk presenteren aan de kiezer. Daarom
speelde het principe 'de vervuiler betaalt' een grote rol in de campagne: van
het afschaffen van de miljardensubsidies op fossiele brandstoffen tot het
promoten van duurzaam kraanwater in de horeca. Nog nooit heeft GroenLinks zo
overtuigend ingezet op de noodzaak van een groene, circulaire economie als in
deze campagne.

GroenLinks vertelt daarnaast al jaren dat de hardwerkende Nederlander niet beter
is dan de vrijwillig of in deeltijd werkende Nederlander. Dat vrouwen pas
professioneel kunnen floreren als kinderopvang en brede scholen beter en
goedkoper worden. Dat bankiers ten dienste moeten staan van de samenleving en
niet andersom. Dat eerlijke kansen voor iedereen betekent dat je moet investeren
in toegankelijke scholen met excellent onderwijs of je nu in Wassenaar of
Slotervaart bent geboren. En dat we in deze crisistijd niet moeten bezuinigen,
maar investeren in duurzame projecten zoals woningisolatie, die direct zinvolle
banen scheppen en tot een schoner Nederland leiden. Deze overtuigingen maken ons
links.

Ook werpt GroenLinks zich consequent op voor de emancipatie van het individu en
beschermt zij mensen die niet tot de mainstream behoren ook al levert dat weinig
electoraal succes op. Zo strijdt GroenLinks al jaren voor de emancipatie van
mensen met een beperking via het persoonsgebonden budget, tegen discriminatie
van homo's en lesbiennes en voor het kinderpardon. Deze overtuigingen maken ons
vrijzinnig en progressief.

GroenLinks is dus een groene, linkse en vrijzinnige partij. Dat staat als een
huis en wordt breed gedeeld door leden én politici. Maar GroenLinks heeft zich
in deze crisistijd wellicht onvoldoende gerealiseerd dat deze waarden stuk voor
stuk een hardere kritiek op het kapitalisme en de neoliberale cultuur nodig
maken. Dat geldt voor de groene kritiek op de groei- en consumptieverslaving: zo
is het nu onduidelijk of GroenLinks pleit vóór groene groei of juist grenzen aan
de groei wil stellen. Maar ook de linkse kritiek op de inkomensongelijkheid en
de graaicultuur mag idealistischer doorklinken. GroenLinks moet een helderder
verhaal hebben over de sociale bescherming van economische verliezers. De
noodzakelijke transitie naar een groene economie en de individualisering van de
arbeidsmarkt moeten worden opgevangen door een nieuw pakket van sociale
zekerheden en een duidelijker inzet op eerlijk delen. GroenLinks moet haar
groene en linkse idealen overtuigender uitdragen.

Ook de vrijzinnig-democratische waarden van GroenLinks vereisen een scherpere
kritiek op de neoliberale ik-cultuur en de harde rechtse meritocratie van 'eigen
schuld, dikke bult'. Ook hier gaat het om grenzen aan de doorgeschoten vrijheid.
GroenLinks wil dat mensen hun leven in eigen regie nemen, maar dat is iets
anders dan de ik-soevereiniteit van snelwegscheurende liberalen en scheldende
populisten. Het gaat immers ook om de regie over ons collectieve leven en over
solidariteit. GroenLinks moet haar emancipatiestreven van het individu
combineren met een moraal van zelfbegrenzing en matiging.

Kortom, de waarden en het verhaal staan er in grote lijnen. Maar het is moeilijk
gebleken ze te slijten in tijden van crisis, als mensen vooral met hun
portemonnee stemmen. GroenLinks kan het zich aanrekenen dat de partij er
onvoldoende in is geslaagd de Nederlandse burgers te winnen voor het verhaal van
de 'Green New Deal': direct duurzame banen scheppen door te investeren in
duurzame energie en huizenisolatie en op Europees niveau banken te beteugelen.
Dat is voor een deel haar eigen schuld, vanwege intern gerommel en gezeur. Maar
de idealen van GroenLinks zijn nog steeds springlevend en actueel, ook elders in
Europa, en verdienen het vertegenwoordigd te worden met duurzaam dubbele cijfers
in de Tweede Kamer.

Dick Pels is directeur en

Pepijn Vloemans is medewerker van het wetenschappelijk bureau van GroenLinks.

Waarden van GroenLinks vereisen een hardere kritiek op neo-liberale cultuur

LOAD-DATE: September 18, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              67 of 200 DOCUMENTS



                                 de Volkskrant

                           18 september 2012 dinsdag

Het mooiste buurmeisje út Fryslân krijg je niet gek Doutzen Kroes

BYLINE: Door Jan Tromp

SECTION: Uitgelicht; Blz. 18

LENGTH: 1487 woorden


Straks presenteert een van de best betaalde wereldmodellen, 'onze' Doutzen Kroes
(27) het Gala van de Nederlandse Filmdagen. Ze vindt het eng, maar ach, dat was
New York eerst ook. Door Jan Tromp

Zo ziet de scène er ongeveer uit: publiek opeengepakt achter dranghekken langs
Fifth Avenue, fotografen opeengepakt achter een wit schuttinkje, sterren over de
rode loper van het Metropolitan Museum of Art, jurken die je geweldig kunt
noemen of maf of afstotend. De Met Ball 'to celebrate fashion' is in Amerika
naast de uitreiking van de Oscars vermoedelijk de grootste uitstalling van
glitter en glamour die jaarlijks te beleven valt. Anna Wintour, de beruchte
hoofdredactrice van Vogue, gaat voorop in de stoet van celebrities; ze zijn
zonder uitzondering 'utterly glamorous'.

Cameron Diaz gaat in een lange zilverkleurige jurk van zijde van Stella
McCartney, Gwyneth Paltrow heeft gekozen voor een verbijsterende, rugloze
creatie van Miuccia Prada, Beyoncé valt regelrecht tegen in haar doorzichtige
Givenchy, er is een koninklijke Renée Zellweger, Scarlett Johansson toont een
zinnelijke Dolce & Gabbana, ach, wat valt er adembenemend veel te zien, begin
mei op die rode loper in New York Ronnie Wood van de Stones met de 40 jaar
jongere Sally Humphreys aan zijn arm, ontwerpster L'Wren Scott die haar oude
liefde Mick Jagger meeneemt.

En kijk eens aan, daar heb je Doutzen Kroes uit het dorp Eastermar, gemeente
Tytsjerksteradiel, Friesland.

Ze verschijnt in een Roland Mouret, met de ontwerper zelf aan haar zijde. De
tang heeft haar prachtige haar in een twenties-stijl gekruld. Ze laat zichzelf
als een klassieke schoonheid zien. Twee weken later op het Amfar Gala in Cannes
is ze een frisse meid, pril als het voorjaar. Een maand later, op de omslag van
de Franse Vogue zien we een vrouw van de wereld, niet voor de poes.

Doutzen Kroes (27) behoort tot de top-5 van de meest begeerde en best betaalde
modellen in de wereld. Men zegt dat ze ongeveer zes miljoen dollar (3,8 miljoen
euro) per jaar verdient.

Ze vindt het zelf ook wel een beetje raar, zoveel geld voor een leuke toet. Ze
is de eerste om te bevestigen dat het uiterlijk wordt overgewaardeerd. De
glimmende foto's en de stralende commercials zijn de uitkomst van heel veel
visagie, urenlange styling en eindeloze shoots op een Bountyeiland. 'Het is niet
eerlijk', zegt ze dan.

Vorig jaar nam ze een rol aan in de film Nova Zembla van Reinout Oerlemans. Ze
zoekt naar nieuwe wegen. Over twee weken presenteert Doutzen Kroes het Gala van
de Nederlandse Filmdagen, samen met cabaretier Jandino Asporaat. Het feest wordt
rechtstreeks uitgezonden door de VPRO. Ze weet dat ze zenuwachtig zal zijn, maar
ze vindt dat ze het moet proberen. Asporaat stond te juichen toen hij hoorde dat
hij met Doutzen op het podium mocht staan. De onderhandelingen met de VPRO over
zijn vergoeding waren een bagatel. 'Ik zei gelijk: voor drie consumptiebonnen
doe ik het ook.'

Volgens de kenners van de modellenbusiness draaien mannen zich om als ze haar
over straat zien gaan, vrouwen trouwens ook. Wat maakt Doutzen Kroes zo mooi?
Sarah Keller, directeur van het Amsterdamse bureau dat Doutzen ontdekte, noemt
de symmetrie van haar gezicht, het haar, de wenkbrauwen, het kleine neusje, de
volle lippen, de gave huid en, het moet gezegd, ook de kont.

Heidi Klum, het beroemde Duitse model heeft als maten 86 (boezem), 61 (taille)
en 86 (heupen). De Tsjechische Karolina Kurkova, ook zo'n grote naam, scoort 84,
58 en 87. Doutzen Kroes gaat daar ruim overheen met 89 voor de boezem, 62 voor
de taille en een royale 93 voor de heupen. Is ze niet te dik? Ze vindt zelf dat
ze geluk heeft gehad zo hoog te kunnen stijgen met haar relatief struise figuur.
Zelf is Doutzen niet zo te spreken over haar tenen. Onder haar kont lijdt ze
niet. Veel van haar collega's houden van tijd tot tijd gewoon op met eten. Daar
begint ze niet aan: 'Als je van jezelf houdt, kun je dat ook niet.'

Het is grappig om te zien hoe mooi ze wordt gevonden door de gewone Nederlander,
ook door vrouwen. Op het internetforum van Viva is ze uitgebreid besproken.
Lieke80 schreef: 'Ik vind haar zo'n verwonderlijk mooi meisje! Echt niet normaal
meer. Ik zag haar weleens op foto's, maar op tv vond ik haar echt super knap.'
Homegirl meende: 'Als ik lesbisch was of een man en hetero  dan zou ik het wel
weten!' De treffendste kwalificatie kwam van een zekere Donkeyshot: 'Soort
buurmeisje, maar dan heel goed gelukt.'

Ze was een meisje, een kind nog van 17 toen ze model werd. Ze zou naar de pabo,
ze had foto's ingestuurd om wat bij te verdienen. Volgens het bureau was ze veel
te mooi voor het aanprijzen van spatvrije bakboter en dauwfrisse luchtververser.
Ze moest naar New York en van daaruit de catwalks zien te bereiken van Parijs,
Milaan, Londen en de covers van de internationale modebladen. Dan zouden grote
merken als Victoria's Secret en L'Oréal vanzelf volgen. Dat was het plan en zo
is het ook gegaan.

Vraag niet hoeveel ze heeft gehuild. Op de havo in Drachten was ze een stille
leerling geweest, een verlegen meisje met vlechten in het haar, een beetje bang
voor schoolfeestjes. Wat had ze te zoeken in New York, moederziel alleen? Ze
miste heit en mem, ze miste Rens, haar zus en Tryntsje, haar hartsvriendin. Het
was alsof ze alles had weggegooid. Wat was er met haar gebeurd, waarom had ze
het gedaan? Emmers heeft ze vol gejankt.

Op een zeker moment hield ze zichzelf voor dat het afgelopen moest zijn.
Ophouden met dat gejank. Toen hield het op. Het moet ook meezitten. Ze kreeg een
boeking voor de cover van de Italiaanse Vogue bij topfotograaf Steven Meisel.
Hij vond dat ze 'het gezicht van de nieuwe glamour' had, wat dat ook mocht
betekenen. Als Meisel wat in je ziet, gaat veel vanzelf. Dan zien anderen opeens
ook iets in je. Wat hielp, is dat ze buitengewoon geduldig is op de set,
gedisciplineerd en aardig van karakter. Ze klaagt niet gauw. Van divagedrag is
ze wars. In haar eentje is ze een heel poldermodel.

Het werk is uitdagend, vindt ze, het vereist discipline en concentratie om met
lef over de catwalk te gaan terwijl je hart bonst in je keel. Op het plankier
moet je uitstralen dat je heel de wereld aan kunt met de pink van je linkerhand.
Van haar vader heeft ze geleerd dat je angst de baas moet blijven. Wie angst
voelt, trekt angst aan; laat je dus door angst niet in de maling nemen.

'Je bent een vleesproduct', zegt ze over zichzelf. Ze willen je hebben omdat je
vlees hun bevalt. Ze weet het en het kan haar geen barst schelen. In zekere zin
is het zelfs een geruststelling. Je hoeft niet je best te doen om als persoon in
de smaak te vallen.

Rondom de catwalk zijn de feestjes, en het foute volk. In het tv-programma
College Tour vertelde ze hoe een kerel een duur horloge opdrong aan een
vriendin: 'Het zijn rijke mannen die denken dat ze een modelletje kunnen scoren.
Het erge is dat het ook gebeurt.' Daarom vindt ze 'eigenwaarde' zo belangrijk.
Als ze moest kiezen tussen beroemd met een horloge van een patser of niet
beroemd en geen horloge, zou de keuze niet moeilijk zijn: dan liever naar huis,
naar Friesland.

Daar heeft ze geleerd goed op zichzelf te passen. En op haar lichaam, haar huid.
Geen alcohol, op tijd naar bed. Als je weet dat je volgende week een
lingerie-shoot hebt, ga je in het weekend niet los. Eigenwaarde is een woord dat
haar op de lippen ligt bestorven. Dikwijls willen ze je ook wel min of meer
naakt hebben in een fotoreportage. Op zichzelf is er niks tegen naakt. Maar je
moet wel weten hoe en waarom en waarvoor. Als je er eigenlijk niet voor voelt,
moet je het niet doen. Dat is heel belangrijk voor je eigenwaarde, zegt ze dan.
Dat je niet zomaar alles van jezelf weggeeft.

Ze heeft het vermogen zichzelf te blijven in een omgeving die ontwrichtend
werkt. Voor een niet onbelangrijk deel leeft ze in een wereld van make belief:
'O schat, wat zie je er fantastisch uit. Wat vind je van mij?' Ze vindt het
leuk, zolang ze het niet serieus hoeft te nemen.

Ze is een wereldster die dorpsmeisje is gebleven. Doutzen Kroes is van
Friesland, zoals Epke Zonderland van Friesland is. Die Epke lijkt hetzelfde te
hebben als Doutzen: wereldberoemd en blij met de bekendheid, maar resistent
tegen inbeelding en poeha. Waar ze komen, stralen als vanzelf de schijnwerpers.
Het is niet dat ze zich niet bewust zijn van al die aandacht. Het is meer dat ze
zelf als eerste hun schouders ophalen: drukte om niets.

1985  geboren in Eastermar (Oostermeer), Friesland

2003 havo-diploma

2003  verbonden met Paparazzi Model Management in Amsterdam

2006  contract met cosmeticabedrijf L'Oréal

2007  contract met lingerieketen Victoria Secret

2008  met twee foto's in Pirellikalender

2009  ambassadeur Dance4life, tegen hiv en aids

2011 filmdebuut in Nova Zembla

Doutzen Kroes is getrouwd met dj

Sunnery James. Ze hebben een zoon, Phyllon.

Ze is geduldig op de set, gedisciplineerd, aardig en ze klaagt niet gauw. Van
divagedrag is ze wars. In haar eentje is ze een heel poldermodel

LOAD-DATE: September 17, 2012

LANGUAGE: DUTCH; NEDERLANDS

GRAPHIC: Boven: Doutzen Kroes bij een pas-sessie voor Victoria's Secret, New
York, 2008. Onder: acterend als Catharina Plancius in de film Nova Zembla, 2011.
Foto AP Doutzen Kroes op de rode loper bij de vertoning van de film Des Hommes
et des Dieux op het 63ste Film Festival in Cannes in 2010. Foto Eric Gaillard /
Reuters

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              68 of 200 DOCUMENTS



                                 de Volkskrant

                           15 september 2012 zaterdag

Focus op Nederlands verleden

BYLINE: Van onze verslaggever Erik van den Berg

SECTION: Binnenland; Blz. 11

LENGTH: 422 woorden


Anders dan de genomineerden in 2011, gaat het bij de vijf boeken die dit jaar
meedingen naar de Libris Geschiedenis Prijs vooral over nationale thema's.

Van onze verslaggever

Erik van den Berg

amsterdam Een generaal, een anarchist, de Holocaust, de katholieke kerk en de
Middeleeuwen. Dat zijn de onderwerpen van de vijf boeken die vandaag zijn
genomineerd voor de Libris Geschiedenis Prijs 2012. De prijs van 20.000 euro
bekroont historische boeken voor een breed publiek en is mede een initiatief van
de Volkskrant.

De genomineerde boeken zijn:

Bart van der Boom: 'Wij weten niets van hun lot' - Gewone Nederlanders en de
Holocaust.

Jos Palm: Moederkerk - De ondergang van Rooms Nederland.

Peter Raedts: De ontdekking van de Middeleeuwen - Geschiedenis van een illusie.

Jan Willem Stutje: Ferdinand Domela Nieuwenhuis - Een romantische revolutionair.

H.L. Wesseling: De man die nee zei - Charles de Gaulle, 1890-1970.

De nominaties wijken opvallend af van die van vorig jaar. Toen hadden vier van
de vijf voorgedragen boeken een buitenlands thema en ging de prijs naar Kameraad
Baron van Jaap Scholten, over de Transsylvaanse aristocratie.

Dit jaar ligt de nadruk juist op Nederlandse onderwerpen. Bart van der Boom
onderzocht aan de hand van 170 dagboeken wat 'gewone' Nederlanders in de Tweede
Wereldoorlog wisten van de Holocaust. Jos Palm schreef een persoonlijk betrokken
verhaal over de aftakeling en ondergang van rooms-katholiek Nederland. En Jan
Willem Stutje wijdde een biografie aan de charismatische anarchist en
'verlosser' Ferdinand Domela Nieuwenhuis.

De uitzonderingen zijn De ontdekking van de Middeleeuwen, waarin Peter Raedts
laat zien hoe in Europa steeds anders is aangekeken tegen de Middeleeuwen, en De
man die nee zei van H.L. Wesseling, een biografie van generaal en president
Charles de Gaulle, de 'grootste Fransman aller tijden'.

De Libris Geschiedenis Prijs wordt uitgereikt tijdens de Nacht van de
Geschiedenis op zaterdag 27 oktober in het Rijksmuseum in Amsterdam.

De jury staat dit jaar onder leiding van Pieter Broertjes, burgemeester van
Hilversum en voormalig hoofdredacteur van de Volkskrant. De overige juryleden
zijn Henri Beunders, hoogleraar geschiedenis van maatschappij, media en cultuur;
Carla Boos, oud-eindredacteur NTR-televisie; Martine Gosselink, hoofd afdeling
geschiedenis Rijksmuseum; Johannes Houwink Ten Cate, hoogleraar holocaust- en
genocidestudies; Martin Sommer, redacteur van de Volkskrant en Frans Smits,
hoofdredacteur van het Historisch Nieuwsblad.

boeken:

Hans Wansink over de nominaties.

LOAD-DATE: September 14, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              69 of 200 DOCUMENTS



                                 de Volkskrant

                           15 september 2012 zaterdag

De kroon op een halve eeuw werk Recensies;
Nominaties Libris Geschiedenis Prijs

BYLINE: Door Hans Wansink

SECTION: Boeken; Blz. 2

LENGTH: 1822 woorden


Wat de vijf genomineerde auteurs voor de Libris Geschiedenis Prijs 2012 laten
zien, is dat geschiedschrijving op zijn best literatuur is: scheppend proza. Dat
betekent niet dat de historicus erop los kan fantaseren, maar wel dat hij als
verteller in zijn boek aanwezig is. Door Hans Wansink

Op 22 juni 1940 tekende generaal Huntzinger namens Frankrijk een wapenstilstand
met de Duitsers, die het Franse leger in zes weken hadden verslagen. Volgens het
opperbevel had het geen zin de strijd voort te zetten. Charles de Gaulle,
generaal in het Franse leger, was het daar niet mee eens. Hij vond dat de
regering naar Algerije moest uitwijken om vandaar de oorlog voort te zetten.
Frankrijk was weliswaar op eigen grondgebied verslagen, maar zo redeneerde De
Gaulle dat gold niet voor de soldaten in het koloniale imperium dat zich in
Afrika, Azië en het Caribisch gebied uitstrekte. De generaal stond alleen, hij
beschikte slechts over enkele tientallen soldaten, en was aangewezen op de
gastvrijheid van de Britse regering in Londen. Toch riep hij op de strijd voort
te zetten. Op 2 augustus 1940 werd De Gaulle door een Frans tribunaal ter dood
veroordeeld wegens muiterij en landverraad.

Vier jaar later, op 26 augustus 1944, schreed De Gaulle aan het hoofd van de
geallieerde troepen het bevrijde Parijs binnen. De Franse strijdkrachten waren
uitgegroeid tot een half miljoen man. Henk Wesseling beschrijft glashelder de
fascinerende lange mars van De Gaulle van Londen naar Frans Afrika beneden de
Sahara, Noord-Afrika, Italië en uiteindelijk naar Frankrijk. De Gaulle was
voortdurend verwikkeld in conflicten met Churchill en Roosevelt en met zijn
rivalen in het leger van de Vrije Fransen. De eigengereide generaal komt bij
Wesseling uitstekend uit de verf. Maar we leren ook precies wat we nodig hebben
over het verloop van de oorlog in Afrika en het Midden-Oosten. En na 1945 over
de onmacht van de politieke klasse in de instabiele Vierde Republiek.

Met zijn biografie De man die nee zei heeft Henk Wesseling vele lezers die De
Gaulle eigenlijk al vergeten waren enkele aangename én leerzame zomeravonden
bezorgd. Om de lezer zijn verhaal in te trekken, begint de 75-jarige historicus
met een verslag van het bezoek dat hij in 1983 bracht aan De Gaulles woonplaats,
Colombey-les-Deux-Églises, 'dat overigens maar één kerk heeft'. Midden in het
boek last Wesseling een hoofdstuk in waarin hij een dag uit het leven van de
president van Frankrijk beschrijft. De Gaulle 'ontbeet naar goed Frans gebruik
in zijn slaapkamer, zij het niet, zoals Winston Churchill, in bed. Dat ontbijt
was, naar slecht Frans gebruik, zeer summier (thee en een toastje)'. Vervolgens
'nam hij een uur om zich te ergeren aan de ochtendbladen'. Zo lees je wel door.

Wesseling citeert herhaaldelijk uit de literatuur en uit het werk van De Gaulle
zelf, geeft de feiten bondig en exact weer, maar het blijft de De Gaulle van
Wesseling. Tegelijkertijd profiteer je als lezer van ruim een halve eeuw kennis
en inzicht in de wereldgeschiedenis die Wesseling in zijn wetenschappelijke
loopbaan heeft opgebouwd. De man die nee zei is om die reden de kroon op zijn
werk.

De studie van Peter Raedts gaat niet over de Middeleeuwen zelf, maar over de
manieren waarop dat volgens de auteur veronachtzaamde tijdvak in de eeuwen
daarna voor allerlei doeleinden is gebruikt. De humanisten deden in de zestiende
eeuw de duizend jaar die aan de Renaissance voorafgingen in de ban als de
'onderbuik van de Verlichting', met vampiers in duistere krochten waar het licht
van de rede niet kon doordringen. Maar vanaf 1760 werden de Middeleeuwen door de
filosofen van de Romantiek geïdealiseerd als het tijdperk van de ruwe eenvoud,
het zinnelijke en intuïtieve, het authentieke. Zeer geschikt bleken de
Middeleeuwen ook voor de nationalisten een eeuw later: op zoek naar het eigene
van de natie, of die nu Duits, Brits of Frans was, kwam men vanzelf in de
Middeleeuwen uit.

Raedts oogstte bewondering, maar ook kritiek met zijn intellectuele tour de
force. Opmerkelijk is dat zijn verhandeling, die veel van de lezer vergt, in een
jaar maar liefst zes drukken beleefde. In een interview in NRC Handelsblad gaf
de auteur als verklaring: 'De spanning tussen wat wij in de achttiende eeuw
begonnen ratio, individualisme, liberalisme, industrialisatie en de nadelen
daarvan verlies van gemeenschap, verlies van identiteit, oppervlakkigheid,
teloorgang van authenticiteit die spanning is blijven bestaan. Mijn boek gaat
over de angsten en dreigingen die modernisering van de samenleving met zich
meebrengt.'

Kan de Libris Geschiedenis Prijs 2012 Wesseling nog ontgaan? Misschien wel, want
Bart van der Boom is de andere grote kanshebber. Van der Boom heeft jaren
gewerkt aan een zeer belangwekkend project, namelijk aan het weerleggen van wat
onder historici bekendstaat als de mythe van de schuldige omstander. Volgens die
voorstelling van zaken was de Nederlandse bevolking onverschillig, passief en
dus medeplichtig aan het uitmoorden van de Joodse medeburgers door de nazi's.

Was het hoge percentage uit Nederland weggevoerde Joden te wijten aan het de
andere kant op kijken door de rest van de bevolking? Het klinkt aannemelijk,
maar die onverschilligheid veronderstelt dat de omstanders wisten, of konden
weten, wat er met de weggevoerde Joden in de kampen gebeurde.

Veel historici, onder wie Loe de Jong, zijn er altijd van overtuigd geweest dat
men weliswaar vermoedde dat de Joden onder zeer zware omstandigheden in Polen
tewerkgesteld zouden worden, maar dat men in bezet Nederland niet wist dat de
Joden onmiddellijk na aankomst in Auschwitz werden vermoord. Dat verklaart
waarom heel wat Joden die konden onderduiken, dat niet deden in de
veronderstelling dat de onderduik riskanter was dan het gedwongen vertrek naar
de kampen.

Vanaf de jaren negentig wordt aan dit historische beeld steeds minder geloof
gehecht. Al dan niet uit antisemitisme keken de Nederlanders weg, lieten ze hun
Joodse medeburgers in de steek om ze lafhartig te laten uitmoorden. Kortom:
Nederland deportatieland.

In zijn studie toont Van der Boom de onhoudbaarheid van deze visie aan. Het
pièce de résistance van zijn boek vormen de 164 dagboeken van Joodse en
niet-Joodse Nederlanders tijdens de oorlog. Uit die dagboeken blijkt dat gewone
Nederlanders niet onverschillig stonden tegenover de Jodenvervolging en dat zij
niet wisten dat de meeste weggevoerde Joden bij aankomst werden gedood. Van der
Boom geeft deze bevindingen een plaats in een omvattende uiteenzetting over het
gedrag van de daders, de slachtoffers en de omstanders, de stemming in bezet
Nederland, de berichtgeving en de daarop gebaseerde kennis, de stand van het
historisch onderzoek en de betrouwbaarheid van de bronnen.

Van der Boom corrigeert, nuanceert, interpreteert bestaand materiaal opnieuw en
probeert het gedrag van Nederlanders ten tijde van de oorlog beter te begrijpen.
Dat is niet het einde van de discussie, laat staan een eerherstel. Een
definitief verhaal over Nederland tijdens de Tweede Wereldoorlog zal er nooit
komen. Maar met het onderzoek van Van der Boom en de collega's op wie hij
steunt, kunnen we het debat wel minder emotioneel en beter geïnformeerd voeren.

Bij Jos Palm thuis in Zeddam kwamen vijftig jaar geleden geluiden de huiskamer
binnen die wezen op verandering: de Beatles, de Stones, Cliff Richard. Maar ook
de zingende non Soeur Sourire met haar wereldhit Dominique en Wim Sonneveld als
Frater Venantius.

Vader Palm moest niets hebben van zelfs de mildste grapjasserij over paus en
kerk. Maar toen kwam bisschop Bekkers van Den Bosch op de buis. Niet zoals
vroeger in vol ornaat vanuit de kathedraal, maar in eenvoudig zwart priesterpak.
Hij begon, schrijft Palm, 'plotseling vreemde en ongewone dingen te zeggen,
dingen die hij wellicht zelf ook niet helemaal begreep, maar die hem voor even
bevrijdden van de benauwdheid van de onverzettelijke leer die hij geacht werd
uit te dragen. Hij zei dat gezinsuitbreiding een gewetenszaak was, waarin
niemand treden mag.'

Moeder Palm waardeerde het aanvankelijk wel: het werd prettiger en menselijker
in de kerk van de paus en van God. Maar het bleek het begin van het einde en dat
hebben de ouders van de losgeslagen Jos nooit kunnen verkroppen: 'Van
doorsneegelovigen waren ze extreem katholiek geworden, terwijl ze, naar ze
oprecht meenden, alleen maar aan 'het goede' vasthielden. Ze waren, zo voelde
het, buiten de geschiedenis geplaatst.'

Een aangrijpende familiegeschiedenis én een cultuurgeschiedenis ineen.

In augustus 1893 kwam het derde internationale socialistencongres in Zürich
bijeen, met de oude Marx er nog bij. Alleen partijen die zich bekenden tot de
parlementaire actie mochten meedoen; de anarchisten moesten hun heil elders
zoeken. Domela Nieuwenhuis mocht als afgevaardigde van de Sociaal-Democratische
Bond blijven; de SDB had zowel anarchisten als parlementairen in de gelederen.
W.H. Vliegen was in Zürich vertegenwoordiger van de laatsten. Zürich betekende
de definitieve scheiding der geesten. Domela sloot zich aan bij de anarchisten;
Vliegen zou een jaar later een van de oprichters van de SDAP worden. Als
geschiedschrijver heeft Vliegen een stempel op de beeldvorming gedrukt: de
parlementairen kregen gelijk, Domela was een revolutionair dwaallicht.

Jan Willem Stutje doet Domela alsnog recht als dé gangmaker bij uitstek van de
socialistische arbeidersbeweging. Hij werd aanbeden door de proletariërs in
Nederland en gerespecteerd door zijn beroemde geestverwanten in Europa. Stutje
bestrijdt met klem dat Domela een magische persoonlijkheid was met
bovennatuurlijke talenten; 'de Verlosser' verwierf zijn gezag omdat hij
vooropliep en zijn volgelingen energie en zelfvertrouwen gaf. Domela wist zijn
gezag niet te bestendigen, daarvoor was hij te omstreden, was hij te veel een
sektarische ruziezoeker en slaagde hij er nooit in zijn rivalen buiten spel te
zetten.

Een voorbeeldige biografie.

De outsiders

De favorieten

Libris Geschiedenis Prijs

De Libris Geschiedenis Prijs bekroont historische boeken die een algemeen
publiek aanspreken. Tijdens de Nacht van de Geschiedenis, 27 oktober 2012, zal
voor de zesde keer de Libris Geschiedenis Prijs worden uitgereikt. Aan de prijs
is een bedrag van EUR 20.000,- verbonden. Juryvoorzitter is dit jaar Pieter
Broertjes, burgemeester van Hilversum en voormalig hoofdredacteur van de
Volkskrant. Vorig jaar ging de prijs naar Jaap Scholten met Kameraad Baron.

Jan Willem Stutje

Ferdinand Domela Nieuwenhuis Een romantisch revolutionair

Atlas Contact; 552 pagina's; EUR 34,95.

Peter Raedts

De ontdekking van de Middel- eeuwen Geschiedenis van een illusie

Wereldbibliotheek; 432 pagina's; EUR 29,90.

H.L. Wesseling De man die nee zei Charles de Gaulle, 1890-1970

Bert Bakker; 256 pagina's; EUR 24,95.

Bart van der Boom

'Wij weten niets van hun lot' Gewone Nederlanders en de Holocaust

Boom; 536 pagina's; EUR 29,90.

Jos Palm Moederkerk De ondergang van rooms Nederland

Contact;

272 pagina's;

EUR 19,95.

LOAD-DATE: September 14, 2012

LANGUAGE: DUTCH; NEDERLANDS

GRAPHIC: Charles de Gaulle in Toulouse, 16 september 1944, een maand na de
bevrijding van de stad. Wesseling beschrijft de fascinerende mars van de
generaal van Londen via Afrika naar Parijs. Foto Rue des Archives / HH

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              70 of 200 DOCUMENTS



                                 de Volkskrant

                           14 september 2012 vrijdag

Roze? Paars? Expert? Check! Volgens;
Wieteke van Zeil

SECTION: V Kunst; Blz. 19

LENGTH: 603 woorden


Feiten zijn belangrijk en een goede journalist checkt ze. Dát-ie ze checkt wordt
steeds explicieter in programma's en kranten uit de doeken gedaan, als een soort
making of the news, zo werd deze zomer duidelijk. Elke bewering wordt getoetst
met onderzoeken en cijfers, en zo hoort het.

Maar te midden van de factcheck-manie die ook het NOS Journaal heeft bevangen,
glipte er zaterdag zomaar dit berichtje door: 'Een vrouw uit Virginia kocht voor
50 dollar op een rommelmarkt een schilderij, dat waarschijnlijk van de beroemde
schilder Pierre-Auguste Renoir is.' Bij het schilderijtje komt een vrouw in
beeld klein beetje schmutzig, bril in het losse haar, informele kleding, die
uitleg geeft: 'Het zag er meteen gewoon goed uit. Het zijn de kleuren, het roze
en het paars. Renoir is bekend om zijn snelle verfstreken en kleur is erg
belangrijk bij Renoir.'

Snelle verfstreken say no more. Dat kan niemand anders zijn dan Renoir. En roze!
En paars! Té toevallig allemaal. In een rood balkje onder in beeld plaatste de
NOS het woord 'kunstexpert'. Ahá. Wie zou ook willen weten of zij verbonden is
aan een museum, een veilinghuis of universiteit? Wat een overbodige onzin
allemaal. Wel vermeldenswaard: het werk is misschien wel 100 duizend dollar
waard!

Blijkbaar is er voor kunst een heel grote uitzondering gemaakt in de
journalistieke verifieermachine.

In het bericht op de NOS-site is iets meer informatie toegevoegd. 'De taxateur
is een gerespecteerd kunstkenner, die ook werkt voor het Metropolitan Museum of
Modern Art in New York.' Joh, we vegen gewoon twee musea bij elkaar. Geeft dat
nou, het is toch helemaal in Amerika. Negen miljoen bezoekers per jaar is ook
maar een getal.

Dit verhaal hoort in de categorie van gouden wikkels uit Sjakie en de
chocoladefabriek: de toevallige vondst van iets heel waardevols dat de vinder in
één klap uit de armoede trekt. Een archetypisch bericht met vaste ingrediënten.
Het ANP meldde nog dat de vrouw het werk wel anderhalf jaar in haar garage had
laten slingeren en eigenlijk het doek uit de lijst had willen scheuren, tot haar
moeder adviseerde het toch maar even bij iemand van het lokale veilinghuis te
laten taxeren. Ketsjeng! Dat was dus die vrouw met die haren. Zij is de
Panoramix die het geluk voorspelt, de wijsheid heeft die wij allen, onwetenden,
ontberen. Anne Norton Craner heet ze, weet ik nu, van veilinghuis The Potomax
Company in Alexandria, Virginia. De Amerikaanse onlinekrant The Huffington Post
heeft haar gesproken. Dat verduidelijkt wat. Bijvoorbeeld dat op de achterkant
van het schilderij een papiertje zat met de tekst 'Renoir, Paysage Bords de
Seine'. Dat de taxateur een afbeelding in een oeuvrecatalogus van Renoirs
schilderijen vond die gelijkenissen met dit werk vertoont. Dat het schilderij
onderzocht is in de National Gallery in Washington en gezien door een
Renoirspecialist. Ook kon Craner achterhalen welke verzamelaar het naar de VS
haalde en bij welke galerist in Parijs het destijds is gekocht.

Vijf argumenten die het tot een geloofwaardig nieuwsonderwerp maken. Waaruit je
alleen kunt opmaken dat dit inderdaad een spectaculaire vondst kan zijn.

Hoewel de onderzoekstechnieken de afgelopen decennia enorm zijn uitgebreid,
zodat stilistische argumenten altijd kunnen worden ondersteund met harde kennis
over het materiaal, blijft de mythe hardnekkig: dat kunst abracadabra is, waar
maar een héél klein groepje mensen verstand van heeft. Het gewone volk heeft
toch wel ontzag, zolang de kenners hun ge-orakel maar uitdrukken in
astronomische geldbedragen. Honderdduizend dollar, misschien wel meer. Dat is
alles wat de NOS wilde weten.

LOAD-DATE: September 13, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              71 of 200 DOCUMENTS



                                 de Volkskrant

                           12 september 2012 woensdag

De lijsttrekkers

BYLINE: Hij dreef op een roze wolk de campagne in, verloor zijn evenwicht en
vond het niet meer terug. hoopt nu op strategische linkse stemmers.

SECTION: Ten Eerste; Blz. 4

LENGTH: 291 woorden


De partij houdt z'n hart vast: valt het eindresultaat, na gunstige peilingen,
straks toch weer tegen? Alexander Pechtold loopt zich warm voor
regeringsdeelname.

Sybrand Buma weet de ineenstorting van het voormalige machtsbastion niet te
stoppen. Waar eindigt de glijbaan? Weer regeren is toch niet uitgesloten. 'We
moeten de crisis oplossen met een breed middenkabinet'

Verloor in het Catshuis zijn macht, maar nog niet zijn kiezers. Geert Wilders
lijkt overeind te blijven. Niet vanwege de islam, maar dit keer met dank aan de
discussie over Europa.

Een heetgebakerde activist werd Diederik Samsom 2.0, de bedachtzame
kandidaat-premier. Hij werd niet moe het te vertellen.

Mark Rutte stapte met zijn verkeerde been de campagne in, maar niets is nog
verloren. De boodschap klinkt tot de laatste dag.

Hij dreef op een roze wolk de campagne in, verloor zijn evenwicht en vond het
niet meer terug. Emile Roemer hoopt nu op strategische linkse stemmers.

'Weet u, meneer Rutte, dat de hardwerkende Nederlander dit jaar het meest
inlevert?

'Ik wil dat Europa meer macht krijgt om eindelijk de financiële sector bij de
kladden te grijpen'

'Waarom zouden de Grieken zelf belasting innen, als ze bij Rutte gratis de
miljarden kunnen pinnen?'

'Mensen moeten begrijpen: banen staan op één, koopkracht op twee'

'Ik zeg regelmatig nee tegen Brussel, dat hoort ook bij mijn baan'

'Geen experimenten in het Torentje'

'Het eerlijke verhaal helpt Nederland het snelst uit de crisis'

'Tegenover mij staan allemaal eurofielen'

'Maak D66 het paarse motorblok van een stabiel kabinet'

'Als je de vermarkting, bureaucratie en verspilling in de zorg aanpakt, blijft
de zorg betaalbaar'

'We moeten de crisis oplossen met een breed middenkabinet'

'Een stem op de PvdA is een stem op de VVD'

LOAD-DATE: September 11, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              72 of 200 DOCUMENTS



                                 de Volkskrant

                           8 september 2012 zaterdag

Wie is er nu naïef? U of ik?

BYLINE: Eric Holleman,

SECTION: Opinie en Debat; Blz. 35

LENGTH: 335 woorden


Ik zou alle partijen, met name de partijen die door dik en dun eurolanden in
nood willen steunen via het ESM, de volgende vraag willen voorleggen: Stel ik
ben een vermogende Nederlander (quod non) of een pensioenfonds of een bank als
ING.

In Nederland krijg ik slechts 2 procent rente op een spaarrekening. Ik moet 1,2
procent vermogensbelasting betalen. Zo erodeert mijn vermogen gaandeweg. Ik kijk
verlekkerd naar de 6 procent rente die ik krijg op een Spaanse staatsobligatie.
Ik koop dus een hele partij van die rommel, want u, fractieleiders, heeft mij
publiekelijk via tv-debatten gegarandeerd dat u Spanje door dik en dun zal
steunen.

Ondanks alle pogingen van Spanje, lukt het dat land niet om zijn financiën op
orde te brengen, domweg omdat zijn economie niet concurrerend is. Wat is dan de
situatie? U heeft mij als rijke Nederlander, of ING als goed lobbyende bank, een
garantie gegeven waarvoor belastingbetalende Henk en Ingrid borg staan. Hoe
langer u garant staat, hoe meer geld in Spanje wordt geparkeerd en hoe duurder
het voor Nederland wordt als Spanje uiteindelijk toch failliet gaat. Immers, ING
is een te grote bank om om te laten vallen.

Mijn vraag is: noemt u dat sociaal beleid? Kom nou niet aan met een bankenunie
of zelfs een politieke unie, want Nederland heeft er 80 jaar oorlog over gedaan
om geen 10 procent belasting aan Spanje te betalen (de 'Tiende Penning'). De
Engelsen hebben tot drie keer toe voorkomen dat er een nieuw 'Romeins Rijk' zou
ontstaan (Philips II, Napoleon, Hitler). Zij zullen ook níét aan zo'n unie
deelnemen. En de Franse president met atoombommen gaat zijn eigen weg en trekt
zich niets aan van Ollie Rehn, die alleen goed is voor de kleintjes.

Wie is er nu naïef? U of ik? Linksom of rechtsom gaat dit ondoordachte
euro-avontuur ons héél veel geld kosten. De vraag is alleen wie op de blaren
gaat zitten: ING of Henk en Ingrid.

Mijn advies: houd volgende keer een referendum als u zo'n besluit neemt. 16
miljoen mensen weten meer dan 150!

Eric Holleman, Voorschoten

LOAD-DATE: September 7, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              73 of 200 DOCUMENTS



                                 de Volkskrant

                           8 september 2012 zaterdag

'Links en rechts staan de hyena's klaar';
De zwevers en hun zoektocht

BYLINE: Sterre Lindhout Bart Mõhl

SECTION: Ten Eerste; Blz. 7

LENGTH: 836 woorden


In aanloop naar de verkiezingen volgt de Volkskrant drie zwevende kiezers. Hoe
beãnvloedt de campagne hun keuze? Aflevering 3: de opmars van Diederik Samsom.
Tekst Sterre Lindhout Foto's Bart Mõhl

'Ik kan me goed voorstellen dat kiezers die op links zweven de afgelopen week
overgestapt zijn van Roemer naar Samsom. Hij speelt het ontzettend slim. Een
paar weken geleden nam niemand de PvdA serieus, dus liet hij Rutte en Roemer
elkaar bestrijden. En nu gaat hij er zelf met het succes vandoor. Daarbij heeft
hij alles van een goede premier: hij komt betrouwbaar over, of je het met hem
eens bent of niet. Hij overtuigt gewoon.

'Maar ik ga nog steeds niet op hem stemmen, omdat ik zijn programma te links
vind. Om eerlijk te zijn: na ieder debat weet ik het weer minder dan ervoor. Ik
verwachtte veel van Pechtold, omdat ik gevoelsmatig het liefst op D66 wil
stemmen. Maar in de debatten komt hij helemaal niet tot z'n recht.

'Dan blijft dus de VVD over. Rutte blijft aardig overeind, vind ik. Mijn man zei
het gisteravond nog: 'Je moet de VVD niet uitsluiten.' Maar het
vreemdelingenbeleid van de VVD blijft me dwarszitten. En met mijn achtergrond
vind ik dat een zwaarwegend punt.

'En daarbij komt mijn ergernis over het Griekenland-standpunt van die partij.
Dinsdag in het debat was hij zo zwart-wit. 'Als ze niet op tijd terugbetalen,
moeten ze uit de euro.' Zo simpel is het niet.

'Dat ergert me echt. Als lijsttrekkers zulke uitspraken doen denk ik: wat is de
toegevoegde waarde van al die debatten?'

'Samsom vind ik niet belangrijk. Ik hoop dat zijn partij niet de grootste wordt
en flink wat zetels verliest. Daarom maak ik me nijdig over alle media-aandacht
voor zijn succes.

'Wat het namelijk is met de PvdA: zodra ze winnen, worden ze overmoedig en
arrogant. Deze redenering heb ik niet zelf bedacht, die komt uit Elsevier. Na
een groot verlies, zoals toen van Melkert tegen Fortuyn, zeggen ze dat ze ervan
hebben geleerd. Maar ze leren niet. Na de volgende verkiezingen hebben Henk en
Ingrid weer het nakijken.

'Maar Samsom doet het wel goed. Beter dan Rutte in elk geval. Zijn
Griekenland-verhaal valt me zo tegen. Hij kan nog zo hard zeggen dat er geen
cent meer naar Griekenland gaat, maar hij legt niet uit hoe hij dat gaat
garanderen. Het gaat me juist om die uitleg. Als iemand mij kon uitleggen waarom
we Griekenland zouden moeten blijven steunen, zou ik ook bereid zijn op diegene
te stemmen.

'De VVD valt voor mij dus af. De PVV is een optie, maar dat is heel erg
contrecoeur. De kans dat ik op mijn oude partij, de ChristenUnie, stem, wordt
steeds groter. Arie Slob vind ik goed, omdat hij niet bang is twee kanten van de
zaak te laten zien. En dat is nogal wat, want zowel links als rechts staan ze
als hyena's klaar om hem aan te vallen. En toch blijft hij genuanceerd. Het
klinkt gek, maar dat heeft hij gemeen met Samsom.'

'De kans is groot dat ik op de PvdA stem. Let op: dus niet op Samsom, ik kies
niet voor een persoon. Al die aandacht voor de lijsttrekkers, wie er lekker
smoelt, vlot praat, wie welke das draagt. Dat gaat toch nergens over?

'Iemand vertelde me laatst dat de SP vrijwel hetzelfde programma heeft als twee
jaar geleden. Agnes Kant verloor dramatisch. Roemer staat hoog in de peilingen.
Met hetzelfde programma. Dat zegt veel over het belang van een lijsttrekker.

'Ik probeer de inhoud los van de personen te beoordelen, maar ik betrap mezelf
toch op de gedachte dat ik Samsom vertrouw, gewoon als man. Op televisie zag ik
een filmpje uit zijn Greenpeace-verleden. Het commentaar was dat hij er toen
heel anders uitziet dan nu.

'Tja, vanochtend gaf ik een cursus, toen zag ik er ook behoorlijk anders uit dan
vanavond op de tennisbaan. Maar ik ben wel dezelfde Rob Turk. Dat gevoel heb ik
bij Samsom ook.

'Omdat ik nu meer dan anders met de verkiezingen bezig ben, denk ik ook na over
de programmapunten. Die 130 kilometer bijvoorbeeld, dat is nergens voor nodig.
Dan doe je er toch tien minuten langer over, als dat beter is voor het milieu?
Ik begin me thuis te voelen op links. Op de tennisbaan zei iemand tegen me:
'Goh, de meeste mensen worden rechtser als ze ouder zijn. Bij jou is het net
andersom.'

Rob Turk (47)

Woonplaats: Sassenheim

Beroep: zelfstandig ondernemer. Hij verkoopt fotoapparatuur en geeft cursussen
fotografie. Hij is alleenstaand.

Stemde vroeger: VVD, maar neigt nu naar links: PvdA of SP.

Belangrijke verkiezingsthema's: normen en waarden, zorg, inkomen.

Dick Kraaij (52)

Woonplaats: Alphen aan den Rijn

Beroep: redacteur bij een uitgeverij. Hij is getrouwd en heeft drie zonen.

Stemde vroeger: ChristenUnie en is nog steeds partijlid. Neigt nu naar VVD, PVV
of SGP, of toch CU.

Belangrijke verkiezingsthema's: burgerschap, Europa, kleinere overheid.

Adrijana Van Eek-Gagic (34)

Woonplaats: Duiven

Beroep: lerares Engels. Ze is getrouwd en heeft twee kinderen. Vluchtte als
tiener met haar ouders uit Bosnioe naar Nederland.

Stemde vroeger: PvdA, GroenLinks, neigt nu iets meer naar het midden.

Belangrijke verkiezingsthema's: economie, immigratie, onderwijs, kunst en
cultuur.

LOAD-DATE: September 7, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              74 of 200 DOCUMENTS



                                 de Volkskrant

                            7 september 2012 vrijdag

Geachte redactie

BYLINE: Maria Salman-Brouwer, Nikoletta Myrido,

SECTION: Opinie en Debat; Blz. 31

LENGTH: 613 woorden


Voedzaam

Met belangstelling las ik het artikel 'Voedzame hap door een toevoeging'
(Economie, 5 september). Wij zijn sinds 3 jaar met een klein groepje mensen
bezig met kleinschalig ontwikkelingswerk in een boerendorpje in het noorden van
Burkina Faso.

Onze voornaamste bezigheid is, naast het verlenen van microkredieten aan vrouwen
en het stimuleren van scholing , het zorgen voor volwaardige voeding. Wij doen
dit door het toevoegen van spirulina aan de dagelijkse maaltijd, een alge met
een bijzonder hoge voedingswaarde.

We hebben een eenvoudige spirulinakwekerij gebouwd die door drie leden van de
plaatselijke bevolking draaiende wordt gehouden.

Sinds november 2011 krijgen 800 schoolkinderen elke dag hun portie (5 gram) en
de resultaten zijn verbluffend; hongerbuikjes verdwijnen en de energie en het
concentratievermogen van de kinderen is enorm verbeterd.

Het grote voordeel is dat deze spirulina door de lokale bevolking zelf gekweekt
kan worden, wat naar wij hopen uiteindelijk de afhankelijkheid van hulp sterk
vermindert.

Bewijs geleverd dat het werkt!

Maria Salman-Brouwer, Delden

Drogreden

Het zijn moeilijke tijden en ik begrijp ook dat het noodzakelijk is dat wanneer
de overheid de broekriem aan moet halen, het onderwijs niet ontzien kan worden.
Maar wat de overheid niet lijkt te beseffen is dat dit ten koste gaat van de
leerling.

Ikzelf zit in het zesde jaar van het vwo op een scholengemeenschap in het zuiden
van het land, en hoop dus het lopende schooljaar mijn eindexamen te halen.
Hierbij is goede begeleiding natuurlijk onmisbaar. En dat is nu precies waar de
schoen wringt.

Het was voor mij een schok om te constateren dat onze school wegens
bezuinigingen het aantal clusters beperkt heeft. Als gevolg daarvan zitten wij
soms met wel 30 tot 35 leerlingen in een klas, iets dat eigenlijk niet moet
kunnen in een examenjaar.

U kunt zich natuurlijk wel voorstellen dat de docenten grote moeite hebben ons
de begeleiding te geven die wij nodig hebben. Verder zijn 'min-clusters'
ingericht; dit houdt in dat er in de clusters minder leerlingen zitten maar dat
zij dan wel een uur in de week minder les krijgen. Volgens de schoolleiding zou
de docent daardoor meer begeleiding kunnen geven en net zo veel stof kunnen
behandelen.

Dit is een drogreden, aangezien je op deze manier leerlingen geforceerd
informatie opdringt omdat er simpelweg te weinig tijd is. Deze maatregel treft
niet alleen mijn school. Ik hoop nu maar dat politieke partijen zich net zo
bewust zijn van het belang van goed opgeleide jongeren als ik.

Jens Emmers (17), Budel

Grieken

De Grieken werden weer 'geoeerd' in het Carr©-debat. Gaat Rutte de Grieken
opnieuw geld geven of niet? Het is geen geheim dat veel van de gewone
hardwerkende Grieken dat geld helemaal niet willen. Bovendien hebben ze nooit
een cent gezien van die enorme bedragen. Het geld ging meteen naar financioele
instellingen, waaronder Nederlandse banken.

De werkloosheid en de armoede in Griekenland stijgen intussen, de werkenden
leven van 800 euro per maand. In Griekenland betaalt de gewone mens de rekening.
En het resultaat is desastreus. De vanwege schandalen, smeergeld,
vriendjespolitiek en leningen toch al zwakke economie is met de bezuinigingen
verder om zeep geholpen. Ik werk in Nederland en betaal hier belasting, en ik
maak me nu zorgen over Nederland.

Het Nederlandse belastinggeld ging weer naar de banken, dit keer als 'hulp voor
Griekenland'. Wie gaat straks de crisis hier betalen? Hier zijn dat Henk en
Ingrid. Net als Yannis en Maria in Griekenland.

In plaats van het echte verhaal te vertellen, maken de politieke partijen
onsmakelijke grappen over Griekenland in het debat.

Nikoletta Myrido, Utrecht, Griekse vrouw

LOAD-DATE: September 6, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              75 of 200 DOCUMENTS



                                 de Volkskrant

                           6 september 2012 donderdag

rutte in bad Weekbladen

BYLINE: Paul Onkenhout

SECTION: V Media; Blz. 22

LENGTH: 552 woorden


Verkwistende VVD'ers, het lievelingsspeelgoed van de media en de verdediging van
schilder Bennie Jolink.

Op de voorkant van Vrij Nederland zien we een breeduit grijnzende premier Rutte
lekker relaxed in een bad vol bankbiljetten zitten. De begeleidende tekst: 'Dure
grappen hoe de VVD lachend ons belastinggeld verkwist'. Een week voor de
verkiezingen gooit links de beuk er flink in.

Het verhaal van freelancejournalist Bart de Koning is een tamelijk doeltreffende
aanval op het beeld dat de VVD van zichzelf heeft gecreëerd 'als liberale partij
waar de hardwerkende Nederlander zijn belastingcenten met een gerust hart aan
kan toevertrouwen'.

VN stelt vast dat bewindslieden van de VVD verantwoordelijk zijn voor talloze
spraakmakende affaires, voor gigantische kostenoverschrijdingen en financiële
miskleunen. Onder meer de Betuwelijn, de Noord-Zuid-lijn in Amsterdam, de Joint
Strike Fighter en de tramtunnel in de Haagse binnenstad worden genoemd. Het
overzicht van sjoemelende VVD'ers die in opspraak kwamen, is een nuttige
toevoeging.

Rechts houdt zich koest. Elsevier biedt een handleiding strategisch stemmen aan,
onder de naam 'Stem Slim'. Altijd handig. In zijn column lijkt Gerry van der
List links ouderwets onder uit de zak te geven, met onder een meedogenloze
schets van wat de partij naast Diederik Samsom nog meer is. Maar dan neemt Van
der List het op voor een andere partij: 'Een partij die ( ) zeker meer recht
heeft op een electorale beloning dan zielloze, zwalkende sociaal-democraten met
een opportunist aan het roer.' Het gaat over de SP.

Het lievelingsspeelgoed van de media komt aan de orde in Vrij Nederland. Het
blad analyseert hoe de kwaliteitsmedia omgaan met de peilingen. The New York
Times stelde voor zijn medewerkers een richtlijn van zes pagina's op. Daarin
staat onder meer dat peilingen die direct na een debat zijn uitgevoerd, 'zeer
onbetrouwbaar' zijn.

Trouw blijkt het meest terughoudend te zijn met de peilingen, andere media
worstelen ermee. 'Het is een duivels dilemma.' Politicoloog Tom van der Meer:
'De media nemen vaak klakkeloos de interpretaties van de peilbureaus over. Of
laten er zelf eigen analyses op los, die wetenschappelijk helemaal niet hard te
maken zijn.'

De Groene Amsterdammer portretteert de grootste partij van het land, de PVDN,
oftewel de Partij van de Niet-stemmers. Bij de laatste Kamerverkiezingen kwam 25
procent van de kiesgerechtigden niet opdagen. Een van de conclusies is: 'Hoe
hoger de opleiding, hoe vaker men naar de stembus komt. Stemmen wordt aldus
steeds meer iets voor Ons Soort Mensen.' En: 'Er groeit een hardcore groep die
niet meer tot stemmen te bewegen valt. Dat kan een kwestie van opleiding zijn,
maar ook van sociale klasse.'

Ook in de Groene buigt Marja Pruis zich over het ook voor haar onvoorstelbare
succes van de Vijftig Tinten-trilogie van E.L. James. 'Eigenlijk is de kwestie:
aha, vrouwen willen toch gewoon maar één ding, het is hard en het is groot en
het staat niet op de Dam.'

In Nieuwe Revu debuteert Willem Holleeder en reageert Bennie Jolink op de ophef
die hij veroorzaakte met het schilderij waarop Wilders met Breivik en Hitler was
afgebeeld. 'Ik laat zien waar de zieke ideeën van Wilders toe kunnen leiden
(...). Ik wil mensen wakker schudden. De zanger van Normaal gaat op D66 stemmen.
'Bij gebrek aan beter.'

LOAD-DATE: September 5, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              76 of 200 DOCUMENTS



                                 de Volkskrant

                           6 september 2012 donderdag

Is het echt zo erg? De zorgen top-6

SECTION: Ten Eerste; Blz. 6

LENGTH: 794 woorden


Waarover maakt de kiezer zich het meeste zorgen en is dat terecht? Aan de
vooravond van de Tweede Kamerverkiezingen houdt historicus en optimist Rutger
Bregman onze grootste zorgen (volgens het Sociaal en Cultureel Planbureau) tegen
het licht. Vandaag aflevering 5: Economie en inkomen.

Het is verbazingwekkend in hoeveel internationale ranglijstjes Nederland
bovenaan staat. Zelfs als het om doemdenken gaat, behoren we tot de
internationale top. Neem de drie Europese landen met de grootste zorgen over de
economie: 1) Griekenland 2) Portugal 3) Nederland. Je vraagt je af wanneer wij
Brussel om noodsteun moeten vragen.

'De welvaart die zo vanzelfsprekend leek, is breekbaar', schrijft de VVD in haar
programma. 'Nederland leeft boven zijn stand' en de staatsschuld is 'niet vol te
houden'. Aan de andere kant van het politieke spectrum ziet de SP 'verlies van
banen en grote financioele onzekerheid'. Allemaal veroorzaakt door het
'neoliberale wanbeleid' natuurlijk.

Komt het ooit nog goed?

De meeste Nederlanders denken van wel. Want eigenlijk maken we ons helemaal niet
zo'n zorgen. Althans, niet over onszelf. Nergens in Europa vrezen zo weinig
mensen voor hun baan, rapporteert het Sociaal en Cultureel Planbureau (SCP). Het
cruciale verschil tussen ons enerzijds en de Grieken en Portugezen anderzijds is
dat wij ons nauwelijks zorgen maken over onze persoonlijke financioele situatie.
Slechts 30 procent van de Nederlanders vreest er zelf op achteruit te gaan. Ook
dat is goed voor een plaats op het Europese erepodium.

Waarom zien we de bui nog niet hangen?

Welke bui? Nederland is het rijkste land van de Europese Unie (op Luxemburg na,
maar de helft van de Luxemburgers komt uit het buitenland). Omdat onze
inkomensongelijkheid relatief klein is, hebben alle Nederlanders profijt van de
nationale rijkdom. Toegegeven: de werkloosheid neemt toe. Maar deze is na
Oostenrijk nog altijd de laagste van de Europese Unie. Dat geldt ook voor de
jeugdwerkloosheid. Daarbij komt dat de arbeidsproductiviteit van de Nederlandse
werknemer uitstekend is, waardoor we de kortste werkweek ter wereld hebben.

Maar weinig mensen realiseren zich hoe rijk Nederland in de afgelopen decennia
werkelijk is geworden. We gaan drie keer zo vaak op vakantie als in 1970. Een
Nederlander op de armoedegrens verdient bijna twee keer het modale
wereldinkomen. Een Nederlander met een daklozenuitkering heeft, gecorrigeerd
naar inflatie, een grotere koopkracht dan Jan Modaal in 1955. Zoals de econoom
Harry Johnson al in 1960 schreef: 'We leven in een rijke samenleving, die er
niettemin op vele manieren aan vasthoudt te blijven denken en handelen alsof zij
een arme samenleving is.'

Maar onze rijkdom is toch op de pof gefinancierd?

Voor een deel wel. Zo hebben we de hoogste hypotheekschuld ter wereld, wat het
gevolg is van een wel heel ruimhartige hypotheekrenteaftrek. In 2010 was de
gemiddelde schuld van huishoudens maar liefst 250 procent van hun beschikbare
inkomen. Ter vergelijking: in Duitsland was dat 88,9 procent, in Italioe 65
procent. Maar in Nederland staan hier wel goed gevulde pensioenpotten tegenover.
Het belangrijkste is dat Nederland, in tegenstelling tot bijvoorbeeld de
Verenigde Staten en Griekenland, nog altijd meer produceert dan consumeert. Wij
zijn het vijfde exportland wereldwijd. Het overschot op onze betalingsbalans
steeg vorig jaar naar een recordhoogte.

En de staatsschuld dan?

Valt alles mee. Momenteel bedraagt ze 65 procent van het bruto binnenlands
product. Dat is meer dan Brussel toestaat en 20 procent meer dan toen de crisis
begon. Maar in Europees perspectief stelt het weinig voor. Nederland zit fors
onder het gemiddelde van het eurogebied (87 procent). Duitsland, Belgioe,
Frankrijk en Engeland hebben allemaal een hogere schuld.

Ook historisch gezien is de staatsschuld klein: dertig jaar geleden was ze nog
80 procent van het bbp, zestig jaar geleden maar liefst 160 procent. De rente
die Nederland over haar schuld betaalt, is sinds 1920 niet zo laag geweest.
Nederland kan nu zelfs verdienen op zijn leningen, omdat beleggers geld willen
toeleggen om hun kapitaal in het veilige Nederland te mogen stallen.

En trouwens, er staan heel wat bezittingen tegenover onze staatsschuld. Denk aan
bedrijven als ABN Amro, maar ook aan infrastructuur en gebouwen. Nemen we dat
mee, dan staat Nederland voor 384,4 miljard euro in de plus. Daarvoor mogen
volgende generaties best dankbaar zijn.

Dus we hoeven ons geen zorgen te maken?

Natuurlijk zal de economie in de komende jaren minder snel groeien dan voorheen.
Onze riante pensioenen, hoge koopkracht en ruime werkgelegenheid staan onder
druk. Toch staat Nederland er, zeker in internationaal perspectief, meer dan
uitstekend voor. We zijn rijker dan we ons realiseren en dat zal voorlopig zo
blijven.

LOAD-DATE: September 5, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              77 of 200 DOCUMENTS



                                 de Volkskrant

                            3 september 2012 maandag

Obama heeft graag honing in zijn bier

BYLINE: AP, REUTERS

SECTION: Binnenland; Blz. 8

LENGTH: 370 woorden


washington Onder grote druk van dorstige en nieuwsgierige landgenoten in beide
partijen, heeft het Witte Huis zaterdag de recepten vrijgegeven van president
Obama's zelfgemaakte bieren. De presidentiële biercreaties onthullen de
voorliefde van Amerika's uitvoerende macht voor bier met een honingsmaakje.

De president, een fanatieke bierliefhebber, vertelde een man vorige maand in
Iowa dat zijn campagnebus volgestouwd was met Witte Huis-bieren. Hij gaf hem
zelfs wat bier om te proeven. Sindsdien regent het verzoeken op de verzoekensite
van het Witte Huis dat bekend staat als 'Wij, het volk'.

Obama kocht afgelopen jaar een 'doe-het-zelfbierpakket' en maakt nu deel uit van
een groeiende beweging in de VS. Een kleine 29 duizend 'huisbrouwers' zijn nu
aangesloten bij de American Homebrewers Association. De president serveerde zijn
bier in het Witte Huis onder andere op de Ierse feestdag St. Patrick's Day.

'Om eerlijk te zijn waren we verrast over het goede resultaat', zegt
assistent-chef Sam Kass van het Witte Huis. Kass hielp de president samen met
anderen een handje bij het brouwen. 'Vooral omdat niemand van ons eerder bier
had gebrouwen. Er is geen bewijs dat er eerder bier in het Witte Huis werd
gemaakt.'

Obama's biertjes hebben namen als 'White House Honey Brown Ale' en 'White House
Honey Porter'. Het belangrijkste ingrediënt, de honing, kan een struikelblok
zijn voor huisbrouwers die Obama's bier willen namaken. De honing komt van de
eerste Witte Huis-bijenkorf. Kass: 'De honing geeft het een rijk aroma maar
maakt het niet zoet.'

Brandon Skall, topman van de Washingtonse brouwer DC Brau, zegt dat hij Obama's
bier graag wil maken in zijn fabriek. Ze passen goed, zegt Skall, bij scherpe
gerechten als geroosterde eend en varkensvlees.

Obama's bieractiviteiten kunnen hem goed van pas komen in de campagne. Zijn
voorliefde voor bier scoort goed bij de gewone man. Niet voor niets werden de
recepten vrijgegeven vlak voor een bezoek aan Colorado, een 'swing state' die
kleine, onafhankelijke bierbrouwers een hart onder de riem steekt. Bovendien:
Mitt Romney drinkt, als mormoon, geen bier. Hij drinkt Diet Wild Cherry Pepsi en
Cherry Coke Zero.

Obama volgt de gewone man door zijn bier zelf te brouwen

LOAD-DATE: September 2, 2012

LANGUAGE: DUTCH; NEDERLANDS

GRAPHIC: Bierliefhebber Barack Obama drinkt een zelfgebrouwen biertje met
veteraan Dakota Meyer, die een Medal of Honor kreeg. Foto Pete Souza / Getty Het
'Obamabiertje' Honey Ale wordt in het Witte Huis gemaakt.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              78 of 200 DOCUMENTS



                                 de Volkskrant

                           30 augustus 2012 donderdag

Een homerun voor Ann Romney;
Reportage Republikeinse Conventie

BYLINE: Van onze correspondent Arie Elshout

SECTION: Ten Eerste; Blz. 5

LENGTH: 939 woorden


De echtgenote van presidentskandidaat Mitt Romney probeert in haar toespraak
iets te doen aan zijn kille imago. 'Jullie kunnen Mitt vertrouwen, deze man zal
ons niet teleurstellen.'

Van onze correspondent

Arie Elshout

tampa 'Zoals hij haar na hun eerste dansavond veilig thuisbracht, zo zal hij ook
het land leiden.' Ann Meyers uit Idaho gloeit op deze zwoele avond in Tampa,
Florida, nog na van het liefdesverhaal dat ze net heeft gehoord op de
Republikeinse partijconventie. Het verhaal van Ann en Mitt Romney, verteld door
de vrouw van de Republikeinse presidentskandidaat zelf.

Met spanning was naar haar optreden uitgekeken. Zou het Ann Romney lukken om van
haar man meer te maken dan een stroeve technocraat met te veel geld om zich te
kunnen inleven in de gewone man? Er hing veel van de toespraak af, werd gezegd.
Misschien wel het verschil tussen een verkiezingsnederlaag en een
verkiezingsoverwinning, straks in november.

Ann Romney, gekleed in een felrode, zijden jurk, is gespannen maar tegelijk
gedreven als ze begint aan haar speech. Ze weet: dit mag niet mislukken. En ze
straalt uit: we moeten winnen, ik doe het niet alleen voor mijn man, maar ook
voor mezelf.

Ze vertelt hoe ze 47 jaar geleden tijdens een schoolfeest viel voor een lange
jongen. Mitt was zijn naam.

Hij lachte veel en deed nerveus. Maar, zegt ze min of meer tegen alle mannen ter
wereld, 'meisjes houden daarvan, het laat zien dat de jongen een beetje onder de
indruk is'. Ze trouwden jong, kregen vijf zonen en werden rijk. Nu wil haar man
president worden en daarom vraagt ze de Amerikanen of ook zij een beetje van hem
willen gaan houden.

'Jullie kunnen Mitt vertrouwen', bezweert ze hartstochtelijk. 'Deze man zal niet
mislukken. Deze man zal ons niet teleurstellen. Hij zal ons naar een betere
plaats brengen, net zoals toen hij me na het dansen veilig thuis afzette.'

Die laatste woorden doen het voor Ann Meyers. 'Ann Romney ramde de bal met één
klap de tribunes in', zegt ze strijdbaar, terwijl haar man beleefd uitlegt dat
dit een uitdrukking is uit het honkbal. Voor het Republikeinse echtpaar lijdt
het geen twijfel: de toespraak is een succes geworden.

Het is niet voor het eerst dat de vrouw van een presidentskandidaat een
sleutelrol krijgt toebedeeld in een campagne. Hillary Clinton stelde zich in
1992 pal achter Bill op toen er allerlei vrouwen opdoken die hem beschuldigden
van overspelig gedrag.

Dat was politiek crisismanagement van Hillary. Van Ann Romney wordt iets anders
gevraagd: zij moet optreden als een voortdurend aanwezige schaduwkandidaat, die
het structurele tekort van haar man door Amerikanen likability genoemd opvult.
In een Gallup-peiling werd vorige week gevraagd wie van de presidentskandidaten
de kiezers meer likable, aardiger, vonden: 54 procent zei Obama, 31 procent zei
Romney. Ook doet de Republikein het slecht bij vrouwen: 51 procent is voor
Obama, 41 procent voor Romney.

Werk aan de winkel dus voor Ann Romney, die natuurlijker en 'gewoner' overkomt
dan haar man. Zo onhandig als hij destijds kennelijk was bij het ten dans vragen
van Ann, zo onbeholpen is hij vandaag de dag bij het benaderen van kiezers. Zijn
vrouw moet de Amerikanen nu wat liefde voor hem bijbrengen. Of zoals Ann Romney
zei bij een andere gelegenheid: 'Het zijn altijd de moeders die een beetje
harder moeten werken om alles in orde te maken.'

Dit is niet verrassend. Voor politici is alles functioneel. Alles is
ondergeschikt aan het hogere doel, zeker als er verkiezingen moeten worden
gewonnen. Vrouwen en kinderen, opa en oma, liefde en leed alles is inzetbaar,
iedereen is een potentieel wapen in de strijd. De Obama's houden hun dochters op
de achtergrond, maar toen vader Barack in de verkiezingen van 2008 even in de
problemen kwam, moesten zij opdraven. Zoals nu Ann Romney. Zij doet het met
volle overgave.

In 2008 werd in het gezin gestemd over de vraag of vader Mitt aan de
presidentsverkiezingen moest meedoen. Alle handen (van Ann, de vijf zonen en de
vijf schoondochters) gingen omhoog. Ja. Dit jaar werd weer gestemd: nu waren
alleen zijn oudste zoon Tagg en Ann voor. En uit alles in Tampa bleek dat zij
niet alleen wil meedoen, ze wil ook winnen.

Voor haar is vanaf nu al het persoonlijke politiek. Hoewel haar toespraak soms
intiem van toon was, werden systematisch alle politieke pijnpunten afgewerkt.

Ann weet: Mitt doet het slecht bij de vrouwen. Dus zei ze: 'Het zijn de moeders
van deze natie alleenstaand, gehuwd of weduwe die dit land bijeenhouden. Ik hou
van jullie vrouwen!'

Het gezin-Romney rijk en bevoorrecht? Valt wel mee. 'Soms lees ik dat Mitt en ik
een sprookjeshuwelijk hebben. In de sprookjesboeken die ik las, kwamen nooit
lange regenachtige wintermiddagen voor in een huis waarin vijf jongens tegelijk
huilden. En deze boeken leken ook nooit hoofdstukken te hebben die MS of
borstkanker heetten'. Dat laatste is een verwijzing naar haar ziekten.

Mitt koud en koel? Helemaal niet. 'Mitt houdt er niet van te praten over hoe hij
anderen hielp, omdat hij dit als een voorrecht ziet, niet als een politiek
discussiepunt.'

Na 21 minuten was het voorbij en was daar Mitt om haar op te halen in donker
Tampa.

Orkaan Isaac

Precies zeven jaar na orkaan Katrina bereikte orkaan Isaac woensdag New Orleans.
Volgens een woordvoerder van het leger blijken de extra hoge dijken die na de
overstroming van 2005 zijn gebouwd, te voldoen. In een buitengebied van de stad
sloeg een vloedgolf over zo'n dijk, waarna tientallen mensen kwamen vast te
zitten in hun auto's of thuis. De gevreesde massale schade bleef echter uit. In
New Orleans zelf patrouilleerden politie-agenten in de lege straten, nadat een
avondklok was ingesteld.

LOAD-DATE: August 29, 2012

LANGUAGE: DUTCH; NEDERLANDS

GRAPHIC: Mitt en Ann Romney in hun hotelkamer voordat Ann Romney haar toespraak
houdt tijdens de Republikeinse conventie. Foto Evan Vucci / AP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              79 of 200 DOCUMENTS



                                 de Volkskrant

                            28 augustus 2012 dinsdag

Backpackparadijs.nl Technologie;
Overzicht Sociale media en Reizen

BYLINE: Door Hans Pieter van Stein Callenfels

SECTION: V Opening; Blz. 8

LENGTH: 1659 woorden


Reissites zijn ideaal om te pochen over je avonturen, maar ook om voor een
volgende reis de mooiste plekjes te vinden. Door Hans Pieter van Stein
Callenfels

Iedereen die wel eens met een rugzak door een exotisch land heeft getrokken,
weet: reizen bestaat voor een groot deel uit pochen. Zodra je eenmaal ingecheckt
bent in je zorgvuldig geselecteerde hotel en je tegoed doet aan de lokale
specialiteit, komen de verhalen en vragen los van je ho(s)telgenoten. Waar kom
je vandaan? Hoe lang ben je al onderweg? Waar ben je allemaal al geweest? Waar
ga je nog naartoe? Ach, dan heb je vast dat superauthentieke
door-een-blinde-monnik-gerunde eettentje gemist. Ja, een tip van een local, die
we spraken toen we uitgenodigd waren op het huwelijk van de dochter van het
stamhoofd. D gen feest. En de omgeving: zo ongerept. Geen toerist gezien.

Reizen is pochen. En niet alleen voor de Lonely Planet-adepten; op de camping in
Frankrijk hoor je ze ook, de verhalen over het bijna-ongeluk in de
Gotthard-tunnel en de nors zwijgende Zwitser die met wat tiewraps en duct tape
de hoestende camper weer aan de praat kreeg. Hoe de boerencamping na een
nachtelijke hoosbui voor driekwart onder water stond. Waar je de beste
biologisch-dynamisch gedraaide zwijnenworst kunt krijgen, en hoe je, door te
knipogen naar de uitbater, er een glaasje zelfgestookte korenwijn bij kunt
bietsen.

Reizen is ervaringen opdoen, maar vooral ook die ervaringen delen.
Wetenschappelijk bewezen is het niet, maar voor het merendeel van de
vakantiegangers sorry, reizigers moet dat delen bijna net zo leuk en bevredigend
zijn als het ondergaan van die ervaring zelf. En zoals zo ongeveer alles in het
leven, verplaatst ook deze conversatie zich gestaag richting het world wide web.
Er is een ware wildgroei aan (sociale-)reissites, want internet leent zich
natuurlijk als niets anders voor sociaal gedrag. Bovendien is het op internet,
en dan in het bijzonder op de sociale media, volledig geaccepteerd zo niet
verplicht om te pronken. Een spiegelpaleis voor exhibitionistische reissnobs.

Maar vooruit, ook voor de gewone burger die nog wel eens wat van de wereld wil
zien, is het verdraaid handig dat locals, reisverslaafden en andere gewone
burgers hun ervaringen met je delen. Goed voor de voorpret, bovendien. Ze doen
dat gewoon, omdat het kan, of omdat het fijn kan zijn een ander je enthousiasme
over een bestemming of (onontdekte) trekpleisters aan te wrijven of het nu een
vriend is of een verre vreemde. Zo zal de consumptieve reisinternetter op een
dag ook veranderen in die van ongevraagd advies overlopende tour guide. Het is
aanstekelijk.

En de ©chte pareltjes? Die houdt iedereen toch voor zichzelf. Daarvoor zul je
dus brrr  vanachter je computer vandaan moeten komen.

Hierbij een semi-willekeurige greep uit het aanbod van sociale-reissites, een
oude en een paar nieuwe, en waarom ze wel of niet handig zijn.

Bij het Amerikaanse NileGuide draait alles om de kennis van locals. Want
reisgidsen en touroperators kunnen je nog van alles vertellen: uiteindelijk
hebben de mensen die zelf op je bestemming wonen, de beste tips. NileGuide heeft
een team van 150 experts over de hele wereld die permanent met tips strooien
voor hotels, restaurants, dag-uitjes, musea alles. Maar nog meer relevante
kennis zit bij de 70 duizend locals die voor de lol op een openbaar forum vragen
beantwoorden over hun woonplaats ('Is er een Nepalese dansclub in Abu Dhabi?'),
wat zeker op minder toegankelijke bestemmingen handig kan zijn. De antwoorden
worden door lezers beoordeeld op hun relevantie.

Via Nileguide kun je een persoonlijke reisgids samenstellen, waarin je je eigen
selectie maakt van hotels, restaurants en uitjes. Je kunt er een pdf van maken
om te printen, maar uiteraard kun je 'm al dan niet via Facebook delen met je
reisgenoten en de thuisblijvers. Nileguide is vooral handig voor de fase waarin
je al weet waar je heen gaat, je reis hebt geboekt, maar nog een lijstje wil
maken met dingen die je wil zien en doen in de omgeving. Hoewel de site
natuurlijk ook het liefste heeft dat je via hen doorklikt naar een
boekingsbureau.

Voordelen: de kennis van locals is altijd meer waard dan die in de boekjes
staat, dus voor gerichte vragen en tips is NileGuide de moeite van het checken
waard. De experts lijken objectief. Nadelen: er staat heel veel informatie op de
site, maar de wat obscuurdere bestemmingen ontbreken. In heel Afrika is
bijvoorbeeld geen expert te vinden, maar daar wordt aan gewerkt, zeggen de
makers.

nileguide.com

Wanderfly bestaat nog maar krap twee jaar, maar trekt miljoenen bezoekers. Hun
voornaamste doel: inspiratie bieden voor toekomstige reisjes. De meeste
reisplannen beginnen immers met een vaag idee, niet met een vastomlijnde
bestemming. Het moet warm zijn, een beetje avontuurlijk, rond die en die datum,
geschikt voor kinderen en in totaal maximaal 2.000 euro kosten. Vul al die
voorwaarden in op Wanderfly.com en de site genereert een handvol bestemmingen op
basis van jouw smaak. Vergelijkbaar met onlinemuziekdiensten als Last.fm en het
aanraadsysteem van Amazon: als je dit leuk vindt, vind je dat misschien ook
leuk.

Groot inspiratievoordeel: het ziet er gelikt uit. De interface lijkt op die van
het sociale prikbord Pinterest. Je creoeert voor jezelf een soort palet waarop
je bestemmingen, hotels, dingen om te doen, kaarten, restaurants etc. prikt.
Allemaal voorzien van mooie foto's  soms gemaakt door bezoekers zelf  en met de
mogelijkheid om commentaar en tips te geven. De social recommendation werkt met
de input van gebruikers, is voor een deel gestoeld op een slim rekensysteem dat
data gebruikt van andere reis- en beoordelingssites als Yelp en Not for
Tourists. En natuurlijk kun je via Wanderfly ook hotels en vliegtickets boeken.
Inspiratie krijg je zeker als je een tijdje rondneust op de site. Bovendien kun
je zelf ook reistips doorgeven over je eigen woonplaats, maar ook over spannende
plekken elders waardoor je een soort persoonlijke reisportfolio opbouwt. En die
mag iedereen bekijken.

Voordeel: veel verleidelijke plaatjes en net als echt reizen bedoeld om te
verrassen. Nadeel: nog erg Amerikaans, kleinere Europese bestemmingen komen er
vooralsnog bekaaid van af.

wanderfly.com

Goed, inspiratie opgedaan, gidsjes uitgeplozen, al je vrienden afgegaan en het
is volbracht: je hebt een reis geboekt. Met een vlucht. Hotels. Een auto.
Restaurantreserveringen. Kaartjes voor toneel / sport / pretpark. Dat zijn een
heleboel e-mails met daarin bevestigingsnummers, aangehechte pdf's met
streepjescodes, tijdschema's en andere nuttige informatie. Het kan lastig zijn
om het overzicht te bewaren. Tripit biedt daarvoor een dienst aan. Je maakt een
speciaal e-mailadres aan, waarnaar je alle bevestigingsmails van vluchten,
hotel- en autoreserveringen. stuurt. Op basis daarvan maakt Tripit ©©n
overzichtelijk reisdocument, dat je kunt printen, maar ook op je mobiel of
tablet kunt bekijken. Daarin staan dus  lle gegevens die je nodig hebt
reistijden, routebeschrijvingen, plattegronden, zelfs weersvoorspellingen.

Werkt dat? Ja, grotendeels wel. Tripit werkt samen met vrijwel alle grote
online- aanbieders van reizen, vluchten, hotels, autoverhuur, restaurants en
evenementkaartjes, dus het komt weinig voor dat een doorgestuurde e-mail niet
wordt begrepen. Tripit is natuurlijk ook een 'sociale' website: je kunt je
reisschema delen met thuisblijvers of reisgenoten, al dan niet via Facebook of
andere sociale media. Liefhebbers van statistieken en ranglijstjes komen ook
volop aan hun trekken, want Tripit kan voor je bijhouden hoe lang je onderweg
bent geweest, hoeveel kilometer je hebt afgelegd, hoeveel landen je hebt gezien.
De dienst is gratis; de Pro-versie kost 49 dollar per jaar en biedt onder meer
een persoonlijke reisassistent.

Voordelen: lekker praktisch, geen verfrommelde printjes met handgeschreven
telefoonnummers en boekingscodes erop. Alles online. Nadeel: vooral handig voor
zakenreizigers en efficiency-fetisjisten die in weinig tijd veel willen zien en
doen. De wat slomere avonturier die zich graag laat verrassen, heeft hier weinig
te zoeken.

tripit.com

De moeder aller reiswebsites, die in 2000 werd gelanceerd met een businessmodel
dat de halve internetwereld daarna volgde: laat gebruikers content maken en
verkoop daaromheen advertenties en affiliate deals. Dat ging en gaat niet
onverdienstelijk: Tripadvisor is in 30 landen actief en maandelijks komen er 56
miljoen unieke bezoekers, die beoordelingen achterlaten van hotels, restaurants,
concertzalen en andere hotspots.

Tripadvisor heeft naar eigen zeggen een systeem dat de reviews van reizigers
beoordeelt op authenticiteit voordat ze op de site komen. Als er bijvoorbeeld
continu slechte beoordelingen vanaf een bepaald IP-adres of mailadres komen,
klopt er iets niet. Het bedrijf steunt ook voor een deel op de community: wie
een recensie niet vertrouwt, kan de webmaster inseinen. Sinds april werkt
Tripadvisor ook samen met Facebook, waardoor je de reiservaringen en
beoordelingen van je vrienden (en vrienden van vrienden) als eerste te zien
krijgt, indien beschikbaar. Dat laatste is natuurlijk een slimme zet, want een
hotelbespreking van (vage) vrienden is altijd te verkiezen boven die van een
vreemde.

Een vergelijkbare site is het van oorsprong Nederlandse Zoover, dat naar eigen
zeggen dagelijks een miljoen unieke bezoekers op de site krijgt. Via beide sites
zijn er maar een paar klikken nodig om een vakantie te boeken bij een
touroperator, en dat is natuurlijk waarmee de bedrijven hun geld verdienen.

Voordeel: gigantische sites, heel veel meningen. Nadeel: gigantische sites, heel
veel meningen.

tripadvisor.nl

zoover.nl

Tripadvisor

NileGuide

Tripit

Wanderfly

75.000.000 Op de internationale reissite Tripadvisor is onlangs de 75 miljoenste
recensie / mening geplaatst. De langste recensie is 9.166 woorden, alle reacties
samen tellen 5,7 miljard woorden. Er staan 3.505 foto's van de Eiffeltoren op de
site, allemaal geplaatst door gebruikers.

LOAD-DATE: August 27, 2012

LANGUAGE: DUTCH; NEDERLANDS

GRAPHIC: Japanse backpackers in New York. Foto Guus Dubbelman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              80 of 200 DOCUMENTS



                                 de Volkskrant

                            28 augustus 2012 dinsdag

Groene kiezer moet in opstand komen

BYLINE: Marianne Thieme

SECTION: Opinie en Debat; Blz. 30

LENGTH: 885 woorden


Uitputting aarde Economische groei is niet de oplossing van onze problemen, maar
de oorzaak ervan. We moeten niet meer van de aarde vragen dan zij kan leveren.

Hoe lang kun je doorrekenen? Deze week presenteerden het Centraal Planbureau
(CPB) en het Planbureau voor de Leefomgeving (PBL) hun analyse van de
verkiezingsprogramma's over hoe betaalbaar de wensen en beloften van de
verschillende politieke partijen zijn. Maar interessanter is de vraag of we het
ons kunnen veroorloven de verschillende partijprogramma's ten uitvoer te
brengen. Die vraag blijft onbeantwoord. Ten onrechte.

De schijnzekerheid die spreekt uit de doorrekeningen blijkt uit het feit dat
geen enkele van de doorgerekende partijprogramma's in de huidige politieke
verhoudingen meer dan 30 procent van de uitgangspunten van de rijksbegroting zal
kunnen bepalen. Bovendien blijkt uit het Kunduz- of Lenteakkoord dat de
deelnemende partijen niet staan voor hun handtekening. Minder dan drie maanden
geleden wisten CDA, VVD, D66, GroenLinks en ChristenUnie nog zeker dat er een
forenzentaks moest komen en boekten ze daarvoor 1,3 miljard euro in als
'bezuiniging', terwijl het overduidelijk ging om een ordinaire lastenverzwaring.
Inmiddels nemen alle vijf Kunduz-partners in de verkiezingscampagne afstand van
de maatregel.

Ook de soap rond de langstudeerboete, de poging van de VVD om stemmen te kopen
voor 1.000 euro per hardwerkende Nederlander uit alles blijkt dat de Nederlandse
politiek vooral bestaat uit vertegenwoordigers die het romantisch boekhouden tot
uitgangspunt hebben verheven om hun eigen positie veilig te stellen en de gunst
van de kiezer te kunnen combineren met een bewijs van goed gedrag van het CPB.

Volgens CPB-directeur Koen Teulings bestaat er een grote onzekerheid over de
gepresenteerde doorrekening. Hij ziet het uiteenvallen van de eurozone als 'een
serieuze mogelijkheid'. Daarmee zijn de gepresenteerde doorrekeningen ook niet
meer dan dagkoersen van een economisch systeem dat op omvallen staat.

De dans rond het 3 procent begrotingstekort op last van Brussel is bijna
aandoenlijk als we ons realiseren tot hoever het ecologisch begrotingstekort
inmiddels is opgelopen. Politici van vrijwel alle partijen maken zich vooral
druk over de verdeling van de taart (in zetels, in
regeringsverantwoordelijkheid, in geld), terwijl de taart op is. Er zijn geen
ingredioenten om een grotere taart te bakken en het bedenken van recepten voor
groene taarten komt ook maar in beperkte mate tegemoet aan de ernst van de
situatie.

Op 22 augustus was het Earth Overshoot Day, de dag waarop alle hernieuwbare
ingredioenten die de aarde kan leveren voor onze economische behoeften
opgebruikt waren voor 2012. Alles wat we sindsdien consumeren is een voorschot
op een zeer onzekere toekomst. Een begrotingstekort van 3 procent valt in het
niet bij een ecologisch tekort van 35 procent. Overshoot day lag in 1981 nog op
14 december. Elk jaar neemt het ecologisch tekort verder toe, zelfs in tijden
van economische crisis. Hadden we in 1980 nog net genoeg aan de biocapaciteit
van ©©n aardbol, inmiddels kunnen we daarmee niet toe en bieden de meeste
partijen geen begin van een oplossing hoe met dat structurele tekort om te gaan.
Sterker nog, veel grote partijen negeren of ontkennen dat tekort glashard.

Onze schuld-, groei- en geldverslaving die ervoor zorgt dat al onze wensen en
verlangens in geld als rekeneenheid worden uitgedrukt, benemen ons het zicht op
de werkelijke problemen van schaarste en verdeling.

Nog tijdens onze generatie zullen volgens toonaangevende wetenschappers de
oceanen leeggevist zijn, zal het merendeel van de aardbewoners geen toegang
hebben tot schoon drinkwater, zullen vluchtelingenstromen als gevolg van
voedsel- en klimaatrampen Europa overspoelen en zal de biodiversiteit
onherstelbaar aangetast zijn.

Economische groei is niet de oplossing van onze problemen, maar de oorzaak
ervan.

We hebben geproefd van een overvloedige welvaart en kunnen ons niet meer
voorstellen ooit zonder te kunnen of zelfs te moeten.

Een beleid waarin geld de doorslaggevende rekeneenheid is, is gebaseerd op 'na
ons de zondvloed'.

Er zal een radicaal ander beleid moeten komen, met de draagkracht van de aarde
als fysieke begrenzing van onze mogelijkheden. De waarheid ligt niet midscheeps
zoals Alexander Pechtold en Sybrand van Haersma Buma claimen, noch aan
stuurboord bij Wilders of bakboord van Roemer. De boot maakt water, het is
pompen of verzuipen. Het streven naar groei is vergelijkbaar met 'en nu vooruit'
roepen aan de rand van een moeras.

De overeenkomst tussen onze economie die niet kan functioneren zonder groei en
een piramidespel dat stilvalt zonder nieuwe inleg is groter dan menig politicus
zich realiseert. Het single-issuedenken van politieke partijen die zich geheel
focussen op de kortetermijnbelangen van de westerse mens en zijn geld moet
doorbroken worden met een planeetbrede beleidsvisie, los van het traditionele
links/rechtsdenken.

Het belang van de zwaksten (inclusief dieren, natuur en milieu) beschermen tegen
het recht van de sterkste is het enige wat ons een duurzame toekomst, gebaseerd
op mededogen, kan bieden. Alleen een 'groenekiezersopstand' kan dat bereiken.

Marianne Thieme is lijsttrekker van de Partij voor de Dieren.

Politici maken zich druk over de verdeling van een taart die op is

LOAD-DATE: August 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              81 of 200 DOCUMENTS



                                 de Volkskrant

                            27 augustus 2012 maandag

SECTION: V RTV; Blz. 8

LENGTH: 320 woorden


Paralympische Spelen

NED 1, 19.00 uur

Journaallezer Herman van der Zandt doet de komende weken verslag van de
Paralympische Spelen, die plaatsvinden in Londen van 29 augustus tot 9
september. Met vanavond o.a. aandacht voor Esther Vergeer, die al vijf keer
Paralympisch goud won bij het rolstoeltennis en dit jaar voor haar zesde gouden
medaille gaat.

Topchef tegen Sterrenchef

RTL 5, 19.00 uur

In een nieuwe reeks moeten de leerlingen van chefkoks Robert Kranenborg en
Julius Jaspers (van het programma Topchef) het wekelijks opnemen tegen de
brigade van een sterrenrestaurant. In de jury zitten restaurateur Joop
Braakhekke en culinair journaliste Mara Grimm.

Kunststof

Radio 1, 19.02 uur

Jellie Brouwer in gesprek met de drukbezette acteur Mark Rietman, die dit jaar
de ene grote rol na de andere speelt. Hij is genomineerd voor de toneelprijs
Louis d'Or (voor zijn rol in Gekluisterd) en ging vorige week in première met
zijn hoofdrol in King Lear, de klassieker van William Shakespeare.

De beste singer-songwriter van Nederland

NED 3, 20.25 uur

Rechtstreeks vanuit het Paard van Troje in Den Haag presenteert Giel Beelen de
finale van zijn zoektocht naar de beste singer-songwriter. De finalisten zingen
ieder in een bezetting naar keuze hun lievelingsliedje uit de serie.

Villa Morero

SBS 6, 20.30 uur

Een bijzondere spin-off van dramaserie Gooische vrouwen: de personages van
volkszanger Martin Morero (Peter Paul Muller) en zijn tante Cor (Beppie
Melissen) ontvangen in hun Gooische villa gasten uit het echte leven. Vandaag
worden schaatster Ireen Wüst en rapper Lange Frans in de watten gelegd.

Wat kiest Nederland?

RTL 4, 22.25 uur

Start van een dagelijkse politieke talkshow vanuit een tent op het Plein in Den
Haag. Rick Nieman en Frits Wester presenteren en schrijver/dichter Bart Chabot
is aangetrokken als vaste gast om als 'gewone burger' de politiek te beschouwen.
In de eerste uitzending is premier Mark Rutte te gast.

LOAD-DATE: August 26, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              82 of 200 DOCUMENTS



                                 de Volkskrant

                           25 augustus 2012 zaterdag

Geen 'huilverhaal' zonder weerwoord;
Ombudsvrouw Margreet Vermeulen

SECTION: Opinie en Debat; Blz. 44

LENGTH: 795 woorden


Van Volkskrantjournalisten wordt een kritische houding verwacht. Dat betekent
dat ze niet zonder meer geloven of aanvaarden wat ze horen, lezen en zien.
Vooral niet als er autoriteiten in het geding zijn. Maar de krant interviewt
steeds vaker gewone burgers die 'ervaringsdeskundig' zijn, zoals dat met een
verschrikkelijk woord heet. Ik noem wat actuele voorbeelden: patiënten met de
ziekte van Pompe die jaarlijks voor 400 tot 700 duizend euro aan medicijnen
vergoed krijgen; burgers van wie het huis wordt geëxecuteerd; studenten die een
vak leren waar totaal geen vraag naar is en ouders van wie de kinderen dreigen
te ontsporen. Moet de krant die mensen ook kritisch benaderen?

Het antwoord is natuurlijk ja. Maar makkelijk is anders. De meeste
ervaringsdeskundigen staan, anders dan de lezer vaak denkt, helemaal niet te
springen om in de krant te vertellen over hun ziekte, werkloosheid of hun
(v)echtscheiding. In veel gevallen vergt het heel wat overredingskunst om ze
bereid te vinden hun verhaal te doen. Zeker als er ook nog een foto bij moet.
Tegen die achtergrond voelt het ongemakkelijk de geïnterviewde vervolgens het
vuur na aan de schenen te leggen. Helemaal als hij of zij een ernstige ziekte
heeft of dezelfde week nog dakloos wordt.

In het artikel 'Een klooiende oogarts gestopt' van 16 augustus krijgt Ronald
Rietbroek uitgebreid de ruimte om te vertellen over zijn mislukte oogoperatie.
Na een ooglaserbehandeling door een Nederlandse arts in Portugal in 2004 kreeg
Rietbroek drie dagen zoveel pijn dat hij alleen maar 'met zijn hoofd tegen de
muur wilde bonken'. Terug in Nederland bleek zijn gezichtsvermogen verslechterd,
van +2,25 naar +6,75. Het ziekenhuis in Winterswijk constateerde dat er
onomkeerbare schade is aangericht.

Rietbroek begint een juridische procedure als duidelijk wordt dat hij niet het
slachtoffer is van een toevallige fout. Deze oogarts blijkt ook andere patiënten
te hebben beschadigd. Als Rietbroek die rechtszaak verliest, wendt hij zich tot
het medisch tuchtcollege. Na acht jaar wordt zijn doel bereikt: de oogarts
krijgt van het tuchtcollege een beroepsverbod.

Een lezer uit Raalte begrijpt niet dat de Volkskrant zich zo op sleeptouw laat
nemen door een 'calculerende burger' die met 'open ogen' in een 'stuntaanbieding
van een zwartwerkende beunhaas in Portugal trapt'. Hij vindt het een 'hypocriet
huilverhaal' en een kwestie van 'eigen schuld, dikke bult'.

Dat is wel van dik hout. Maar het klopt dat de verslaggeefster geen kritische
vragen stelt. Ik had er wel een paar geweten: nam Rietbroek als patiënt geen
onnodig risico door de goedkoopste aanbieder te kiezen; wist hij dat de
gewraakte kliniek geen keurmerk had van het Nederlands Genootschap voor
Oogheelkunde en vond hij het niet vreemd dat hij naar een kliniek in Portugal
moest voor de laagste prijs?

De verslaggeefster heeft er wel naar gevraagd, zegt ze. Maar uiteindelijk vond
ze het niet zo relevant. 'Als je je laat opereren door een Nederlandse arts die
de vereiste BIG-registratie heeft, mag je verwachten dat die arts zijn vak
verstaat. Ongeacht de prijs.'

Zo werkt het in Nederland echter niet altijd. De media publiceren met de
regelmaat van de klok verhalen van patiënten die (bewijsbaar) schade hebben
opgelopen door onbekwame artsen in (privé-)ziekenhuizen. Ook is er veel
discussie over het gebrek aan toezicht in privéklinieken. Daar moeten mondige
mensen als Rietbroek toch iets van meekrijgen, zou je denken. Ik had van hem wel
willen weten hoe hij zijn eigen verantwoordelijkheid voor het drama zag en ziet.

De verslaggeefster benadrukt dat ze de lezer heeft willen laten zien hoe lastig
het is om je gelijk te halen als er iets is misgegaan op de operatietafel. Maar
in zo'n artikel verwacht ik informatie van verschillende kanten: juristen, het
tuchtcollege, artsen én slachtoffers. En daarin had ik ook graag gelezen waarom
de tuchtzaak werd gewonnen, terwijl de rechtszaak werd verloren.

Een artikel schrijven vanuit slechts één perspectief is heel geschikt als er
louter persoonlijke ervaringen in het geding zijn. Maar dit verhaal draait om
een conflict waarbij verschillende partijen betrokken zijn. Als je slechts één
partij aan het woord laat in een conflict, wek je als krant al snel de indruk
dat je je achter die partij schaart. Zeker als je geen kritische vragen stelt.

De kritische vragen dienen niet om de klagende patiënt onderuit te schoffelen.
Ze geven hem de kans te reageren op vragen die zijn relaas hoe dan ook bij
sommige lezers zal oproepen. En om de lezers genoeg bouwstenen te geven om zelf
conclusies en lering uit het verhaal te trekken.

De Ombudsvrouw behandelt vragen, klachten, op- en aanmerkingen over

de inhoud van redactionele pagina's en over de journalistieke aanpak.

ombudsvrouw@volkskrant.nl

vk.nl/ombudsvrouw

LOAD-DATE: August 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              83 of 200 DOCUMENTS



                                 de Volkskrant

                            24 augustus 2012 vrijdag

DOOR C.J. Chivers, The New York Times Aan het front met de Leeuwen van Tawhid

SECTION: Ten Eerste; Blz. 6

LENGTH: 1984 woorden


Abdul Hakim Yasin, de commandant van een Syrische eenheid van
antiregeringsstrijders, scheurt met zijn pick-uptruck het erf op van een
voormalig overheidsgebouw dat hij als guerrillabasis gebruikt. Hij heeft een
verrassing voor zijn mannen, die klaar staan voor een aanval in de vroege
ochtend op een legerpost aan de rand van Aleppo, de grootste stad van Syrië.
Enkele minuten geleden heeft Yasins vader, die in juli door het regeringsleger
gearresteerd was, hem opgebeld en gezegd dat hij is vrijgelaten. Hij heeft een
lift nodig uit Aleppo, en wel snel.

'God is groot!' roepen de strijders. Ze klimmen op hun vrachtwagens, laden hun
wapens en snellen er vandoor, het donker in.

Tijdens de autorit is Yasin in gedachten verzonken. Hij is bezorgd dat het
telefoontje een hinderlaag kan zijn. 'Dat doet de regering vaker', zegt hij. Hij
heeft al een vrachtwagen vooruitgestuurd om de weg te verkennen.

De afgelopen vijf dagen hebben Yasin en zijn eenheid, de Leeuwen van Tawhid,
twee journalisten van The New York Times toestemming gegeven met hen op pad te
gaan in de oorlog tegen president Bashar al-Assad.

De groep valt onder de Al Tawhid Brigade, een relatief nieuwe beweging in de
provincie Aleppo, waarin uiteenlopende groepen zijn verenigd. Zij vechten onder
de vlag van het Vrije Syrische Leger, de onsamenhangende coalitie van gewapende
rebellen.

Hoewel het grotere geheel moeilijk te overzien is vanuit één gevechtseenheid in
een complexe samenleving, bieden de activiteiten en persoonlijke verhalen van
deze mannen een mix van burgers die de wapens hebben gegrepen en tientallen
deserteurs die zich bij hen hebben aangesloten een inkijkje in de opstand.

Yasin (37) was voor de oorlog een gladgeschoren accountant. Hij leidde een
rustig leven met zijn vrouw en twee zoons. Nu heeft hij een volle baard en is
hij gehard door de oorlog op manieren die hij niet had kunnen voorzien. Hij
doolt door de omgeving van Aleppo met tientallen gewapende mannen in
camouflagepakken, denkt aanvallen uit met andere commandanten, vermijdt
luchtaanvallen en ritselt wapens bij smokkelaars en bommakers. Hij slaapt liever
overdag; hij vecht 's nachts.

Zijn mannen vormen een dwarsdoorsnede van een land in oorlog met zichzelf. Onder
hen bevinden zich boeren, een makelaar, bouwvakkers en een verpleegkundige die
voor de oorlog een fastfoodrestaurant had. Ze vechten zij aan zij met een
legertje deserteurs, die vinden dat de regering die zij eens dienden nu moet
vallen.

Stenen en jachtgeweren

De burgerstrijders begonnen met stenen en jachtgeweren. Hun eerste machtige
wapen was een enorme slinger om molotovcocktails te lanceren. Ze hadden ook
kleine zelfgemaakte bommen. Nu beroepssoldaten zich bij hen hebben aangesloten,
hebben ze langzaamaan vuurwapens, machinegeweren en granaten verworven. Ook
hebben ze een pantserwagen en twee tanks buitgemaakt. Naarmate het verzetsleger
groeit in getal en kracht, neemt ook de professionaliteit van de organisatie
toe. Ze hebben informanten en spionnen, die de militaire radio van de regering
afluisteren. Ondertussen proberen ze in het veroverde gebied een eigen bestuur
op te zetten.

Het rekruteren van overlopende soldaten is belangrijk voor de oorlogsvoering.
Hoe meer soldaten de rebellen kunnen overhalen te deserteren, hoe zwakker het
leger van Assad.

Maar hun sterkste punt is hun vechtlust, het verlangen om Assad en zijn beter
uitgeruste strijdkrachten te vernietigen. Het collectieve vertrouwen dat ze
zullen overwinnen, dat dit hun moment is, bindt hen samen.

Tal Rifaat is een stad van ruwweg 20 duizend inwoners. Begin 2011 begonnen hier
de protesten, eerst vreedzaam, daarna gewelddadig met oorlog als resultaat. Dit
voorjaar bezette het regeringsleger de stad. Soldaten spoten graffiti op de
muren: 'Assad of niemand.' Een revolutionair heeft eronder gekalkt: 'Wij buigen
voor God alleen.'

Tegen de zomer hadden de rebellen de meeste overheidstroepen verdreven van het
platteland bij Tal Rifaat. Het leger bezit nog een luchtmachtbasis en een
artillerieschool vlakbij Aleppo. Het grootste deel van de gevechten heeft zich
naar de stad verplaatst. De rebellen werken hier samen onder de zwarte vlag van
Al Tawhid.

Half augustus verzamelden rebellen zich opnieuw in Tal Rifaat om een aanval voor
te bereiden op een controlepost, langs een uitvalsweg ten noorden van de stad.
Al Tawhid is te weten gekomen dat de post twee BMP-pantserwagens heeft en dat er
dertig soldaten zijn gestationeerd. Een barricade zorgt ervoor dat naderende
voertuigen niet ongehinderd voorbij kunnen rijden. Nog eens vijftig soldaten
bewaken deze post vanuit een dichtbijgelegen ziekenhuis. Eromheen wonen
Palestijnen, die door de rebellen als vijanden worden beschouwd. De luchtmacht
ondersteunt de controlepost, waardoor een aanval heel moeilijk wordt.
Waarschijnlijk staan er veel levens op het spel.

Toch zien de rebellen de vernietiging van de post als essentieel. Zolang de
regering de plek in handen heeft, wordt hen de doorgang van en naar de stad
beperkt. Soldaten kunnen gewone burgers die de weg gebruiken naar hartelust
oppakken. Ook Yasins vader is op deze plaats gearresteerd, in juli. 'Deze
controlepost moet worden vernietigd', is daarom zijn mening.

Yasin heeft eerder deze week een vergadering bijgewoond met andere commandanten.
Nu keert hij terug op de guerrillabasis. Tegen zijn mannen zegt hij dat de
aanval is uitgesteld. En dat zijn vader is vrijgelaten. Ze moeten zich haasten
om hem op te halen.

Op weg naar Aleppo belt Yasin een vriend die hij in burgerkleren vooruit had
gestuurd. Deze moest uitvinden of zijn vader werkelijk is vrijgelaten, dat het
geen valstrik is. Pas dan kunnen Yasins mannen erheen rijden. Aan de rand van de
stad krijgt hij hem te pakken. De vriend bericht dat hij met zijn vader, Jamal
Yasin, op weg is naar het noorden.

Heel even lijkt Yasin meer een zoon dan een guerrilla-aanvoerder. Hij is stil,
als hij het nieuws hoort. Dan zegt hij: 'God is groot.'

In het donker op een verlaten weg nadert de bestelbus en stopt. Jamal Yasin
klimt eruit. Hij is kaal, en lijkt ongedeerd.

Op de weg terug naar Tal Rifaat zegt Jamal dat hij niet is gemarteld, maar hij
heeft niet kunnen slapen in de overvolle gevangeniscel. Zijn zoon geeft toe: 'Ik
was er voor 99 procent van overtuigd dat het een hinderlaag was.' Zijn vader
vermaant zijn zoon: 'Denk je echt dat ik je zou bellen, als dat zo was? Zelfs
als ze mijn keel zouden doorsnijden?' 'Pap, ik zweer het, ik sta onder grote
druk', antwoordt Abdul Hakim. 'Geen zorgen, zoon', zegt de vader.

Abdul Hakim Yasim zet zijn vader af bij het huis van zijn broer in Tal Rifaat.
De strijders staan op het erf, buiten zinnen van vreugde om de terugkeer. Yasin
trekt zijn pistool en schiet het grijnzend leeg in de nachtelijke hemel.

Dan zegt hij: 'Laten we gaan.' Er moet nog een controlepost worden aangevallen.
In zijn kantoor ontmoet hij een collega-commandant om de laatste details te
bespreken. Ze buigen zich over een handgetekende kaart. De aanval moet een uur
voor het licht wordt beginnen, als de meeste soldaten nog slapen.

Abu Hilal, een gevangen genomen soldaat van de Shabiha-militie die aan de kant
van het regeringsleger vecht, kijkt toe. Hij was eerder door een rebellengerecht
ter dood veroordeeld, maar zal nu onwetend als zelfmoordbom fungeren. Al Tawhid
gelooft niet in het inzetten van eigen strijders bij zelfmoordacties. Eigenlijk
wilde Yasin de Shabiha-soldaat helemaal niet doodhebben, maar hij kon niets aan
het oordeel veranderen. Hilal wordt geblinddoekt en op de achterbank van een
auto gezet.

Yasin laat de bom zien die op de truck is bevestigd. 'Driehonderd kilo.' Dan
wordt de vrachtwagen weggestuurd, tussen andere voertuigen vol rebellen.

Kort na zonsopgang keren de strijders terug. Ze zien er veel te schoon uit, niet
alsof ze hebben gevochten. Een paar schudden hun hoofd en trekken een grimas.
Dan stapt de commandant uit de vrachtwagen. Zijn ogen staan moe. 'We hebben
gefaald.'

Alles leek perfect te gaan. De meeste regeringssoldaten sliepen, een paar zaten
buiten te kaarten. Yasins mannen namen hun positie in. 'We zeiden tegen Abu
Hilal: 'Vooruit, gaat heen en zondig niet meer.' Hij keek gelukkig, en hij reed
weg.' Toen de gevangene bij de controlepost aankwam drukte Yasin op de knop,
klaar voor de gigantische ontploffing.

Maar er gebeurde niets. Hij drukte nog een keer. De vrachtwagen ontplofte niet.

Yasin vermoedt dat de post was beveiligd met een stoorzender die het signaal
blokkeerde.

Nu zit hij in zijn kantoor, teleurgesteld over de mislukte actie. Hij is kapot.
En verbaasd dat zijn eigen familie nog leeft. Iedereen van wie hij dacht dat ze
zouden sterven zijn vader, de gevangene, de soldaten bij de controlepost leeft
nog. 'Het spel van het lot', zegt hij.

Jachtstraaljagers

Een paar uur later heeft Yasin zijn camouflagekleding weer aan. Zijn mannen
moeten weer naar Aleppo. Ditmaal kiezen ze een andere, langere route en
verspreiden ze de voertuigen, om zo min mogelijk zichtbaar te zijn voor
jachtstraaljagers.

In Aleppo nemen ze hun intrek in een verlaten appartement, waar ze tot het
donker blijven. De rebellen kijken naar het staatsjournaal. De presentator
vertelt over een bomaanslag in Damascus. Yasin kijkt er geamuseerd naar, op
blote voeten en een beetje soezerig. 'Misschien is Abu Hilal doorgereden naar
Damascus', grinnikt hij.

Zijn mannen rommelen wat door het appartement. Iemand vindt de afstandsbediening
van de airco en zet hem aan. Anderen neuzen door de collectie gesmokkelde dvd's
die de bewoners hebben achtergelaten. Iemand vindt het trouwboek van de
gevluchte eigenaar. Yasin kijkt naar de vrouw op de foto's. Hij wijst: 'Die jurk
is te kort voor mij.' Niemand besteedt aandacht aan de explosies en
beschietingen die in de stad te horen zijn.

De volgende dag vertrekt Yasin vroeg in de ochtend voor een overleg met andere
aanvoerders. 's Avonds keert hij terug met nieuwe bevelen. Zijn mannen moeten
andere rebellen aflossen die een regeringskonvooi in een hinderlaag hebben
gelokt.

Wanneer ze de plaats naderen klinken er geweerschoten. De rebellen verspreiden
zich. Zijn vijanden, die in de val zitten, bestoken hen met mortiergranaten die
met luide knallen ontploffen. Yasin vertrekt geen spier.

Dan verschijnt er een straaljager, die bijna onzichtbaar was in de maanloze
nacht; alleen zijn motor was te horen. Snel valt hij aan, maakt een duikvlucht
en vuurt twee raketten af. De straaljager trekt weer op, cirkelt rond, duikt
naar beneden en vuurt opnieuw.

Dit kan als een ontmoedigende, ongelijke strijd worden gezien. De rebellen
kunnen de luchtmacht niet zien en zelfs als dat wel zo was, hebben ze niets om
mee terug te vechten. Maar de Tawhid-strijders zijn nauwelijks afgeleid. Ze
wachten tot de regeringssoldaten, die zich vlakbij hebben verschanst, zich
vertonen, ervan overtuigd dat hun vijanden nacht na nacht zwakker worden en zij
sterker.

Na elke explosie pakt Yasin, de accountant die nu het leven leidt die de oorlog
hem heeft gebracht, zijn walkietalkie om na te vragen hoe het met zijn mannen
gaat. Om hem heen zitten de mannen ineengedoken in de dampende duisternis, met
hun wapens paraat, wachtend op een nieuw bevel tegen een regering die ze nu al
als gevallen beschouwen.

C.J. Chivers, kalasjnikov-biograaf

De militair verslaggever van The New York Times, C. J. Chivers, diende tijdens
de Eerste Golfoorlog (1990-1991) als commando in het Amerikaanse leger. Zijn
militaire opleiding geeft zijn later werk als journalist iets extra's. Hij werd
bekroond met de Pulitzer Prize voor zijn verhalen uit Afghanistan in The New
Yorker in 2009. Maar hij deed ook indringend verslag vanaf Ground Zero (2001) en
over het gijzelingsdrama in het Russische Beslan (2004). Chivers (47) schreef
een veelgeprezen 'biografie'over de kalasjnikov: The Gun (2011). Het 'geweer van
de eeuw' speelt ook in Syrië weer een hoofdrol.

Pap, ik zweer het, ik sta onder grote druk Abdul Hakim Yasin Accountant, nu
guerrillaleider in de buurt van Aleppo

LOAD-DATE: August 23, 2012

LANGUAGE: DUTCH; NEDERLANDS

GRAPHIC: Vanaf een heuvel kijken twee strijders uit over Tal Rifaat. Om de stad
wordt nog gevochten. De rebellen vermaken zich met een toneelstukje: een van hen
heeft zich in een buitgemaakt soldatenuniform gehuld en zit geblinddoekt op zijn
knieën voor een executie. Strijders van Abdul Hakim Yasin maken bordjes met
fruit klaar voor hun medestrijders in de wapenkamer van de groep, vol
kalasjnikovs. Abu Hilal, een gevangen regeringsstrijder. Wat hij niet weet is
dat hij wordt 'vrijgelaten' in een bomvrachtwagen. Een strijder van de 'Leeuwen
van Tawhid neemt een duik in het zembad van de verlaten villa in Tal Rifaat die
als guerrillahoofdkwartier dienst doet. Foto 's Bryan Denton / The New York
Times / HH

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              84 of 200 DOCUMENTS



                                 de Volkskrant

                           23 augustus 2012 donderdag

Weg van Mainstreet;
Interview Geert Mak, schrijver

BYLINE: Door Greta Riemersma Foto's Adriaan van der Ploeg Greta Riemersma

SECTION: V Opening; Blz. 10

LENGTH: 2799 woorden


De auteur Geert Mak trok voor zijn nieuwste boek Reizen zonder John door de
Verenigde Staten, in de voetsporen van de door hem zo bewonderde John Steinbeck.
Een onthullend verslag over land en leermeester. Door Greta Riemersma Foto's
Adriaan van der Ploeg

Als Geert Mak in 2010 nog maar amper een week in de Verenigde Staten is, krijgt
hij al door dat de Amerikaanse droom, de belichaming van het vooruitgangsdenken,
bezig is te verdwijnen. In Mars Hill, een gehucht in de noordoostelijke staat
Maine, raakt hij tijdens het ontbijt in een wegrestaurant met formica tafels en
kunstleren banken in gesprek met zwaarlijvige arbeiders in geruite hemden en met
honkbalpetten op. Hun verhaal komt hier op neer: het is allemaal minder
geworden, véél minder.

In de jaren zestig kon iedere Amerikaan met vast werk een auto kopen. Wie elke
maand een weekloon opzij legde, had na drie jaar een eigen huis dat ook nog meer
waard werd. Maar zo is het niet meer en als Mak verder trekt, zal hij dit
verhaal in soortgelijke horecagelegenheden steeds opnieuw horen. 'Ochtend na
ochtend, zie ik zo, boven de eieren, het spek, de bonen en de slappe koffie, het
optimisme en de zekerheden van een middenklasse verdwijnen. Sterker nog, ik zie
een middenklasse die bezig is zelf weg te zinken', schrijft hij in zijn nieuwe
boek Reizen zonder John, dat dezer dagen verschijnt.

John is de grote Amerikaanse schrijver John Steinbeck, die in 1960 van de oost-
naar de westkust reisde en vervolgens naar het zuiden om de stand van zijn land
te peilen. Het verslag van deze expeditie verscheen in 1962 onder de titel
Travels with Charley, genoemd naar de hond die hem in zijn GMC-truck vergezelde.
Precies vijftig jaar later herhaalde Mak deze reis, ook hij reed dwars door de
Verenigde Staten, door fly over country, zoals dat heet. 'Daar ben ik dankbaar
voor, want mijn route ging voor een groot deel niet door de grote steden. Dat
doet iedereen al', zegt hij in het kantoor van zijn uitgever Atlas Contact.

En wat ontdekte hij, in dat land waar de meeste mensen overheen vliegen? Dat de
armoede veel groter was dan hij had gedacht. 'Het was geen armoede, maar
hopeloze armoede die ik zag. De dode blik in de ogen van mensen  Sinds 2007 zegt
een meerderheid dat de toekomst moeilijker zal worden dan het verleden, dat de
kinderen het zwaarder krijgen dan de ouders. Dat is omgekeerd aan de Amerikaanse
belofte, dat is een essentiële breuk in het denken. Er heerst diepe onzekerheid.
'

En dat is nog maar één van de sombere conclusies die Mak trekt over het land dat
hij tegelijk zo aanminnig betitelt als zijn 'geheime liefde'. Hij kwam in 1979
voor het eerst in de Verenigde Staten en ging meteen 'plat'. De zelfvoldaanheid
van sommige Amerikanen vond hij tenenkrommend, maar het trof hem dat er zo veel
werd nagedacht en gediscussieerd, en hij hield van de gastvrijheid en het sterke
sociale gevoel dat veel Amerikanen ook uitstraalden. Hij zou er er elk jaar
terugkomen, ook omdat hij in Berkeley een tweede vader en moeder vond in een
ouder echtpaar waaraan hij nu zijn boek heeft opgedragen.

De Verenigde Staten zouden een spiegel voor hem zijn tijdens het schrijven van
zijn grote boeken: De eeuw van mijn vader, over de geschiedenis van Nederland,
en In Europa, over de geschiedenis van Europa. 'Als je een rijdende trein wilt
beschrijven, moet je zo nu en dan even uitstappen en Amerika was daar ideaal
voor. Amerikanen lijken op ons, maar aan de andere kant vormen ze een totaal
andere maatschappij. Het dwingt je om vragen te stellen, over Amerika maar net
zo goed over onszelf, over Nederland en Europa.'

Sterker: datzelfde Travels with Charley lag al ten grondslag aan In Europa, want
hierdoor kwam hij op het idee Europa te beschrijven aan de hand van een
rondreis. Hij vond Steinbecks expeditie dwars door de Verenigde Staten
aanstekelijk opgetekend, 'vol kleuren en mensenstemmen, geestig en vlot'. En
toen hij het boek vier jaar geleden herlas, begon hij na te denken over een
herhaling van de tocht zelf. De Amerikaanse schrijver Robert Kaplan gaf hem het
laatste zetje door te zeggen dat Mak, met de frisse blik van de buitenstaander,
de Verenigde Staten eens moest gaan beschrijven.

En zo verliet hij in september 2010 Sag Harbor, Steinbecks woonplaats op Long
Island die exact vijftig jaar eerder ook het vertrekpunt was geweest. Mak reed
in een Liberty Jeep, met zijn vrouw naast zich en in zijn oren de waarschuwing
van een oude kennis van Steinbeck: 'Hij blies de zaken soms wel eens op, hoor.
Hij kon mooie zeepbellen blazen ' Al snel zou hij ontdekken dat Steinbeck
situaties en ontmoetingen in zijn boek had verzonnen. Toen Mak zijn route
nareisde, bleek dat de beroemde schrijver destijds zo had gejakkerd dat een
middagje vissen bijvoorbeeld onmogelijk was geweest. Uit brieven aan zijn vrouw
Elaine bleek later dat hij op bepaalde dagen inderdaad op heel andere plekken
was dan hij in zijn boek beschreef.

Steinbecks vertrek was een vlucht geweest. In 1960 was hij 58 jaar, hij had een
attaque achter de rug en wilde zichzelf bewijzen dat hij nog steeds iets kon.
Maar hij ging zich al gauw ongelukkig voelen in zijn oude rammelbak, met zijn
hond naast zich, maar zonder zijn geliefde Elaine. Dus zocht zij hem geregeld op
en sliepen ze in luxe hotels, hoewel niets daarvan terechtkwam in Travels with
Charley. Hij moest de eenzame held voorstellen, die zich van ontbering naar
ontbering sleepte dwars door het ruige Amerika. Hij moest zijn fantasie ook wel
te hulp roepen, want zijn reis was te vluchtig geweest en had te weinig
materiaal opgeleverd.

Het was voor u geen reden om van dit project af te zien?

'Ik wist niet meteen hoever dat fingeren ging en ten tweede interesseerde het me
niet zo. Mijn doel was: Amerika te bekijken door Steinbecks ogen. Ik wilde niet
zo zeer weten wat hij feitelijk meemaakte, maar wat hij observeerde en hoe hij
observeerde. De fout is dat hij zijn boek als non-fictie heeft gebracht. Als
fictie is het buitengewoon geslaagd, omdat het een goed portret geeft van
Amerika uit de jaren zestig.'

Het viel me inderdaad op dat u coulant bent. U zegt: hij was toch op zoek naar
de waarheid.

'Ja, ik ben mild voor hem. Ik had wel de pest in hoor, de journalist in mij had
flink de schurft in. Ik dacht: kan ik nog wel van jou op aan? Nee dus. En dan
schrijft hij dat hij eenzaam was in Californië en in Oregon een band verwisselde
in de modder, terwijl hij een groot deel van de tijd lekker met zijn vrouw in de
auto zat en van het ene hotel naar het andere reed. Maar zijn boek werd omhelsd
door de Amerikanen, ze herkenden zich er van a tot z in, dit was hun land. De
dialogen erin waren dus wel degelijk het soort dialogen dat toen in Amerika
plaatsvond. Niemand zei: dit is onwaarschijnlijk.'

Ik dacht: Steinbeck was de fictieve derde persoon in uw auto, u bent gewoon van
hem gaan houden.

'Ik vond hem leuk, maar ook tragisch omdat een deel van hem samenhing met bluf,
hij wilde vaak een soort westernshow maken. In die zin was hij een typische
Amerikaan. Maar wat ik sympathiek aan hem vind, is zijn ambachtelijkheid. Hij
hield heel erg van schrijven, hij hoorde bij de categorie vertellers .'

U noemt hem de chroniqueur van het dagelijks leven. Dat aspect spreekt u aan?

'Tuurlijk, tuurlijk. Ik ben ook een verteller en ik ben door hem beïnvloed. Ik
heb meer leermeesters gehad, maar hij is bijzonder. Ik zie hoe hij een verhaal
vertelt, hoe slim hij bepaalde verbindingen maakt.'

Hij moest in die fase van zijn leven misschien ook wel bluffen, omdat hij zich
niet goed voelde en last kreeg van een writer's block.

'Ik herken dat, hij was waanzinnig beroemd geworden. Ik heb dat in lichte mate
ook meegemaakt. Dat is aan de ene kant heerlijk, aan de andere kant is het wel
iets dat je moet leren hanteren. Je moet jezelf goed vastsjorren om niet
weggeblazen te worden.'

Wat kan er gebeuren?

'Bij elk product dat uit je handen komt, zijn de verwachtingen groter. Steinbeck
heeft eens gezegd dat hij kon begrijpen waarom auteurs na hun eerste bestseller
nooit meer een goed boek schrijven. Dat klopt.'

Uw eerste bestseller was Hoe God verdween uit Jorwerd. Daarna heeft u nog
grotere bestsellers geschreven.

'Dat was alle keren een verrassing. De Eeuw van mijn vader was bedoeld als een
experiment, ik wilde de geschiedenis van Nederland beschrijven vanuit mijn eigen
familie. Dat bleek een rijkere bron te zijn dan ik verwachtte. Toen kwam In
Europa en dat had ik geschreven voor mezelf en een fijnproeverspubliek. Toen
bleek het tot mijn en ieders verbazing een knallend succes.'

In Nederland zijn meer dan 350 duizend exemplaren verkocht?

'Intussen 450 duizend en er zijn meer dan twintig vertalingen gemaakt. Ik merkte
dat ik iets had gedaan met Europa waar behoefte aan was in landen die met de
geschiedenis in hun maag zitten, Duitsland, China, de Balkanlanden. Zij hebben
een geschiedschrijving die goed-fout is. Als je schrijft vanuit de mensen zelf
en in- en uitzoomt, kun je dat probleem vermijden.'

Wat deed de roem met u?

'Na In Europa dacht ik: oef.'

U belandde bij de televisie met uw Europaproject. Ik dacht: ik ben benieuwd of
Geert Mak ooit nog een boek schrijft.

'Televisie is voor mij altijd een nevenproduct geweest. Ik ben een auteur en je
moet je schrijverschap, hoe plechtig dat ook klinkt, verdedigen tegen al dit
soort aanbiedingen. Je kunt elke week ook wel vier lezingen houden. Het is alsof
je een geweldige toetjestafel voor je neus krijgt, waar je toch met je poten
grotendeels vanaf moet blijven anders gaat het niet goed met je.'

Kreeg u na In Europa last van een writer's block, zoals Steinbeck aan het eind
van zijn schrijverschap?

'Nee, maar ik werd wel afgeleid, door de tv en ik heb veel rondgereisd omdat In
Europa overal in het buitenland uitkwam. Ik kwam in een discussiecircuit
terecht, en het is heel leuk om zowel in Zürich als in Rome als in Oslo te
discussiëren over Europa.'

Had u na al die tijd geen schroom om weer een boek te schrijven?

'Nee, maar de tijd ertussen had ik wel nodig om mezelf te vinden in de kleine
storm die over me heen kwam. Tv roept nog meer reuring op, je kunt geen Albert
Heijn binnenlopen of je krijgt te horen: 'Ah, televisie, Henny Huisman.' Daar
moet je mee leren omgaan. Maar het leuke van schrijven is: je kruipt in je eigen
kop in je studeerkamer, eigenlijk in je eigen meubelmakerij. En dan ruikt het
lekker naar hout en lijm en dan ga je fijn aan de slag. Schrijven is je redding
in zo'n situatie.'

Dat was ook het gevoel dat Steinbeck met zijn reis weer wilde oproepen.

'Je moet nooit denken als je schrijft: wat zou deze recensent of die
programmamaker vinden van wat ik doe? Daar zat hij mee en dat moet je allemaal
buiten de deur zetten. Dat is niet zo belangrijk. Je maakt iets voor jezelf dat
niet al te slecht is.'

Het overweldigende beeld dat Reizen zonder John oproept is dat van een
grootmacht in verval. Mak omschrijft het zelf iets anders: een grootmacht in
ernstige problemen, omdat de Verenigde Staten de neergang in theorie nog zouden
kunnen keren. Maar hun ideologieën zitten in de weg. Neem de publieke zaak, die
onmiskenbaar wordt uitgehold de staat van het onderwijs en de infrastructuur
gaat hard achteruit. Er moet iets gebeuren, maar dat is lastig door het breed
gedragen idee dat de overheid hinderlijk is en vooral niet te veel eerlijk
verdiende dollars van hardwerkende burgers moet krijgen.

Neem ook de omvang van de Amerikaanse militaire macht. De VS besteden per
inwoner ruim 2.000 dollar per jaar aan defensie, extreem veel in vergelijking
met andere landen. Dat wordt onbetaalbaar nu het economisch slechter gaat;
volgens sommige voorspellingen is de Chinese economie in 2020 al groter dan de
Amerikaanse. Er zou dus redelijkerwijs moeten worden bezuinigd op defensie,
alleen, zegt Mak: 'Het idee dat Amerika een uitverkoren land is, met een
wereldmissie, staat daar dwars op. Zo hebben de Amerikanen een heleboel zware
ideologieën die beletten om tot herstel te komen.'

Reizen zonder John laat ook zien hoe het Amerikaanse platteland ontvolkt. Het
boek leest als een aaneenschakeling van bezoeken aan het Friese Jorwerd, waar
het in de afgelopen decennia steeds stiller werd tot zelfs de laatste bus
verdween. Ja, zegt Mak: 'Als je door al die Amerikaanse stadjes rijdt, valt je
bek open. Mainstreet USA is in dertig jaar tijd volstrekt verdwenen. Robert
Kaplan zag precies hetzelfde, alleen trek ik er een conclusie uit die hij nog
niet trekt. Ik zeg: het is veel ernstiger. Het kan een verklaring zijn voor het
degenereren van de Amerikaanse politiek, ik heb er geen ander woord voor.

'Tot het midden van de jaren zeventig vormde het centrum van al die
provinciestadjes, Mainstreet, het hart van de Amerikaanse politiek. Je had er
winkels, een bank, de school, de krant, cafés, waar mensen elkaar tegenkwamen en
het politieke debat plaatsvond. Ze wisten wie ze kozen in de Senaat en het Huis
van Afgevaardigden, een buurman bijvoorbeeld die eerder de riolering in de stad
zo goed had geregeld. Dat maakte de tegenstellingen tussen Democraten en
Republikeinen klein. Nu is in veel provinciestadjes Mainstreet letterlijk
verdwenen en daarmee de sociale controle en de aanspreekbaarheid van politieke
kandidaten. 'Het heeft het hele politieke debat in Amerika uit de context
getrokken', aldus Mak.

Democraten en Republikeinen kunnen nu een karikatuur van elkaar maken?

'Door het bestaan van Mainstreet kon je het als politicus niet al te dol maken.
Er waren vroeger ook partijmachines en -combines, maar die hadden nog iets met
de straat te maken. Dat is nu helemaal losgezongen.'

U noemt de Amerikaanse politiek gecorrumpeerd. U bedoelt dat meningen in
toenemende mate te koop zijn?

'Toen ik door Amerika reisde, ontstond in Duitsland een enorme rel rond de
minister-president van Noordrijn-Westfalen, Jürgen Rüttgers, omdat zijn partij
geld vroeg voor zijn aanwezigheid bij VIP-dinertjes. In Amerika is zoiets
gangbare praktijk. Het democratisch systeem, dat de Amerikanen zelf zo
fantastisch vinden, is naar WestEuropese normen zwaar gecorrumpeerd. Als Amerika
een Europees land was geweest zou het, denk ik, om die reden zelfs problemen
hebben gehad om te worden toegelaten tot de Raad van Europa.'

Het ontvolkte platteland is niet typisch Amerikaans. U heeft zelf de teloorgang
Jorwerd beschreven. In Europa trof u dat proces ook aan.

'Die ontvolking is in Amerika grootschaliger omdat het totaal niet gedempt wordt
door beleid. Europa heeft ongelooflijk veel geld en energie gestoken om de
leegloop te beperken en kanaliseren. Kijk maar naar Frankrijk, daar staan ook
dorpen leeg, maar als Frankrijk Amerika was geweest, dan had je een paar grote
steden overgehouden en voor de rest bouwvallen.'

In navolging van Steinbeck koos u ervoor smalltown America te beschrijven. Werkt
dat niet een vertekening in de hand?

'Het zou kunnen, het zou kunnen.'

Met andere woorden: geeft u geen eenzijdig beeld?

'Ik noteer zelf mijn aarzelingen. Maar ik geloof dat ik het heb voorkomen door
ook veel over Chicago, Detroit en San Francisco te schrijven. Ik kan bovendien
het omgekeerde vragen: hebben wij in Europa niet een vertekend beeld van Amerika
doordat de meeste van onze reisverhalen juist over de grote steden gaan? In die
zin steun ik Steinbeck, ik wilde het doorsnee Amerika beschrijven. Nederlanders
zijn verrast wanneer al die aardige, slimme, welwillende Amerikanen die we
kennen uit New York, een president krijgen als George W. Bush. Ja, waar komt dat
vandaan? Uit Kansas, Oklahoma '

U wilde de nadruk leggen op het Amerika dat wij niet kennen.

'Ja, en dus ook op het Amerika dat héél religieus is, viervijfde van de
Amerikanen gelooft oprecht in het bestaan van God. Als Europeaan kom je vaak in
aanraking met Amerikanen die gereisd hebben, vrienden van vrienden die in dure
huizen wonen. Maar ga maar eens door Maine rijden en elke ochtend in een
wegrestaurant zitten, dan kom je wel wat anders tegen.'

U besluit met de conclusie van Paul Kennedy dat Amerika zal teruggaan naar zijn
natuurlijke plaats in de wereld. Wat houdt dat in?

'Een van meerdere grootmachten. China mag Amerika in economisch opzicht
voorbijstreven, Amerika is nog steeds de standaardmacht. Als er iemand
politieagent moet zijn, de Chinezen hebben er geen zin in. Het kan zijn dat
Amerika die rol nog heel lang zal spelen.'

Steinbeck heeft na deze reis niet meer veel geschreven, hoe zal dat bij u gaan?

'Ik ga gewoon door. Er was ook bij Steinbeck een grote kans dat hij na Travels
with Charley weer lekker aan het schrijven was geraakt, als hij niet vlak daarna
de Nobelprijs voor de Literatuur had gekregen. Die verlamde hem.'

Dus u moet vooral geen prijs krijgen na dit boek.

'Exact.'

Greta Riemersma

Geert Mak, Reizen zonder John, Uitgeverij Atlas Contact24,95

'Mijn doel was: Amerika te bekijken door Steinbecks ogen. Ik wilde niet zozeer
weten wat hij feitelijk meemaakte, maar wat hij observeerde en hoe hij
observeerde'

LOAD-DATE: August 22, 2012

LANGUAGE: DUTCH; NEDERLANDS

GRAPHIC: 'Ik had wel de pest in hoor, de journalist in mij had flink de schurft
in. Ik dacht: kan ik nog wel van jou op aan? Nee dus.' Tv roept reuring op, je
kunt geen Albert Heijn binnenlopen of je krijgt te horen: 'Ah, televisie, Henny
Huisman.' Foto Adriaan van der Ploeg

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              85 of 200 DOCUMENTS



                                 de Volkskrant

                            17 augustus 2012 vrijdag

Ultrarijken tasten samenleving aan

SECTION: Opinie en Debat; Blz. 24

LENGTH: 807 woorden


BELASTINGPARADIJZEN Superrijken vormen met hun belastingontduiking een van de
belangrijkste bedreigingen voor maatschappelijke samenhang.

'De ultrarijken dezer aarde hebben gezamenlijk minimaal 17 biljoen euro in
belastingparadijzen gestald'. Drie weken heb ik gewacht of dit bericht in de
Volkskrant van 23 juli tot een felle discussie zou leiden. Tot mijn verbazing
bleef enige reactie evenwel uit. We hebben hier namelijk te maken met een van de
belangrijkste bedreigingen voor de maatschappelijke samenhang van deze tijd.

Een bovenklasse is erin geslaagd om zich aan elke medeverantwoordelijkheid te
onttrekken, door haar vermogen onbelast naar elders weg te sluizen ten koste van
de landen waar zij dat hebben vergaard. Daarin worden zij gefaciliteerd door
andere landen die zelf vaak ook het slachtoffer van zulke praktijken zijn, maar
hen maar al te graag onderdak willen bieden. Dat geldt niet alleen voor de
Kaaimaneilanden of de Kanaaleilanden, maar ook voor Nederland.

De belastingen, waaruit de westerse natiestaten de collectieve infrastructuur
financieren, worden hoofdzakelijk opgebracht door de middenklasse van gewone
burgers en gewone bedrijven. Voor hen is de wereld niet een global village. Zij
zijn het die staat en samenleving dragen, die het meeste belang bij het goed
functioneren ervan hebben, omdat zij hun bestaan op een bepaalde plek hebben
opgebouwd en zij voor hun voortbestaan daaraan ook sterk gebonden zijn.

Vanouds heeft er altijd een mobiele internationale onderklasse bestaan, van
Duitse seizoensarbeiders in de negentiende tot Marokkaanse gastarbeiders in de
twintigste eeuw, voor wie dat veel minder geldt: een onderklasse die weinig te
verliezen heeft, nauwelijks van de collectieve instituties profiteert en daaraan
door haar armoede en analfabetisme ook weinig kan bijdragen.

Maar daarnaast is er de laatste decennia, in samenhang met de globalisering en
de neoliberale afbraak van de staat, een groep van multinationals en superrijken
ontstaan, die wel van de collectieve infrastructuur profiteert, maar er steeds
minder aan bijdraagt en zich in haar gated communities aan alle maatschappelijke
problemen heeft onttrokken.

Waar de hoge burgerij zich in de negentiende eeuw, omdat zijzelf nog sterk
plaatsgebonden was en zich dus omdat de cholerabacil niet bij de grens van de
grachtengordel halt hield inzette voor het wel en wee van de eigen stad, lost
deze nieuwe geldelite bij problemen voor haar voordeur nu niet meer die
problemen op, maar verplaatst zij gewoon haar voordeur.

Zij slaagt er daarbij keer op keer in om staten tegen elkaar uit te spelen door
voor zichzelf een extreem gunstig fiscaal tarief te bedingen. Met het dreigement
anders naar Londen te verkassen zet de Nederlandse filiaalhouder van een
multinational Den Haag onder druk, om 's avonds schaterend te telefoneren met
zijn Britse collega, die in Londen net met een verhuizing naar Den Haag heeft
gedreigd. Dat loopt van bonanerende graaibankiers als voormalig ING-baas Michel
Tilmant, die meteen aankondigde 'zijn' bank naar elders mee te nemen toen Wouter
Bos als minister van Financiën kritiek op zijn megasalaris uitte, tot Griekse
scheepsmagnaten die voor zichzelf grondwettelijke belastingvrijstelling hebben
bedongen.

En zolang Cameron als loopjongen van de City de Tilmants uit de wind kan houden
en Franse belastingvluchtelingen welkom mag heten, is er geen oplossing in
zicht. Juist om de natiestaat te redden is op dit specifieke terrein dan ook
meer macht voor Brussel nodig iets wat de SP met haar verzet tegen Europees
bankentoezicht maar niet wil snappen, en de VVD van Camerons grote vriend Rutte,
die het totale markt-denken heeft omarmt, maar al te goed.

In Amerika vormt Mitt Romney, die zelfs minder belasting dan zijn werkster
betaalt, er de belichaming van. Het gaat hier om een parasitaire klasse van
Bovenbazen, die vindt dat de rest van de mensheid het eigenlijk als een grote
gunst moet beschouwen dat zij bereid is om op aarde te wonen en daar voor
werkgelegenheid te zorgen. Dat is de kern van de redenering achter het politieke
programma van rabiaat-rechtse Republikeinen als de kersverse
vicepresidentskandidaat Paul Ryan, die met hun ideologische dominantie en
lobbykracht via het frame van 'een kleinere overheid' politiek en wetgeving in
Amerika zo hebben weten te stroomlijnen dat zij vooral de superrijken bedienen,
waardoor de materiële ongelijkheid ginds inmiddels een schunnige omvang heeft
aangenomen.

Een van de goeroes van dit denken, Yale-econoom Robert Shiller, verkondigt in
zijn jongste boek openlijk dat de politiek niet naar een eerlijke
welvaartsverdeling moet streven, maar de rijken slechts tot meer filantropie
moet opvoeden en de armen moet leren beter om te gaan met het ontvangen van een
aalmoes.

THOMAS VON DER DUNK

is cultuurhistoricus

Romney betaalt minder belasting dan zijn werkster

LOAD-DATE: August 16, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              86 of 200 DOCUMENTS



                                 de Volkskrant

                           16 augustus 2012 donderdag

Auto met achteruitkijkcamera

BYLINE: Van onze verslaggever Sander Heijne

SECTION: Economie; Blz. 21

LENGTH: 359 woorden


Van onze verslaggever

Sander Heijne

Amsterdam Een spiegeltje is wel een erg primitief middel om achteropkomend
verkeer in de gaten te houden, moeten de ingenieurs van autoproducent Audi
hebben gedacht toen ze hun nieuwste vinding bedachten. De digitale
binnenspiegel.

De werking is eenvoudig. Een cameraatje ter grootte van een vingertop op de
achterkant van het dak registreert de weg achter de auto. De beelden worden
doorgeseind naar een beeldscherm dat op de plek hangt waar de meeste auto's nu
nog een gewone achteruitkijkspiegel hebben hangen.

Als we Audi mogen geloven, heeft de digitale binnenspiegel grote voordelen. Zo
zou het display een bredere blik op de weg achter de auto bieden. Bovendien
compenseert het systeem automatisch voor zwak of juist fel licht. De bestuurder
wordt dankzij het systeem nooit meer via zijn binnenspiegel verblind door de net
iets te felle verlichting van achterop komend verkeer.

De digitale binnenspiegel is op verzoek van Audi ontwikkeld door de
Zuid-Koreaanse smartphone- en tabletproducent Samsung. Een woordvoerder van Audi
is ervan overtuigd dat het systeem veilig en betrouwbaar is. 'We hebben dit
getest tijdens de 24 uur van Le Mans. Als het systeem bestand is tegen de
schokken in een stug geveerde racewagen, kunnen gewone automobilisten er zeker
op vertrouwen dat het niet uitvalt tijdens een gewone rit.'

Voor de doorsnee-automobilist is de digitale binnenspiegel nog buiten bereik. De
autofabrikant bouwt het camerasysteem voorlopig alleen in in de Audi R8 e-tron,
een exclusieve sportauto die eind dit jaar op de markt komt. Het is nog niet
bekend hoeveel de nieuwe R8 moet gaan kosten, maar Jan Modaal zal zeker enkele
jaarsalarissen moeten neerleggen om de wagen aan te schaffen.

Liefst zou Audi ook de buitenspiegels vervangen door cameraatjes, met schermpjes
aan de binnenzijde van de auto. De fabrikant zegt auto's zo beter te kunnen
stroomlijnen, wat scheelt in het energieverbruik. Digitale buitenspiegels zijn
voorlopig nog toekomstmuziek. Europese regelgeving verplicht fabrikanten auto's
standaard van buitenspiegels te voorzien.

Het systeem kan tegen de schokken van een racewagen Woordvoerder Audi

LOAD-DATE: August 15, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              87 of 200 DOCUMENTS



                                 de Volkskrant

                            14 augustus 2012 dinsdag

Het duo Romney-Ryan

BYLINE: Cor Speksnijder

SECTION: Opinie en Debat; Blz. 26

LENGTH: 320 woorden


Met Paul Ryan als running mate neemt Mitt Romney een gok. Het Congreslid zal de
partij naar rechts bijsturen.

Met Paul Ryan heeft de Republikeinse presidentskandidaat Mitt Romney gekozen
voor een onversneden conservatieve ideoloog als running mate. Ryan is kennelijk
aangetrokken om het rechtse deel van het electoraat aan zich te binden. Het
lijkt een logische keuze. De conservatieve factie in de Republikeinse partij,
belichaamd in de Tea Party, koestert immers een hardnekkig wantrouwen jegens
Romney. In deze kringen wordt Romney gezien als een politicus die het contact
met de 'gewone man' heeft verloren. Ryan daarentegen zou de taal spreken van de
werkende klasse die de overheid op afstand wil houden en vindt dat de burger
meer verantwoordelijkheid moet dragen voor het eigen wel en wee.

Maar het aantrekken van Ryan is ook een gok. Het Congreslid uit Wisconsin zal
het duo Romney-Ryan naar rechts bijsturen, terwijl de race om het Amerikaanse
presidentschap wordt beslecht in het politieke midden. Romney neemt het risico
dat hij de kiezers die nog twijfelen tussen hemzelf en Obama in de armen van
zijn Democratische rivaal drijft. Ryans ideeën over het afslanken van de
verzorgingsstaat vervullen niet alleen onafhankelijke kiezers, maar ook menig
Republikein met argwaan. De vrees dat sociale programma's voor ouderen en armen
ten prooi vallen aan Ryans bezuinigingsdrift kunnen Obama in de kaart spelen.
Niet voor niets is het Democratische campagneteam alvast dankbaar en vol
overgave in de aanval gegaan.

Campagnevoeren met Ryan houdt voor Romney tevens het gevaar in dat hij een
belangrijk wapen verliest: zijn argument dat de verkiezingen vooral gaan over
banen en dat Obama moet worden afgerekend op diens bijdrage aan de
werkgelegenheid. Het aantreden van Ryan kan ertoe leiden dat een ideologisch
debat over de verzorgingsstaat het debat over de economie overschaduwt. Daar zal
Obama niet rouwig om zijn.

LOAD-DATE: August 13, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              88 of 200 DOCUMENTS



                                 de Volkskrant

                            8 augustus 2012 woensdag

Kloof tussen burger en politiek is fabeltje Column Hans Schnitzler

BYLINE: Hans Schnitzler

SECTION: Opinie en Debat; Blz. 25

LENGTH: 751 woorden


Een van de meest hardnekkige en veelbezongen fabels betreft het bestaan van een
kloof tussen burger en politiek. De twee partijen aan beide zijden van het
ingebeelde ravijn, stellen alles in het werk om de mythe in stand te houden. Zo
herinneren we ons hoe Wouter Bos begin 2003, nog wat bleekjes om de neus door de
Jacobse-en-Van-Es-achtige taferelen op het Binnenhof na de dood van Fortuyn,
zich in het Haagse koffiehuis De Aanloop meldde voor een wat onwennig gesprek
met de gewone man.

Een paar jaar later pakte Balkenende de draad op en stuurde zijn bewindslieden
op een 100-dagentournee. Men legde de oren te luisteren in den lande en keerde,
aktetassen uitpuilend van volkse wijsheden, terug naar vak K. Sindsdien is
burgerparticipatie het toverwoord en Overheid 2.0 de toverstaf waarmee men een
sprookjeswereld voorspiegelt waarin koffiehuispraatjes bindend zijn.

Aan de andere kant van de afgrond staat de tegenpartij: burgers die al die
behaagzucht verveeld gadeslaan en beantwoorden met boegeroep en verwensingen.
Zakkenvullers! Matennaaiers! Klepzeikers! In een ultieme poging de vuilspuiterij
te smoren en de meute te paaien, zetten politici de polonaise in, trekken een
apepak aan of hangen de hansworst uit aangezet door mediaclowns vermomd als
journalist. Het mag allemaal niet baten; de boze massa blijft onverminderd boos.

Dat komt vooral doordat hen een dwangvoorstelling dwars zit. Een idee-fixe dat
zo tot de verbeelding spreekt, dat zelfs de partij aan de overzijde van de kloof
erin is gaan geloven. Het gapende gat, zo beweren volksmenners waarvan de
vergezichten niet verder reiken dan de populistische neus lang is, is het
resultaat van verwaarlozing. Een versteende en zelfingenomen groep bewoners van
de grachtengordel heeft de kop in een echoput gestoken waaruit slechts het eigen
gelijk weerklonk. En daarmee hebben deze doctorandussen de belangen verkwanseld
van de monddood gemaakte meute.

Dat deze aflevering van de Fabeltjeskrant de kijkbuiskindertjes nu al tien jaar
lang aan de buis gekluisterd houdt, heeft evenwel weinig te maken met het
vermeende elitarisme van juffrouw Ooievaar. Waar we wel getuige van zijn is de
voltooiing van het emancipatieproces van Ed en Willem Bever, mondige burgers die
men niets wijs hoeft te maken. Er is hen een vrijheid-blijheid-versje ingestampt
dat zijn uitwerking niet heeft gemist.

Bovendien hebben zij geleerd de wereld als markt te beschouwen. Kortom, er waart
al decennialang een neoliberale consumentengeest door het dierenbos. De bazen
van het bos handelen in deze geest en proberen aan alle mensenwensen tegemoet te
komen, maar ze kunnen de hooggespannen verwachtingen onmogelijk waarmaken.

Want de burger heeft het neoliberale riedeltje over zelfredzaamheid en
zelfbeschikking dusdanig verinnerlijkt, dat hij vooral voor eigen rekening
leeft, soeverein is in een kring die nauwelijks verder reikt dan de eigen
schaduw en geen indringers of tegenspraak duldt, laat staan betweters die hem de
wet voorschrijven.

Wantrouw het gezag is de les die hij ingepeperd kreeg. Eerst door links in de
jaren zestig en zeventig, daarna door rechts die met de verzelfstandiging en
privatisering van overheidstaken zijn eigen gezagsruiten ingooide.

Want hoe moet de burger de autoriteit van een overheid aanvaarden die zegt dat
haar taken beter door anderen vervuld kunnen worden?

Een giftige combinatie: de staat als marktplaats en de burger als klant. En daar
waar de klant koning is, zal hij zijn primaire en vaak tegenstrijdige verlangens
bevredigd willen zien. Men heeft al het lekkers op ooghoogte van de
burgerconsument geplaatst en iedere poging het snoepgoed te verwijderen of te
verplaatsen, wordt dan ook beantwoord met stampvoetend gejengel. Het is precies
dit sentiment waarmee een politieke vakkenvuller als Wilders speelt.

Wie meester wordt over een stad die gewend is vrij te leven, moet verwachten
door haar vernietigd te worden, schreef Machiavelli al. Dat is de ironie of
tragiek, zo men wil van het neoliberale wereldbeeld en verklaart tot op grote
hoogte de legitimiteitscrisis van het gezag en het succes van behaagzieke
populisten. De gezagscrisis en de opkomst van onderbuikpolitiek komen voort uit
een gebrek aan afstand tussen overheid en burger.

En tegen alle kijkbuiskindertjes die blijven geloven in het fabeltje over een
afgrond afgegraven door al dan niet linkse elites, zou ik willen zeggen: oogjes
toe en snaveltjes dicht.

Hans Schnitzler is filosoof.

Al decennialang waart een neoliberale consumentengeest door het dierenbos

LOAD-DATE: August 7, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              89 of 200 DOCUMENTS



                                 de Volkskrant

                             28 juli 2012 zaterdag

Grieken beloven veel, maar sjoemelen liever

SECTION: Opinie en Debat; Blz. 35

LENGTH: 840 woorden


HERVORMINGEN De Griekse infrastructuur en de mentaliteit van bestuurders en het
merendeel van de bevolking maken de talloze beloften tot hervorming kansloos.

Griekenland is geen Europees land maar een Balkanland. In de Balkan worden
uiteenlopende culturele tradities van dans en zang stevig in stand gehouden, zo
ook in Griekenland. De Griekse gastvrijheid is spreekwoordelijk, hetgeen menig
toerist zal kunnen beamen, vooral op de eilanden.

Maar er heerst jammer genoeg ook corruptie, diefstal en bedrog. Kortom, er
bestaat ook veel oneerlijkheid; voor de gemiddelde toerist meestal onzichtbaar,
omdat het de infrastructuur van de Grieken zelf betreft. Vele Grieken zullen
zich maatschappelijk moeilijk kunnen handhaven als zij niet aan die structuur en
cultuur meedoen. Op een reguliere manier geld verdienen wordt snel en slim
ingehaald door de oneerlijke variant daarop.

Daar komt bij dat nieuwe investeringsplannen ten gunste van werkgelegenheid door
de vele en ondeskundige overheidsambtenaren worden bemoeilijkt. Zo voorkomt de
bureaucratie in Griekenland maar al te vaak dat nieuwe en eigentijdse
ontwikkelingen mogelijk worden.

Het hervormingsbeleid dat Europa aan Griekenland oplegt, is daarom een loze eis
gebleken. De Griekse infrastructuur en de mentaliteit van bestuurders, maar ook
die van het merendeel van de bevolking, maken de talloze beloften tot hervorming
tot een ontoepasbare theorie. De Grieken zijn er nog niet aan toe, zolang het
gesjoemel met uitkeringen, belastinginning, vergunningen en andere privileges
algemeen lonend is gebleken.

De valse gegevens die de Griekse regering in 1999 verstrekte aan Europa om zich
aan te sluiten bij de eurozone om zo de (voor hen te zware) euromunt te
gebruiken, breekt Griekenland en vooral de Griekse bevolking nu op. Europa heeft
dat toen om politieke redenen gedoogd en betaalt zelf nu ook de prijs. De
Griekse leiders hebben destijds zichzelf een dienst bewezen maar allerminst hun
eigen land. De Griekse import is daarvoor te groot ten opzichte van haar geringe
export.

De gewone burger crepeert nu en moet met onvoorstelbare kortingen op zijn
registreerbare inkomen zien rond te komen. De Griekse banken werden in staat
gesteld om met geleend geld mooi weer te spelen en waren erg ruimhartig om hun
geleende geld tegen gunstige voorwaarden weer uit te lenen aan de bevolking.

Kortom, Griekenland leefde op een veel te grote voet met het geld dat het
eigenlijk niet bezat. Vele Grieken waren zonder enige restrictie torenhoge
verplichtingen aangegaan en namen simpelweg hypotheken en persoonlijke leningen
voor een mooier huis, voor dure verbouwingen en voor overvloedige vakanties. Het
kon niet op!

Nu wordt de rekening opgemaakt. Nu beseffen ze nadrukkelijker dan voorheen dat
de Griekse economie een zeepbel was. Er is een overvloed aan ambtenaren die via
het cliëntelisme aan hun baan werden geholpen, ambtenaren die er vaak niets voor
deden of vaak afwezig waren en toch hun salaris ontvingen. De indruk bestond dat
de overheidsfinanciën onuitputtelijk waren, niet in de laatste plaats
gesuggereerd door de politici zelf. Er werd gestrooid met privileges voor de
burgers, met name in de verkiezingstijd.

Griekse ondernemers moeten vaak hun bedrijf sluiten omdat nu pas een eerste
controle plaatsvindt van het zwartgeldcircuit, het omzeilen van de btw-afdracht,
alsmede het gesjoemel met pensioens- en ziektekostenafdrachten van hun
personeel. Nu begint geleidelijk de façade af te brokkelen die de oneerlijkheid
in de gezondheidszorg en de rechtspraak wist te camoufleren, een vorm van
smeergeld die artsen en juristen een vorstelijk ongecontroleerd inkomen
bezorgde. Nu komt beter aan het licht dat het onderwijssysteem niet deugt, dat
docenten hun leerlingen via private bijlessen in de greep hebben om hun studie
tot een succes te maken.

De Renaissance van Europa die in de 18de eeuw werd ingeluid en de Verlichting
die in de bestuurssystemen in diverse West-Europese landen de overhand begon te
krijgen, heeft Griekenland duidelijk gemist. De leidende klasse werd ondanks
alles te lang in ere gehouden. De echte democratie werd toen nog onder de
Griekse staatslieden gepredikt en werd met name door Pericles in de 5de eeuw
voor Christus in het oude Athene consequent in de praktijk gebracht.

Daar is het helaas bij gebleven. De invloed van het Byzantijnse Rijk en van de
eeuwenlange Turkse overheersing erna hebben Griekenland tot een oosters land
gemaakt, zoals ook de andere Balkanlanden een oosterse mentaliteit hebben. Het
Griekse hart is Oosters, het Griekse verstand is Westers, wordt vaak gezegd.
Natuurlijk wisten en weten de Grieken dat het economische heil uit het Westen
moet komen, maar zij willen er gebruik van maken met hun eigen Griekse
onafhankelijkheid. Die financiële onafhankelijkheid is in de schuldencrisis door
de onverbiddelijke Europese voorwaarden geëlimineerd, tenzij Griekenland zijn
hart wil blijven volgen en een Balkanland wil blijven.

HANS STEIN is een in Griekenland woonachtige Nederlander.

Er heerst een cultuur van diefstal, corruptie en bedrog

LOAD-DATE: August 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              90 of 200 DOCUMENTS



                                 de Volkskrant

                             28 juli 2012 zaterdag

'Komt er zo'n brand, wijst iedereen naar het kamp';
Interview Henri de Wijkerslooth (61), burgemeester van Waalre

BYLINE: Door Wil Thijssen

SECTION: Ten Eerste; Blz. 4

LENGTH: 1729 woorden


Na de aanslag op het raadhuis wordt in Waalre gewezen naar het woonwagen-kamp.
'Verdikkeme', zegt burgemeester De Wijkerslooth. Door Wil Thijssen

Hij loopt al de hele week diplomatiek te schipperen. In vijf jaar heeft de
burgemeester van Waalre Henri de Wijkerslooth (61) een band met de
woonwagenbewoners opgebouwd. Eindelijk is hij on speaking terms. 'Komt er
verdikkeme zo'n brand tussendoor, en wijzen alle beschuldigende vingers naar het
woonwagenkamp.'

D t maakt deze woelige periode ongemakkelijk, zegt hij. Het afgebrande
gemeentehuis is niet zijn grootste probleem: 'Wij hebben nog nooit zo goed,
effectief en energiek met z'n allen samengewerkt. De sfeer hier is geweldig.'

Hoe gaat het met u?

'Ik leef in een trance. Het is heel dubbel. Ik ben eigenlijk heel vrolijk,
creatief, kan resultaten laten zien waar je u tegen zegt. Wij hebben in een week
tijd een heel nieuw gemeentelijk apparaat opgebouwd. Waalre heeft laten zien:
ons krijg je er niet onder. Maar ik slaap slecht. 's Nachts komt die donkere
kant naar boven. Het incident u noemt het een aanslag, ik zeg liever
brandstichting is professioneel voorbereid. Er is bewust gekeken naar het
maximale effect om het gemeentehuis helemaal tot op de grond te laten affikken.
On-be-grijpelijk. Ik kan het geen plaats geven.'

Het ligt voor de hand de daders te zoeken onder mensen die het grootste conflict
met de gemeente hebben.

'Ik blijf tot in het oneindige herhalen: het is verleidelijk om te denken aan
onze woonwagenbewoners, omdat die verbaal nogal gewelddadig en intimiderend
gedrag vertonen. Maar ik heb geen enkele aanleiding of aanwijzing om met recht
hun kant op te kijken. Ik doe dat dus ook niet.'

Zijn telefoon rinkelde om halfvier 's nachts. Omdat De Wijkerslooth in Italioe
op vakantie was en het nummer niet kende, nam hij niet op. Maar het toestel
bl©©f rinkelen. 'Het was de meldkamer. Ze zeiden: burgemeester, het gemeentehuis
staat in brand. Toen heb ik geantwoord: Dan moeten jullie gaan blussen.'

Zodra duidelijk was dat twee auto's tegelijkertijd het pand waren binnengereden
en er sprake was van opzet, pakte de burgemeester onmiddellijk zijn spullen.
Halfvijf hing minister Opstelten van Veiligheid en Justitie al aan de lijn. 'Die
zei: weet dat ik erg meeleef en alles uit de kast haal om te zorgen dat dit
wordt opgelost, dit is totaal onacceptabel. Veertig rechercheurs zijn hier met
alle mogelijke CSI-achtige middelen aan het werk. Ik vertrouw er dus op dat daar
wat uit gaat komen, vroeger of later.'

Of nooit.

'Zeker. Dat kan ook. Maar nogmaals, ik ben niet bezig met de daders, dat is aan
justitie. Ik ben bezig met oplossingen.'

Toen ik vorige week na de aanslag naar het woonwagenkamp wilde om een reactie op
de beschuldigingen te vragen, raadde de politie dat nadrukkelijk af; het zou
niet veilig zijn.

'De wijze van communiceren van deze mensen is er eentje van een grote bek
opzetten. Gewone burgers kunnen daar niet tegen.'

De politie durfde er zelf niet heen.

'Ze gaan wel, zij het niet van harte. Er is van oudsher, en niet alleen in
Waalre maar in heel Nederland, schrik ten opzichte van woonwagenbewoners omdat
die zo akelig doen: ik weet jouw kinderen te vinden, dat soort termen. Dreigende
taal, intimidatie, grote sterke mannen met een heel grote bek. En daar kunnen
wij niet mee omgaan, inclusief de politie. De politieambtenaren kennen van
oudsher de Kemperbende die wij hier ooit hadden, berucht van ramkraken, noem
maar op. Die hebben van alles uitgehaald, akelige dingen. Maar die mensen zijn
al lang dood of heel oud. Dat beeld leeft nog steeds, maar er zit nu een nieuwe
generatie.'

Een cameraploeg van RTL Nieuws is vorige week in het kamp bedreigd.

'Wegwezen, oprotten, anders draaien wij je kop eraf, dat soort termen, ik weet
het. Dat zeggen ze wel, maar dat wil nog niet zeggen dat ze het ook dì©n. Overal
zie je dat men denkt: dat is een andere cultuur, een andere wereld, daar kun je
niet mee praten, dus daar hanteren we andere normen en waarden.

'Je ziet in Nederland dat we ons er min of meer bij neerleggen als iemand iets
gedaan probeert te krijgen wat met normale middelen niet lukt, dan laten we ons
intimideren. We vertrekken met onze staart tussen de benen. Maar ik ben hier al
jaren consequent aan het kijken hoe we daarvan af kunnen komen.'

Burgemeester Henri de Wijkerslooth doet zijn verhaal op een houten bankje tussen
de uitrukpakken in de brandweerkazerne. 'De brand is een signaal', zegt hij.
'Het ontstijgt het lokale belang. Het symboliseert het toenemend geweld tegen
gezagsdragers, de vermenging tussen onder- en bovenwereld. Met oneigenlijke
middelen je zin doordrammen. Wie dit ook gedaan heeft, het is aanleiding om een
streep te trekken, want het geweld loopt uit de hand. We moeten het tij keren,
zorgen dat we niet in Italiaanse toestanden terechtkomen. Ik hoop dat we de
komende weken kunnen zeggen: dit was een keerpunt, we accepteren het niet meer.'

De gemeente Waalre is al vijf jaar bezig de relatie met de woonwagenbewoners te
'normaliseren'. Huizen worden gelegaliseerd, het bestemmingsplan wordt
gewijzigd. Dat leidt tot scheve gezichten, met name over de loodsen op het
woonwagenkamp, die volgens de gemeente illegaal zijn. 'Overal waar het niet
klopt, krijgt iedereen op z'n donder jij hebt je zaakjes niet op orde. Maar bij
die woonwagencentra wordt altijd gedacht: moeilijk, vervelend, laat maar zitten.

'Wij hebben die bewoners nu op het spoor dat er geen ontsnappen aan is, we
zetten dat bestemmingsplan door. We zitten niet meer te bekvechten, maar hebben
gezegd: wij hebben een fatsoenlijke bestemmingsplanprocedure en daar kunnen
jullie, net als alle andere inwoners, op reageren. Als je het er niet mee eens
bent, zijn er rechtsmiddelen in Nederland tot in de eeuwigheid, en dan vechten
we dat samen juridisch uit. Ik heb ze bijna zover: ze hebben een advocaat in de
arm genomen. En vergis je niet: die loodsen zijn twintig, dertig jaar gedoogd,
er is nooit eerder ingegrepen. Misschien krijgen zij van de rechter wel het
gelijk dat ze van mij niet krijgen.

'En daar komt ineens, boem, tussendoor: het gemeentehuis fikt af. Ik zou het
heel jammer vinden als de relatie die we hebben opgebouwd nu, terecht of
onterecht, verstoord wordt. Door al die beschuldigingen. In de pers, maar ook
van de gewone Waalrenaren.'

Hoe reageren de woonwagenbewoners op die beschuldigingen?

Stellig: 'Goed. Ze kwamen met een delegatie van acht van de zestien wooneenheden
naar de besloten bewonersbijeenkomst, woensdagavond. Dat was natuurlijk
spannend. Ik heb in mijn inleiding meteen gezegd: u zult allemaal ongetwijfeld
speculeren over waar de daders gezocht moeten worden.

'En toen mijn zinnetje dat ik al honderd keer heb herhaald: het is heel
verleidelijk om te denken aan een bepaalde club, ze zijn hier aanwezig. Ik vind
het heel moedig dat jullie gekomen zijn, mannen van het woonwagencentrum, weet
in ieder geval dat ik die verleiding weersta, dat ik het ongelooflijk belangrijk
vind om jullie hier in de zaal rechtstreeks te zeggen dat je erop kunt rekenen
dat wij jullie niet op voorhand als daders wegzetten. We proberen op zorgvuldige
wijze, via justitieonderzoek, de daders te pakken. Ook in jullie belang.'

Was wat de reactie?

'Zo' de burgemeester steekt zijn duim op. 'Iedereen was stil en respectvol. Dat
was echt fijn. Het leidde ertoe dat de kampbewoners na afloop niet meteen
vertrokken, maar ook bleven napraten. Ik heb ze allemaal een hand gegeven, ik
ken ze bijna allemaal bij naam. We hadden een goed gesprek. Zij zeiden: wij
hebben ook goeie herinneringen aan het gemeentehuis, wij zijn ook onze trouwzaal
kwijt.'

'Stel', zegt de burgemeester, 'en nou moet ik heel voorzichtig zijn, maar st©l
dat de daders in die hoek moeten worden gezocht, dan nog hebben ze het
natuurlijk niet allem  l gedaan. Maar in de krant worden ze, hup, allemaal over
een kam geschoren.'

Uw huis wordt al enige tijd beveiligd met camera's en kogelwerend glas. Klopt
dat?

'Ja, dat is zo.'

Waarom?

'Dat is gebeurd in de voorbereiding van de bestemmingsplanprocedure. Voorafgaand
daaraan hebben wij, zorgvuldig als wij zijn, naar alle aspecten van ruimtelijke
ordening en veiligheid gekeken. Wij kregen van de politie het advies om te doen
wat in alle gemeentehuizen normaal is, dat je je voorbereidt op geweld, meestal
zinloos geweld van iemand die ergens niet tevreden over is. Wij zijn natuurlijk
tamelijk dorps, het is nog niet zo lang geleden dat je hier gewoon via de
achterdeur binnenliep en riep: hoi, is er iemand?

'Om met de tijd mee te gaan zijn inmiddels camera's geplaatst en kogelwerend
glas in mijn werkkamer en bij mij thuis. Omdat ik toch het boegbeeld ben van de
gemeente. Dat is vervelend, dat hoort niet bij het dorp. Maar de politie vond
het nodig.'

Bent u weleens bedreigd?

(Na een stilte:) 'Ja. Althans, in termen van de wet kun je dat bedreigen noemen.
Dat was vorig jaar, in de aanloop naar het bestemmingsplan. Toen zijn ze een
keer zogenaamd boos naar het gemeentehuis gekomen om te zeggen dat ze dit niet
pikken. Dat vinden wij in de normale Nederlandse cultuur bedreigend. En het was
ook niet leuk. Maar daar is het ook bij gebleven.'

De politie lijkt bang voor ze. Bent u bang voor ze?

'Nee. Ik vind hun manier van communiceren niet altijd leuk, maar ik heb nu al
vijf jaar de ervaring dat ze ontzag hebben voor mensen die zich niet direct
opzij laten blazen. En daar ontleen ik moed aan.'

Bent u bang voor imagoschade?

'Integendeel: ik hoop op imagow¥nst. Ik heb een euforisch gevoel op het
ogenblik. Zoals wij hier nu werken, zo zouden overheden altijd moeten kunnen
werken; de efficiency en de slagvaardigheid in het algemeen belang, dat is
geweldig. Je krijgt daar enorm veel energie van. Als wij die sfeer van
veerkracht, daadkracht en energie van de afgelopen week kunnen vasthouden, dan
denk ik dat ons imago als een raket stijgt.'

1950

Geboren te Langbroek (provincie Utrecht)

1980 1999

Diplomatieke functies in diverse landen, na zijn studie rechten en het doorlopen
van het zogeheten diplomatenklasje van het ministerie van Buitenlandse Zaken

1999 2003

Nederlandse Antillen, kabinetschef van de gouverneur

2003 heden

Burgemeester van Waalre

Henri de Wijkerslooth is getrouwd en heeft twee kinderen.

Ik blijf herhalen: het is verleidelijk om te denken aan onze woonwagenbewoners

40 rechercheurs zijn hier met alle mogelijke CSI-achtige middelen aan het werk

We moeten het tij keren, zorgen dat we niet terechtkomen in Italiaanse
toestanden

LOAD-DATE: August 2, 2012

LANGUAGE: DUTCH; NEDERLANDS

GRAPHIC: Burgemeester Henri de Wijkerslooth voor het gemeentehuis van Waalre.
Foto Guus Dubbelman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              91 of 200 DOCUMENTS



                                 de Volkskrant

                             21 juli 2012 zaterdag

Specialist is niet het probleem

SECTION: Opinie en Debat; Blz. 37

LENGTH: 384 woorden


Daar gaan we weer: volgens Edin Mujagic is het 'loon' van medisch specialisten
te hoog en daarom is de gezondheidszorg duur, zucht... (O&D, 18 juli).

Hoe kan een monetair econoom een halve krantenpagina volschrijven met beweringen
zonder er één cijfer ter onderbouwing bij te leveren? De alom bekende cijfers
halen Mujagics beweringen effectief onderuit: in de curatieve zorg gaat 64
miljard euro om, slechts 4 procent daarvan gaat naar twintigduizend
specialisten.

Zelfs als alle specialisten gratis zouden werken, zou het voor het totale budget
dus nauwelijks iets uitmaken. Dat blijkt ook overduidelijk uit de kostentoename
van de zorg, die de afgelopen jaren doorzette ondanks de daling van het
specialisteninkomen met zo'n 30 procent. Hoeft een econoom geen huiswerk te
maken? Het zoeken naar oplossingen, zoals het uit concurrentieoverwegingen
binnenhalen van buitenlandse artsen, is dus compleet zinloos omdat er voor die
oplossingen geen probleem is.

Zelf verdien ik als cardioloog 75 euro per uur. Een schijntje vergeleken bij wat
consultants per uur durven vragen, terwijl zij nooit een beslissing hoeven te
nemen die iemand het leven kan kosten als je je vergist. Ik doe dat dag en nacht
tientallen keren, het is zwaar en moeilijk werk. Ik ben tevreden met mijn 75
euro, want met gemiddeld 60 uur per week werken tikt dat lekker aan.

Het is overigens geen 'loon', zoals Mujagic schrijft, maar omzet. Er gaan kosten
van af voor personeel, dure verzekeringen en andere zaken. Pas het bedrag dat
daarna overblijft, is mijn bruto-inkomen.

De kostenstijgingen worden evident veroorzaakt door de aan de sector opgedrongen
marktwerking, die fanatiek wordt verdedigd door een minister die nooit in de
zorg heeft gewerkt.

Marktwerking leidde al tot wildgroei van geldverkwistende onzinklinieken voor
moeheid, het man-zijn, plasproblemen et cetera. En tot het ongezien door
verzekeraars vergoeden van nutteloos onderzoek in het buitenland. En het einde
is nog lang niet in het zicht.

Ik begrijp Mujagic' rancune tegen specialisten niet, maar als hij werkelijk
geïnteresseerd is in de kosten van de gezondheidszorg, zou hij eens onderzoek
kunnen doen naar de effecten van marktwerking. Ik adviseer hem wel zich daarbij
door professionals te laten adviseren, niet door Henk en Ingrid.

René Dijkgraaf is cardioloog.

LOAD-DATE: July 20, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              92 of 200 DOCUMENTS



                                 de Volkskrant

                             21 juli 2012 zaterdag

Schnitzler misprijst 'klootjesvolk'

SECTION: Opinie en Debat; Blz. 35

LENGTH: 1242 woorden


OPINIEPEILINGEN Filosoof Hans Schnitzler wil niet weten hoe 'ons soort mensen'
er op vele terreinen een potje van hebben gemaakt.

In zijn column van 16 juli maakt Hans Schnitzler het zo bont dat ik het niet kan
laten hem en de lezer te wijzen op zowel feilen in zijn feitenkennis als
zwakheden in zijn redenaties.

In het eerste gedeelte van zijn column beweert hij dat statistici zich alleen
met de gemiddelden bezighouden en de uitzonderingen negeren, terwijl die toch
vaak de toekomst bepalen. Schnitzler speelt het daar zelfs klaar om Hitler te
gebruiken om zich tegen de statistiek af te zetten. Volgens Schnitzler 'valt in
een statistisch universum een dergelijke fenomeen buiten de boot'.

Nu zou ik sowieso niet weten hoe je statistiek en Hitler in deze vergelijking
aan elkaar kan koppelen. Maar ook zijn basisbewering dat statistiek of
statistici zich vooral richten op het gemiddelde is klinkklare onzin.
Statistiek, mits goed uitgevoerd, helpt onder meer de kansen te berekenen van
bepaalde gebeurtenissen. Het is slim bij beleid je zowel te richten op wat vaak
gebeurt (rondom het gemiddelde) als rekening te houden met wat er heel af en toe
kan gebeuren (bij de uitersten). Denk maar aan de berekening van de benodigde
hoogte van dijken in verband met overstromingsgevaar.

Schnitzler eindigt dat deel met: 'Het statistische ideaal als maatschappelijk
fenomeen normeert te allen tijde en zet aan tot conformisme ( ) Binnen een
dergelijke leefervaring raakt de gedachte dat het gewone niets bewijst en het
uitzonderlijke alles, uit de gratie.'

Als ik de samenleving van vandaag bekijk, zie ik absoluut niet dat het
statistisch ideaal een belangrijk maatschappelijk fenomeen is. Integendeel, ik
zie juist een steeds grotere verscheidenheid en mogelijkheden van individuen om
zich op allerlei manieren te ontplooien en van zich te laten horen. En van
Schnitzlers bewering dat het uitzonderlijke (bijvoorbeeld Hitler of Einstein)
alles bewijst en het gewone niets, begrijp ik werkelijk niets. Het lijkt me het
omgekeerde te zijn van 'uitzonderingen bevestigen de regel.'

In het tweede gedeelte van zijn column schakelt Schnitzler vervolgens over op
zijn favoriete haatonderwerp: opiniepeilingen. Nadat ik de vorige keer als
kletskous en onruststoker was weggezet, zijn dit keer opiniepeilingen een
'hogere vorm van roddelkunde'.

Kolossale fout

In beide columns maakt Schnitzler echter een kolossale fout, die alles zegt over
zijn mensbeeld en tegelijkertijd de hele basis onder zijn redenering weghaalt.
Hij stel namelijk in zijn laatste column: 'mensen en hun meningen vertonen
immers de ongemakkelijke eigenschap om de haverklap en zonder aanwijsbare
redenen te veranderen'. En in een eerdere column stelt hij 'Die voorkeuren zijn
namelijk afhankelijk van de stemming van het moment en kunnen als bij toverslag
omslaan'.

In de laatste tien jaar dat ik bezig ben met http://Peil.nl heb ik regelmatig
onderzoeken herhaald van jaren ervoor. En dan blijkt juist hoe constant de
mening is van kiezers. Als meningen wel veranderen, zijn er vrijwel altijd
aanwijsbare redenen voor.

Zo gaat een groot deel van het verslag van mijn peiling van afgelopen zondag
(zie http://peil.nl) over vijf factoren die op dit moment samen op een zeer
sterke manier bepalend zijn voor de keuze van kiezers. Opleidingsniveau,
standpunt over Europa, immigratie en aanpak begrotingstekort, alsmede de mate
van kerkelijkheid hebben daarbij grote invloed.

Maar wat Schnitzler doet, en wat ik veel vaker ben tegengekomen bij mensen op
bepaalde plekken in politiek, media en op universiteiten, is dat hij een
standaardtruc met een dubieuze doelstelling toepast. Door te stellen dat de
meeste mensen zomaar en snel van mening kunnen wisselen (laten we maar even
zeggen: 'het klootjesvolk') hoef je er dus geen aandacht aan te besteden. Want
morgen denken ze er toch weer heel anders over. Maar impliciet zeggen Schnitzler
c.s. daarbij eigenlijk ook: 'Zo ben ik niet. Ik heb wel een goede studie gehad
en ik denk er wel goed en zorgvuldig over na. Aan mijn mening moet wel waarde
worden gehecht.'

Zij willen helemaal niet geconfronteerd worden met meningen van die andere
mensen. Vooral niet als die anders zijn dan de eigen mening of nog erger
confronterend zijn omdat die mening laat zien hoe 'ons soort gestudeerde mensen'
er op vele terreinen een potje van hebben gemaakt.

Ik signaleer al twintig jaar dat zich een steeds grotere onvrede ontwikkelt
binnen een aantal lagen van de samenleving. Uit de peilingen blijkt onder meer
dat er inmiddels een groot verschil is in beoordeling van allerlei zaken tussen
mensen met een hogere en mensen met een lagere opleiding. Alsof ze in twee
parallelle werelden leven. Ik noem de onrust al lang een veenbrand.

Als dom weggezet

Die is niet ontstaan, zoals mensen als Schnitzler vaak zeggen, omdat Fortuyn
onrust creëerde. Die is ontstaan omdat degenen die de verantwoording hebben voor
onze samenleving steeds minder lijken te weten wat zich echt afspeelt en zich
door hun beleidsmaatregelen van die groepen vervreemden. Zij zijn
verantwoordelijk voor ongebreidelde schaalvergrotingen en hebben onder meer
slecht toezicht gehouden op banken, woningcorporaties, onderwijsinstellingen et
cetera.

Niet zij dragen de lasten van die blunders, maar de klanten, huurders,
studenten, belastingbetalers. Zij hebben Europa de euro opgedrongen zonder dat
daarvoor de basisvoorwaarden waren gecreëerd, maar roepen vervolgens dat alleen
meer Europa ons kan redden. En iedereen die daar anders over denkt, wordt als
dom weggezet.

Dat we daardoor inmiddels in een ongekend explosieve situatie zijn geraakt,
lijkt men niet te willen beseffen. Een mengsel van grote werkloosheid in
zuidelijke landen, ongekend forse bezuinigingen die er nog aankomen en het
rondpompen van miljardensteun met een beroep op een solidariteit die er in de
basis niet is, kan bijna niet anders leiden dan tot een grote knal. Helaas kent
de Europese geschiedenis daar diverse andere voorbeelden van.

In Nederland lijkt het business as usual te zijn. De afgelopen tien jaar hadden
we gedurende bijna eenderde van de tijd een demissionaire regering. Het
politieke landschap wordt steeds gefragmenteerder en het zal nog moeilijker zijn
om een stabiele regering te vormen. Men moet heel goed zoeken om ergens in de
verkiezingsprogramma's iets te vinden over noodzakelijke hervormingen van de
politiek of onze politieke cultuur. Maar die onrust wordt volgens Schnitzler (en
anderen) niet gecreëerd door degenen die binnen ons politieke landschap de
verantwoordelijken zijn, maar door degene die zichtbaar maakt wat de gewone man
ervan vindt. Want ik ben immers een kletskous en een onruststoker.

In Schnitzlers paradijs merk je niets van wat de bevolking ervan vindt. Die
dient te volstaan met eens in de zoveel tijd naar de stembus te gaan en haar
stem uit te brengen, geduldig te wachten welke regeringscombinatie er na drie
tot zes maanden uit rolt en dan vier jaar later, of zoveel eerder als de
politici willen, weer naar de stembus te komen.

Natuurlijk mogen die politici wel luisteren naar de mening van geleerden zoals
Hans Schnitzler, maar laten we die politici en anderen van het old boys network
in G'dsnaam niet afleiden door te meten en te publiceren wat de bevolking ergens
over denkt, laat staan daarover ook nog vragen aan hen te stellen. Ik zou zeggen
'wantrouw de filosofen, negeer Schnitzler'.

MAURICE DE HOND is opiniepeiler.

Niet opiniepeilers maar beleidsmakers veroorzaken onrust

LOAD-DATE: July 20, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              93 of 200 DOCUMENTS



                                 de Volkskrant

                             19 juli 2012 donderdag

Stille tocht in verdeeld Almelo;
Reportage De veelbesproken dood van Aziz Kara

BYLINE: Van onze verslaggeefster Charlotte Huisman

SECTION: Ten Eerste; Blz. 6

LENGTH: 763 woorden


'Racisme was het, moord.' Voorlopig zijn dat speculaties. De burgemeester roept
op het hoofd koel te houden.

Van onze verslaggeefster

Charlotte Huisman

Almelo In het huis van de familie Kara aan de Violierstraat lopen vrienden en
persmensen woensdagmiddag in en uit. De Turkse vader des huizes, Aziz Kara, liep
bij een burenruzie verwondingen op waaraan hij eerder deze maand is overleden.
Zijn dood maakt veel reacties los op straat en op internet.

Ook in Turkse media en bij de internationale persbureaus worden de
gebeurtenissen in Almelo besproken. Kara zou, wordt gezegd, slachtoffer zijn van
racistisch geweld, of op zijn minst van een klimaat van onverdraagzaamheid in
Nederland.

Laten de Nederlandse achterburen nu Henk en Ingrid heten net als het door
PVV-leider Wilders bedachte stel dat immer de dupe is van islamitische
allochtonen. De werkelijk bestaande, Almelose Henk en Ingrid zouden een hekel
hebben aan Turken. Dit hebben ze tenminste zowel hun Nederlandse buren als hun
Turkse achterburen verteld. Sinds de vechtpartij op 23 juni waarbij Kara
dodelijk gewond raakte, zitten vader en zoon vast op verdenking van mishandeling
met de dood tot gevolg.

Zo kon Aziz Kara uitgroeien tot een symbool. De Turkse organisaties in Almelo
vragen om een onderzoek naar mogelijk racistische motieven bij wat zij
omschrijven als een 'brute moord'. Vrienden en bekenden van het slachtoffer
hebben woensdagavond een stille tocht georganiseerd tegen racisme en zinloos
geweld.

'Wij moeten blootleggen dat hier meer aan de hand is dan een burenruzie', zegt
hun woordvoerder Volkan Kaya. 'We voelen dat er in Nederland tegenwoordig met
andere ogen wordt gekeken naar mensen die een buitenlandse taal spreken, wat
donkerder zijn of een baard hebben.'

Anderen betwijfelen of het alleen om racisme ging. Ook met veel Nederlandse
buren leefden Henk en Ingrid in onmin, blijkt uit een rondgang in de
Anjelierstraat, waar ruime koopwoningen staan, vlak aan het spoor. Zo ruziede
het stel met de ene straatgenoot over parkeren, met de andere over geluid en met
een derde over de toegang tot de achterom.

Hun Nederlandse buurman verzucht dat het eindelijk rustig is nu vader en zoon
vastzitten. Henk is zo iemand, zegt hij, die altijd klaagt over anderen, maar
zelf het meest lawaai maakt. Zij vrouw gedroeg zich soms wat paranoïde. 'Ze zei
dat ze achterna wordt gezeten door de Turkse maffia. En dat haar Turkse
achterburen haar bespioneren.'

Als het geen Turken waren geweest, had deze man ook ruzie met zijn achterburen
gehad, vermoedt de buurman. 'Maar dan had hij waarschijnlijk niet zo
doorgeslagen. Hij had gewoon iets tegen Turken.'

Tranen

Dat zijn achterburen psychisch niet helemaal in orde zouden zijn, is ook wel
eens opgekomen bij zoon Deniz Kara (36) van het slachtoffer. Kara zit in de tuin
van zijn ouderlijk huis tegenover zijn moeder die haar tranen verbijt. Kara
vertelt dat de Nederlandse achterbuurvrouw dacht dat zij aan het spioneren waren
toen een vriendin van zijn zus uit het bovenraam stond te roken, toevallig met
de blik gericht op hun tuin.

Kara wil dan ook voorzichtig zijn met de term racisme. Maar dat deze mensen een
hekel hadden aan Turken, was hem duidelijk; ze hadden het zelf tegen zijn vader
gezegd. Een keer was de vrouw tegen zijn moeder aan gereden met een
winkelwagentje in de supermarkt. Ook riepen deze buren over de schutting: 'Wij
zijn blij dat Wilders er is.'

Deniz Kara is zelf ook verdachte. De Nederlandse achterbuurman en zijn zoon
verklaren dat hij de eerste klap uitdeelde. Rob Oude Breuil, advocaat van Deniz
Kara, omschrijft het gebeurde als 'etnisch conflict'. 'Racistische moord' gaat
de advocaat veel te ver. 'Deze man is heel ongelukkig op zijn achterhoofd
terechtgekomen. De Nederlandse familie heeft dit niet zo gewild, maar het
verhaal wordt steeds groter gemaakt.'

Dat de gebeurtenissen rond de Anjelierstraat een gevoelige snaar hebben geraakt
in Almelo, is burgemeester Jon Hermans de afgelopen weken duidelijk geworden.
Zij wil het hoofd koel houden: zolang het politieonderzoek loopt, vindt zij het
te vroeg om iets te zeggen over mogelijke motieven. Voor de stille tocht spreekt
zij de deelnemers toe over de schok die Kara's dood heeft teweeggebracht en over
'de noodzaak om met elkaar in verbinding te staan'. Met de stille tocht loopt ze
bewust niet mee.

Twee vrouwen die staan te praten in de Anjelierstraat lopen evenmin mee. Ze
kunnen het goed vinden met Henk, ze kennen hem uit de straatcommissie. Op
racisme hebben ze hem nooit betrapt. Dit wordt erg opgeklopt, vinden ze. 'Het is
voor beide gezinnen erg triest wat er is gebeurd.'

LOAD-DATE: July 18, 2012

LANGUAGE: DUTCH; NEDERLANDS

GRAPHIC: Vrienden en bekenden van Aziz Kara hebben woensdag in Almelo een stille
tocht gehouden om hem te herdenken en zijn familie te steunen in hun verdriet.
Er liepen ongeveer tweeduizend mensen mee. Kara raakte op 23 juni gewond bij een
burenruzie en overleed op 4 juli aan zijn verwondingen. Foto An-Sofie Kesteleyn

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              94 of 200 DOCUMENTS



                                 de Volkskrant

                             14 juli 2012 zaterdag

Een collectieve ervaring die de ogen opent

BYLINE: Door Peter Giesen

SECTION: Het Vervolg; Blz. 10

LENGTH: 1706 woorden


Essay De crisis is een straf, maar biedt ook hoop. Het oude maakt plaats voor
iets nieuws, maar hoe die nieuwe wereld eruit gaat zien, is onduidelijk. De
geschiedenis wijst uit dat voorspellers er vaak naast zaten. Maar er is altijd
ruimte voor nieuwe kansen. Door Peter Giesen

We vrezen de crisis, maar stiekem houden we er ook een beetje van. De crisis
appelleert aan een diepgeworteld zondebesef. Al die luxe badkamers, die strakke
keukens met inbouwapparatuur, de vakanties naar Azië en Amerika, eigenlijk
hadden we ze helemaal niet verdiend. De crisis is een straf voor onze
economische onmatigheid, voor de bevrediging van onze hebzucht met goedkoop
krediet.

De crisis biedt ook hoop. Het verval van het oude biedt ruimte voor het nieuwe.
Maar hoe zal die nieuwe wereld eruitzien? Voor links zijn de dagen van het
vervloekte neoliberalisme geteld, groenen dromen van een pastorale idylle waarin
we onze eigen groenten telen en meubeltjes timmeren van afvalhout. Maar de VVD
wil de crisis juist gebruiken om eens flink de bezem door de verzorgingsstaat te
halen en D66 ziet het ideaal van Europese eenwording naderbij komen.

In al deze varianten moeten we eerst boete doen: ons materialisme afwerpen, ons
benepen nationalisme vaarwel zeggen, harder werken en de comfort zone van de
verzorgingsstaat verlaten. Crisistijd is stokpaardjestijd. Als een ramptoerist
verlustigt menigeen zich aan de ellende die het eigen gelijk lijkt te
bevestigen.

Niemand weet hoe de wereld er na de crisis zal uitzien. Maar twee schijnbaar
tegenstrijdige ontwikkelingen springen in het oog. Ten eerste de versterking van
anonieme krachten, zoals 'de financiële markten' en 'Europa', die zo veel
onbehagen wekken, omdat ze burgers het gevoel geven dat ze geen greep meer op de
wereld hebben. Ten tweede een toenemend verlangen van burgers om het heft weer
zelf in handen te nemen. Termen als 'burgerschap' en 'doe-het-zelfcultuur'
zoemen rond in alle media en debatcentra. Mensen willen geen consument meer
zijn, maar burger. Ze zoeken het eigen initiatief, buiten de markt en de staat.
Ze regelen zelf kinderopvang, zetten een voedselbank op, stichten een
'broodfonds' voor zzp'ers, als buffer voor moeilijke tijden. Tot op zekere
hoogte kunnen beide ontwikkelingen naast elkaar bestaan. De financiële markten
beletten niemand om actie te voeren voor een leefbare buurt of gezamenlijk
zonnepanelen aan te schaffen.

Motor van veranderingen

Een crisis is een motor achter maatschappelijke veranderingen. De diepe armoede
van de jaren dertig legde de basis voor de naoorlogse verzorgingsstaat. De
stagnatie van de verzorgingsstaat in de jaren zeventig voerde weer naar de
yuppencultuur en het neoliberalisme van de jaren tachtig, individualistisch en
schaamteloos materialistisch. Demonstreren maakte plaats voor hard werken,
sinaasappelkistjes en soepjurken voor stalen buismeubels en designkleding.
Hebzucht zou de samenleving vooruit helpen.

Wie naar de geschiedenis kijkt, ziet echter meteen hoe moeilijk het is de
gevolgen van een crisis te beoordelen als je er middenin zit. Achteraf valt de
lijn van de jaren dertig naar de verzorgingsstaat gemakkelijk te construeren.
Maar destijds leek het een heel andere kant op te gaan, zeker in Nederland.
Premier Colijn koos voor een keihard bezuinigingsbeleid. Nederland moest de
tering naar de nering zetten, de overheid diende zich zo min mogelijk met de
economie te bemoeien.

Ook het neoliberalisme kwam pas laat in beeld als antwoord op de crisis van de
jaren zeventig en tachtig. Aanvankelijk leek de samenleving zich juist te
bewegen in de richting van soberheid en duurzaamheid. Op 1 december 1973,
tijdens de oliecrisis, maakte premier Den Uyl diepe indruk met een
televisietoespraak. 'Wij moeten met elkaar beseffen dat wij niet kunnen
voortgaan met het verbruik van beperkte voorraden brandstoffen en grondstoffen,
zoals wij in de laatste kwart eeuw hebben gedaan', zei Den Uyl. 'Zo bezien keert
de wereld van voor de oliecrisis niet terug. Wij zullen ons blijvend moeten
instellen op een levensgedrag met een zuiniger gebruik van grondstoffen en
energie. Daardoor zal ons bestaan veranderen. Bepaalde uitzichten vallen
daardoor weg. Maar ons bestaan hoeft er niet ongelukkiger op te worden.'

De premier was sterk beïnvloed door het rapport Grenzen aan de groei van de Club
van Rome uit 1972. De mens was bezig in rap tempo de aarde op te stoken,
profeteerden de deskundigen. Er was zelfs een kans van 1 op 40 dat de wereld in
2000 helemaal niet meer zou bestaan. De helft van de mondiale oplage van het
rapport werd in Nederland verkocht. Nederlanders verstonden de boodschap: een
preek over hel en verdoemenis in een modern, wetenschappelijk jasje.

Grenzeloze groei

Het zou heel anders lopen. De westerse wereld koos niet voor grenzen aan de
groei, maar voor grenzeloze groei. Het leek een perfect antwoord op de crisis
van de jaren zeventig. Niet de staat, maar de markt nam de gewone man onder zijn
hoede.

De kredietcrisis van 2008 maakte een einde aan het vrolijke volkskapitalisme,
waarin ook de loodgieter een flinke sprong voorwaarts kon maken door goedkoop
krediet, speculeren op de beurs en het verzilveren van de overwaarde van zijn
huis. Het ligt dan ook voor de hand om te denken dat de slinger weer naar de
andere kant zal doorslaan: van markt naar staat, van hebzucht en ongebreidelde
commercie naar het relativeren van geld en status.

De socioloog Richard Sennett sprak in 2009 van een 'waterscheiding in het
kapitalisme'. Bankiers en beurshandelaren zouden voorlopig een toontje lager
zingen, dacht hij, nu hun incompetentie en gebrek aan moraal zo genadeloos aan
het licht waren gekomen. Daardoor zou ook hun ideologie in diskrediet raken, het
geloof in de markt als oplossing voor alle problemen, in sociale ongelijkheid
als stimulans voor hard werken en economische groei, in kortetermijnwinst ten
koste van de continuïteit over een lange periode. De crash van Wall Street bood
ruimte voor een socialer en duurzamer model, dacht Sennett.

Tot nu toe is niets minder waar gebleken. Europa siddert voor de financiële
markten als nooit te voren. Landen hebben zich diep in de schulden gestoken om
banken te redden en de economie overeind te houden. Daardoor zijn ze afhankelijk
geworden van kapitaalverstrekkers. Ze moeten bezuinigen, de arbeidsmarkt
flexibiliseren, de verzorgingsstaat afslanken, anders verliezen ze het
vertrouwen van 'de financiële markten'.

Helaas valt daar weinig tegen te doen, schrijft politicoloog Colin Crouch in The
Strange Non-Death of Neoliberalism. Wie zich tegen het kapitaal keert, zal van
dat kapitaal worden afgesloten, als een wanbetaler die geen stroom meer krijgt.

De opmars van het populisme is daarom niet zo verbazingwekkend. De crisis werd
veroorzaakt door de markt. In Europa kwam daar de ondeugdelijke vormgeving van
de euro bovenop, bedacht door een onverantwoordelijke elite. Als oplossing voor
de crisis wordt echter 'meer markt' en 'meer Europa' voorgesteld. Daardoor wordt
het gevoel van machteloosheid en vervreemding bij burgers alleen maar versterkt,
ook omdat de pro-Europeanen geen bevredigend antwoord op het democratisch tekort
van Europa hebben. Crouch spreekt zelfs van een 'postdemocratie', waarin
financiële markten en grote bedrijven het laatste woord hebben.

Tegenkrachten

Stevenen we dan af op een wereld waarin betrekkelijk ongrijpbare, maar
autoritaire superstructuren als 'de financiële markten' en 'Europa' meer dan
ooit ons leven bepalen, terwijl burgers slechts een machteloze populistische
woede rest?

Dat is ook weer te somber. Er is ruimte voor tegenkrachten. De crisis lijkt ook
te leiden tot een herontdekking van het maatschappelijk middenveld tussen markt
en staat. In de 'doe-het-zelfcultuur' nemen burgers het heft zelf weer in
handen, niet alleen omdat de overheid moet bezuinigen, maar ook omdat ze er geen
meer zin in hebben een passieve klant van bureaucratische instanties te zijn.

De crisis biedt bovendien gelegenheid tot herbezinning. Een van de
onaangenaamste kanten van het neoliberalisme is het geloof in de markt als een
model voor de hele samenleving. Ook scholen, ziekenhuizen en andere publieke
instellingen moesten gerund worden als bedrijven, waar managers de dienst
uitmaken en professionals worden afgerekend op targets en andere meetbare
'prestatie-indicatoren'. Daardoor kwamen veel instellingen in een maalstroom van
privatisering, marktwerking en schaalvergroting terecht. Het echec van het
neoliberalisme biedt de kans om de kwalijke gevolgen van deze ontwikkeling
ongedaan te maken.

Maar zullen de doe-het-zelfcultuur en het verlangen naar burgerschap een vuist
kunnen maken tegen de enorme krachten van de financiële markten, de
globalisering en Europa? Blijft het geen gepriegel in de marge? In elk geval is
het een grote vooruitgang als de burgers meer greep krijgen op hun directe
leefomgeving, als ze kunnen meepraten over de inrichting van hun buurt of niet
meer gekoeioneerd worden door managers en botte afrekensystemen op hun werk.

Daarnaast kunnen burgers de grote wereld wel degelijk beïnvloeden, denkt Colin
Crouch, hoe moeilijk en langzaam dat soms ook gaat. Als voorbeeld noemt hij de
strijd tegen het roken, ongezond eten of de milieuvervuiling. 'Maatregelen van
regeringen kunnen vaak teruggevoerd worden naar kleine groepen van slecht
gefinancierde, maar hartstochtelijk betrokken professionals en mensen van goede
wil', schrijft hij. 'Bedrijven die opscheppen over hun geloofsbrieven op het
gebied van milieu of eerlijke handel, ontwikkelden deze ideeën niet op hun
marketingafdelingen. Zij reageerden op de serieuze druk van klanten, die op hun
beurt reageerden op campagnes van kleine groepjes bezorgde activisten.'

Een crisis is een collectieve ervaring die de ogen opent. Het falen van oude
ideeën wordt aangetoond, nieuwe ideeën zijn opeens haalbaar. Ook deze crisis
biedt uitzicht op verbetering, zelfs als de macht van financiële markten en het
grote bedrijfsleven intact blijft. De verandering ligt dichterbij, in de directe
leefwereld. Klanten kunnen weer burgers worden.

Menigeen verlustig zich aan de ellende die het eigen gelijk bevestigt Europa
siddert voor de financiële markten als nooit tevoren Wie zich tegen het kapitaal
keert, zal van dat kapitaal worden afgesloten

LOAD-DATE: July 13, 2012

LANGUAGE: DUTCH; NEDERLANDS

GRAPHIC: De oliecrisis van 1973: een vader en zijn zoontje hebben zich
geïnstalleerd op een lege snelweg tijdens een autoloze zondag. Volgens toenmalig
premier Joop den Uyl zou de wereld na die crisis nooit meer hetzelfde zijn. 'Wij
zullen ons blijvend moeten instellen op een levensgedrag met een zuiniger
gebruik van grondstoffen en energie.' Wat volgde was een periode van grenzeloze
groei. Foto Louis Drent / Spaarnestad Photo / HH

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              95 of 200 DOCUMENTS



                                 de Volkskrant

                             14 juli 2012 zaterdag

Keuze voor euro is toonbeeld democratie

SECTION: Opinie en Debat; Blz. 32

LENGTH: 1565 woorden


Burgers voelen zich machteloos in de eurocrisis. Maar de munt is het resultaat
van een proces dat niet democratischer had gekund.

De klachten over een democratisch tekort in Europa zijn niet nieuw. Begin jaren
negentig, in de aanloop naar het Verdrag van Maastricht, waaruit later de euro
is voortgekomen, hoorde je er ook al over. De kritiek kwam niet van
eurosceptici, want die had je toen buiten Groot-Brittannië niet. Het waren
vooral europarlementariërs die zorgen hadden over de sluipende overdracht van
nationale bevoegdheden naar Europa en ze zagen daarin aanleiding hun eigen
parlement meer macht te geven. Het was een manco dat de kiezers onverschillig
liet. Zij voelden zich vertegenwoordigd door hun nationale parlementen en zagen
het vergadercircus dat tussen Straatsburg en Brussel pendelde als een
schertsparlement dat op kosten van de belastingbetaler voor eigen parochie
('meer Europa') preekte. Het was met dat democratisch tekort net zoiets als met
dat mysterieuze gat in de ozonlaag: het was er wel, maar je zag het niet.

Veel te hoge verwachtingen

Tegenwoordig zijn het voornamelijk eurosceptici die op het ondemocratische
karakter van Europa wijzen. Zij hebben daarvoor een stortvloed aan bewijzen en
argumenten. Europa is een project van elites die zich boven de gewone burger
verheven voelen en van hun nationale basis zijn vervreemd. Bij ontstentenis van
een Europees volk is er geen lotsverbondenheid en kan er ook geen Europese
democratie zijn. En dat er geen Europese democratie is, hebben we gezien bij de
referenda in 2005 over de Europese Grondwet, die door de kiezers in Frankrijk en
Nederland werd afgewezen, maar toch na enkele cosmetische aanpassingen doorgang
vond.

Tekenend voor het ondemocratische karakter van de Europese Unie is dat de
gezichtsbepalende functionarissen, Commissievoorzitter José Manuel Barroso en de
Europese 'president' Herman Van Rompuy, niet gekozen zijn. Klein van stuk en uit
Portugal en België afkomstig, worden zij op internet als dwergen aangeduid. Een
tikje tegenstrijdig, want deze kabouters staan in dienst van 'Brussel', dat een
almacht wordt toegedicht en de lidstaten in het geniep van hun nationale
beleidsvrijheid zou willen beroven. Dat klinkt sinister en cynisch. Maar ook de
enthousiastelingen van D66 ontwaarden in hun federalistisch idealisme twintig
jaar geleden al een 'democratisch gat' in Europa.

Het grootste verschil tussen de 'eurofielen' en de 'eurofoben' is dat de eersten
de toekomst en de economie aan hun kant denken te hebben en de laatsten de
kiezers en het gezond verstand. Allen verheerlijken de democratie, maar er
bestaat onenigheid en onduidelijkheid over wat daar in de Europese context onder
moet worden verstaan.

Mijn indruk is dat er veel te hoge verwachtingen bestaan over wat een democratie
is en vermag, en dat dit 'democratisch misverstand' door de opkomst van het
populisme is vergroot. Velen schijnen tegenwoordig te denken dat democratie niet
alleen regeren voor het volk is, maar ook door het volk, en dat gekozen politici
maar te doen hebben wat hun kiezers wensen. Dat kan binnen een nationale staat
al niet, en binnen de EU, een supranationaal pacificatiesysteem dat bij de
gratie van compromissen tussen zeer verschillende lidstaten bestaat, helemaal
niet.

Maar democratie staat ook niet automatisch garant voor vrede en welvaart een
mythe die lang het denken over de Europese eenwording heeft bepaald. Alle mensen
blijken nog lang geen broeders te zijn. De politieke elites hebben tot hun
schrik ervaren dat de kiezers hun hooggestemde Europese voorkeuren vaak helemaal
niet delen en wantrouwend staan tegenover alle plannen die als voldongen feiten
worden gepresenteerd. Naarmate Europa van ideaal meer (harde) werkelijkheid is
geworden, een proces dat met de invoering van de euro is versneld, is een
bestuurlijk monstrum ontstaan waarin de burger zich machteloos voelt. Met de
eurocrisis en alle absurdistische plannen om de euro te redden, is elk houvast
verdwenen, al dient zich door alle financiële verwevenheid ook een Europese
lotsverbondenheid aan waar we nog niet van willen weten. Het idee dat wij
Nederlanders in hetzelfde schuitje zitten als de Grieken is te erg. Dat zorgt
voor nieuwe giftige tegenstellingen die voorkomen hadden moeten worden, zoals nu
tussen Noord- en Zuid-Europa, en kan alle vooruitgang van de laatste decennia
doen verkruimelen.

Of dat houdbaar is, weten we niet. Maar Europa en de euro zijn al zo ver op
stoom, dat speculeren over de ondergang weinig zinvol is. Niet voor niets moest
de invoering van de euro 'onomkeerbaar' zijn, waardoor de muntunie een uniek
experiment is dat niet zomaar kan worden afgeblazen als de resultaten niet
bevallen.

Dat verdraagt zich moeilijk met het idee van democratie als trial and error.
Voor zover de muntunie geboortefouten heeft en die zijn door de eurocrisis
genadeloos blootgelegd zullen die al improviserend binnen de bestaande opzet
moeten worden ondervangen. Dan is het ook belangrijk te beseffen dat de muntunie
er niet door een klein groepje zeloten op ondemocratische wijze doorheen is
gejast, maar dat de euro er gekomen is met inachtneming van alle bestaande
democratische procedures in de lidstaten. Anders gezegd: democratischer dan de
euro kan een munt niet zijn.

De invoering van de euro, in de kern een compromis tussen Frankrijk en
Duitsland, is niet over één nacht ijs gegaan. Er is tien jaar de tijd voor
genomen. Denemarken en Frankrijk hebben er referenda over gehouden. Alle
parlementen van de EMU-landen hebben goedkeuring gegeven toen de euro van start
ging, inclusief deelname van Griekenland. Tussentijds is ook het
Stabiliteitspact toegevoegd, om tegemoet te komen aan de twijfels in Duitsland
en Nederland over mogelijk gesjoemel met de EMU-criteria door de zuidelijke
landen. En overal is over de euro gedebatteerd, door politici en academici.
Daarbij is ook gewaarschuwd voor alle risico's en onvolkomenheden die de
afgelopen twee jaar aan het licht zijn getreden.

Dat maakte overigens weinig uit. Het grote publiek was niet geïnteresseerd en de
weinige eurosceptici (ik was er zelf een) konden geen deuk in een pakje boter
slaan. In Nederland was praktisch iedereen voor, vooral de economen, die in koor
het lied van de voltooide Gemeenschappelijke Markt zongen en van wie menigeen
een politieke unie helemaal niet nodig vond.

Zo'n politieke unie wordt nu als de steen der wijzen gezien, maar was in
Maastricht onhaalbaar, omdat zij als inbreuk op de soevereiniteit van de
lidstaten werd gezien. Daardoor is er ook geen sterke centrale autoriteit
gekomen die naleving van verdragen en regels kon afdwingen. Wie nu doet alsof
Brussel almachtig is, negeert dat de Europese Commissie afhankelijk is van
medewerking van de lidstaten. Pas met de druk van een financiële ineenstorting
als stok achter de deur, zien we enige 'disciplinering' ontstaan, op een manier
waar niemand vrolijk van wordt. Maar democratie is geen feest, zeker niet in
corrupte streken. Een land als Griekenland is onder financiële curatele van een
internationale 'trojka' gekomen. De wisseling van de wacht in Italië, waar de
populaire fratsenmaker Silvio Berlusconi onder druk uit Berlijn moest
plaatsmaken voor de technocraat Mario Monti, is als aantasting van de (Romeinse)
democratie voorgesteld. Dat ligt echter in de logica van een politieke unie
besloten. Wie zich niet aan afspraken houdt en er een potje van maakt, moet door
de rest tot de orde worden geroepen.

Vergeleken met vroegere generaties zijn wij eigenlijk bevoorrecht dat we zo'n
experiment als de euro mogen meemaken. De Amerikanen hebben nooit voor de dollar
gekozen: die was er gewoon. De meeste volken hebben nooit een harde munt gekend.
De West-Duitsers kregen hun geliefde D-Mark in 1948 opgelegd door de
geallieerden, die hun bezettingszones samenvoegden. Daarna stond de
Bondsrepubliek veertig jaar onder curatele, om zich te ontwikkelen tot een
modeldemocratie. Eigenlijk hebben alleen de Oost-Duitsers ooit zelf voor een
munt gekozen, in 1990 voor de D-Mark, toen ze in één moeite door ook de DDR aan
de vuilnisman van de geschiedenis meegaven.

Bestuurlijke spaghetti

Zeg niet dat de euro door een stel ongekozen technocraten is doorgedrukt, want
het was een initiatief van de staatslieden François Mitterrand en Helmut Kohl,
geen onnozele dromers, maar Realpolitiker met een stevig mandaat in eigen land.
En denk niet dat alles beter was gelopen als 'het volk' meer te zeggen had
gehad, want het volk zat te suffen en democratischer en comfortabeler dan de
euro kun je een munt niet invoeren.

Ik wil het niet mooier voorstellen dan het is. In Europa regeert het
democratisch misverstand en zitten we met een bestuurlijke spaghetti. Die ontwar
je niet met 'meer democratie', want die kluwen is ontstaan door omzichtig
rekening te houden met alle nationale democratische gevoeligheden. Alleen minder
staat en minder nationale bureaucratie kan daarin weer lucht scheppen. Het is de
prijs van een 'onomkeerbare' financieel-economische integratie en een muntunie
waar zelfs de Grieken niet durven uit te stappen. Dat maakt de euro tot een
keiharde munt. Niet leuk voor de kiezers, die zich bedonderd voelen, maar wel de
ratio achter het project Europa dat we in alle gezamenlijkheid hebben gewild.

DIRK-JAN VAN BAAR is historicus.

Wij zijn eigenlijk bevoorrecht met het experiment van de euro

Politici hoeven niet zomaar te doen wat hun kiezers wensen

LOAD-DATE: July 13, 2012

LANGUAGE: DUTCH; NEDERLANDS

GRAPHIC: Spaanse parlementariërs reageren geschokt op de bezuinigingsvoornemens
van premier Rajoy. Foto Angel Diaz / EPA

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              96 of 200 DOCUMENTS



                                 de Volkskrant

                             11 juli 2012 woensdag

De Hardwerkende Nederlander Column Hans Schnitzler

BYLINE: Hans Schnitzler

SECTION: Opinie en Debat; Blz. 31

LENGTH: 742 woorden


In het kielzog van overwerkte ministers die volgens een reconstructie in de
Volkskrant zo hard moesten werken dat het denken hen verging, vertrekt de
Hardwerkende Nederlander de komende weken en masse richting zijn
vakantiebestemming. Sinds Mark Rutte hem in het leven riep, gaat de Hardwerkende
Nederlander (hierna te noemen: HN'er) rap over de tong, als betrof het de eerste
de beste BN'er. Politici van links tot rechts schijnen zich collectief te hebben
bekeerd tot het Hardwerkende Nederlanderdom, zelfs Henk en Ingrid dreigen
ondergesneeuwd te raken. In de komende verkiezingsstrijd zal de HN'er
ongetwijfeld een hoofdrol voor zich opeisen.

Wie is deze figuur toch die ons voor de ondergang van de
liberaal-kapitalistische heilstaat moet behoeden?

Hij is fit en flexibel, arbeidskrachtig en productief en uit Hollands hout
gesneden. Want wie hard werkt, is Nederlander, en wie Nederlander is, werkt
hard. Het gaat hier immers niet over hardwerkende mensen, al helemaal niet over
hardwerkende burgers, maar over de essentie van de Nederlandse identiteit. En of
de HN'er nu in flitskapitaal zit of oud ijzer, eerste klas reist of met
stacaravan zeult, wanneer men hem vraagt hoe het gaat, zal hij ongetwijfeld
antwoorden: 'druk'. Aan het codewoord 'druk' herkent men de ware HN'er, hij
draagt de titel als ereteken. Zijn kinderen hebben het overigens ook druk,
klaargestoomd als zij worden voor volwaardig lidmaatschap van de gemeenschap der
HN'ers.

De opdracht waar deze gemeenschap voor staat is economische groei, bij voorkeur
tot in het oneindige. De verwezenlijking van dit ideaal valt of staat bij de
bereidwilligheid van de noeste Nederlandse werker er een schepje bovenop te
doen, de broekriem aan te halen en tegelijkertijd meer te gaan consumeren.
Daartoe moeten politici twee dingen doen: worsten voorhouden en kluiven
toewerpen. De worst houdt de Hardwerkende Hollander hijgerig en hongerig, de
kluif koest en tevreden. Uit deze worst-kluifconstellatie is hij tevoorschijn
gekomen, deze gestolde natte droom van de neoliberale, populistische tijdgeest.

In het behagen én opjagen van de HN'er weten alle politieke partijen elkaar te
vinden. De een legt het accent op het voeden van de onderbuik, de ander wat meer
op een arbeidsethos in dienst van de vrije markt. Maar deze kapitalistische
versie van de klassieke proletariër kan in brede kring op instemmend geknik
rekenen, dezer dagen zelfs van de SP. Dat verklaart meteen waarom politieke
partijen zo uitwisselbaar zijn en zij hun onderscheidend vermogen vooral in de
vorm moeten zoeken. En dat het electoraat politiek jobhopt dan wel zweeft, is
inherent aan een politiek landschap waarin iedereen de ander is en niemand
zichzelf.

De HN'er maakt onderdeel uit van wat de Koreaans-Duitse filosoof Byung-Chul Han
de vermoeide samenleving noemt. Achter de façade van de fiere en drukke mens
houdt zich meer dan eens een uitgeput en op zijn tenen lopend wezen schuil. Een
wezen even oververhit en hyperactief als het systeem zelf. De kapitalistische
machinerie in zijn huidige vorm neigt tot zelfontbranding en vertoont
uitvalverschijnselen, en dat geldt evenzeer voor de multitaskende raderen die
haar in gang moeten houden. Adhd, depressie, burn-out en borderline: dat zijn
zo'n beetje de 21ste-eeuwse producten van een apparaat dat te lang in een te
hoog toerental heeft gedraaid.

De HN'er fungeert als geloofsartikel voor een geloof dat tegen de
houdbaarheidsdatum aanloopt. Hoeveel nerveuze hectiek en overspannen
bedrijvigheid valt er nog in het systeem rond te pompen alvorens het definitief
in de overdrive gaat en implodeert? Draagt het blind najagen van groei en
welvaart nog iets bij aan de kwaliteit van ons leven? En is het leerstuk van de
HN'er gif of medicijn voor de culturele, economische en ecologische crisis
waarin het westen zich bevindt?

Het is wachten op politici van het moedige slag die de vicieuze cirkel van
populistische behaagzucht, groei- en consumptiefetisjisme en neoliberale
luchtfietserij doorbreken. Ergens vermoed ik dat het electoraat er klaar voor
is. Tot die tijd, en in de hoop dat u de overgang van alledaagse drukte naar
vakantierust, van hyperactiviteit naar passiviteit zonder hartfalen doorstaat,
is het aan ons. Laten we de HN'er, voordat hij kortsluit en een veenbrand
veroorzaakt die niet meer te blussen valt, op een plens ijskoud water trakteren.

Hans Schnitzler is filosoof.

De HN'er staat voor een geloof dat tegen de houdbaarheids-datum aanloopt

LOAD-DATE: July 10, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              97 of 200 DOCUMENTS



                                 de Volkskrant

                              9 juli 2012 maandag

BYLINE: Bert Brussen Thomas von der Dunk

SECTION: Opinie en Debat; Blz. 21

LENGTH: 948 woorden


Wangedrag van semi-publieke managers wordt niet bestraft, meent Bert Brussen.
Zij worden altijd weer gered door hun soortgenoten, beaamt Thomas von der Dunk.

In de Volkskrant van woensdag 4 juli een uitgebreid artikel over de schikking
van 3 miljard dollar die farmaciereus GlaxoSmithKline (GSK) heeft moeten
treffen. Uit het artikel blijkt dat GSK jarenlang artsen en wetenschappers heeft
omgekocht om hun soms schadelijke pillen te promoten. Verder blijkt dat andere
farmaciereuzen GSK al voor gingen met miljardenclaims. In de Verenigde Staten
gaan inmiddels stemmen op om naast miljardenschikkingen ook managers persoonlijk
te laten boeten.

De situatie in Nederland staat beschreven in een begeleidend kader: artsen mogen
geen geschenken boven de 50 euro aannemen, wetenschappers mogen maximaal 500
euro declareren voor conferenties en artsen worden geïnformeerd door
onafhankelijke deskundigen.

Zowel de strenge straffen in de Verenigde Staten als de strenge regelgeving in
Nederland is terecht. Je moet er niet aan denken dat gevaarlijke medicijnen de
markt op worden gerommeld zoals GroenLinks Nederland Kunduz inrommelde. Er is,
kortom, alle reden tot streng toezicht en kordaat optreden binnen een in wezen
vrije markt.

Waarom lukt dat dan niet bij andere onderdelen van die vrije markt?

Toegegeven, in de Verenigde Staten weten ze álle fraude streng te bestraffen. De
mensen van Enron of Bernard Madoff kunnen daar over meepraten. In Nederland
krijgt zo iemand te horen 'emotioneel al genoeg te zijn gestraft', terwijl een
officier van justitie met droge ogen beweert 'acht jaar een zware eis' te
vinden.

Maar ook in de Verenigde Staten faalde het toezicht toen banken de
hypotheekmarkt opbliezen. Zoals in Nederland het toezicht altijd faalt als
managers van semi-publieke organisaties zichzelf bonus na bonus toebedelen.

Zelfs een ziekenhuisbestuurder die, behalve medeverantwoordelijk voor één van de
grootste fouten van het OM (de gruwelijk kafkaëske zaak Lucia de Berk), ook
verantwoordelijk is voor de onnodige dood van zijn patiënten, kan zonder mitsen
of maren zijn bonus opstrijken. En een nieuwe baan in de zorg krijgen. Niemand
protesteert, zelfs de lawaaidemonstratie blijft achterwege.

Blijkbaar wil men wel voorkomen dat we pillen slikken die stiekeme bijwerkingen
hebben, maar is het geen enkel bezwaar als er keer op keer een wel erg bittere
zetpil in de anus van onze democratie wordt gestoken.

En dat terwijl er in deze zaak al lang niet meer valt te schikken. Er kan
hooguit nog worden gestraft al zal de boete nooit zo hoog zijn als de 5.000 euro
die een Amsterdamse horeca-ondernemer moet betalen als hij een tafel of stoel
van zijn terras per ongeluk buiten de wettelijk vastgestelde lijntjes zet.

Wat dat betreft blijft prioriteiten stellen toch altijd een kwestie van samen
sterk, eerlijk delen, zin in de toekomst en nu vooruit: volstrekt inhoudsloos.

Bert Brussen

Een van de grootste kwalen van de Nederlandse consensusmaatschappij vormt
ongetwijfeld het geringe zelfreinigende vermogen van de elite, waardoor
misstanden te lang met de mantel der liefde worden bedekt. Zeker bij instituties
die van oudsher naar buiten toe een sterk gesloten karakter bezitten, is dat het
geval, zoals de banken, de medische stand, de rechterlijke macht, het leger en
niet te vergeten de rooms-katholieke kerk.

Meer nog dan bij andere organisaties lopen klokkenluiders hier het risico vooral
hun eigen glazen in te gooien, en meer nog dan elders zien wij hier falende
leidinggevenden zelfs kort nadat zij publiek zijn afgegaan, plotseling toch weer
elders opduiken, omdat het banenbestand waarover de interne reclasseringsdienst
beschikt vooral leidinggevende posities blijkt te bevatten. Wat dat betreft is
er weinig veranderd sinds het Watergate-schandaal: alle boeven uit de entourage
van Nixon kwamen later goed terecht, maar de portier, die de inbraak ontdekte,
werd kort daarop werkloos.

Het recentste geval van absurde herkansing in Nederland vormt Rijkman Groenink.
Je verwacht dat zo iemand, die aan een mislukte deal, die de staat tientallen
miljarden heeft gekost, en waarvan hij zelf 20 miljoen heeft overgehouden, nu
een sociale outcast is geworden, die op zo'n speciaal getuigenprogramma van
Justitie aangewezen is om op een eiland ver weg vol schaamte een nieuw
bescheiden bestaan op te bouwen.

Niets van dat alles. Niet alleen aanvaardt hij gretig een nieuwe hoge post; nog
opmerkelijker is dat hij daarvoor zelfs is gevraagd. Wat bezielt de betrokkenen?

Hier functioneert het oldboy network kennelijk nog als vanouds: niemand 'van
ons' mag, zoals het al in de jaren tachtig zo fraai bij minister Van Aardenne
heette, 'een sociaal geval' worden. Ook mislukte politici komen steeds weer met
een verbazend gemak in goedbetaalde banen aan de slag. Het lijdt weinig twijfel
dat we hierin een kernoorzaak van het wantrouwen bij grote delen van de
bevolking jegens de politiek en de elite, en dus een belangrijke voedingsbodem
van het populisme moeten zien: het gevoel dat wat je boven ook uitspookt, je dan
toch altijd weer door je soortgenoten wordt gered.

Dat is het probleem met het populisme: dat in veel kritiek op bepaalde
toestanden een kern van waarheid steekt, waarop de gevestigde orde geen echt
overtuigend antwoord heeft.

Alleen als je daadwerkelijk en al te opzichtig de wet overtreedt, zoals Madoff,
en dan tegen de lamp loopt, volgen er harde sancties. Maar in veel gevallen
hebben de boosdoeners het juridisch zo weten te organiseren, dat zij steevast
vrijuit gaan en zelfs, gelijk Erik Staal, aan een plukze-regeling weten te
ontsnappen, omdat zij over de meest gehaaide advocaten kunnen beschikken, die
voor gewone burgers onbetaalbaar zijn.

Thomas von der Dunk

LOAD-DATE: July 8, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              98 of 200 DOCUMENTS



                                 de Volkskrant

                              7 juli 2012 zaterdag

Als homeopathie helpt, kan er niets tegen zijn

BYLINE: Ina Tholen M.L Cuijpers Anneke Koekkoek Anneke Palsma

SECTION: Opinie en Debat; Blz. 34

LENGTH: 642 woorden


'Minister Schippers verdient een standbeeld', schrijft oud-voorzitter van de
Vereniging tegen de Kwakzalverij Cees Renckens (O&D, 5 juli). Renckens getuigt
van een verregaande tunnelvisie. Als de alternatieve geneeskunde er niet zou
zijn, dan zouden de kosten van de gezondheidszorg vele malen hoger zijn dan nu.
Wij moeten alles zelf betalen en dat is in de loop der jaren veel geweest,
hoewel wij heel goed verzekerd zijn. Wij leven heel gezond en komen gemiddeld
twee keer per jaar bij de dokter.

Renckens noemt de homeopathische middelen onzinnig. Waarom heeft hij niet eens
zelf een hoge potentie van het middel Aconitum ingenomen om te testen? In één
keer het flesje leegdrinken voor het benodigde bewijs. En waarom gaat hij niet
op onderzoek uit? In veel landen is het volkomen normaal geneeskrachtige kruiden
te gebruiken. Kennelijk vindt Renckens dat wij geestelijk hoger staan dan die
landen. Hij zou zich moeten afvragen hoe we mensen die ziek zijn en jarenlang
pijn hebben, kunnen helpen. Als iemand er volgens zijn eigen gevoel weer tegen
kan en er baat bij zegt te hebben, dan hebben we ons doel bereikt. In de
reguliere geneeskunde wordt op dezelfde wijze winst gemaakt.

Wie geneest, heeft gelijk.

Ina Tholen, Heemskerk

Zielig clubje

Wat een zielig clubje is dat toch, die anti-kwakzalversclub. Veel mensen hebben
hun hele leven homeopathische middelen gebruikt, vooral moeders met kinderen.
Zelf ben ik eens geholpen nadat ik een half jaar met eczeem in het verband liep.
Geen enkel doktersmiddel hielp. Na een consult bij een homeopaat was ik er in
zes weken af.

Aan een leidinggevende in een ziekenhuis vroeg ik eens wat die
anti-kwakzalverijclub bezielde om zo fanatiek te werk te gaan. Ze zei meteen:
dat is broodnijd. Zouden al die onderzoeken die bewijzen dat het niet helpt,
niet gedaan worden door mensen die voor de geneesmiddelenindustrie werken? Ik
weet uit eigen ervaring dat bij een lichte depressie Echinaforce goed helpt. Je
hoeft dan echt niet die dure gevaarlijke pillen te nemen. Maar Echinaforce zit
ook in het antikwak-pakket. In Duitsland gebruiken de artsen dit middel vaker.
Kom op, Raad van State, pak de gewone man niet zijn veilige vertrouwde
middeltjes af!

M.L Cuijpers

Goed voor koeien

Weer krijgt de Vereniging tegen Kwakzalverij uitgebreide ruimte in de krant. O,
wat zijn we blij dat op homeopathische medicijnen niet meer mag staan waar ze
voor werken. Las ik deze week niet ook in de krant over omgekochte artsen die in
ruil voor presentjes van de farmaceutische industrie voor van alles en nog wat
willekeurig de desbetreffende medicijnen voorschrijven? En las ik niet ook in
dezelfde krant hoeveel er gesjoemeld wordt met wetenschappelijk onderzoek? Tel
dit eens op bij eerdere berichten dat fabrikanten alleen de voor hen gunstige
onderzoeken hoeven te publiceren. Als dit niet je reinste kwakzalverij is!

Vereniging tegen Kwakzalverij, kijk eerst eens kritisch rond in je eigen
medische wereld en laat mij als biologische boerin mijn koeien behandelen met
homeopathische medicijnen. Op de een of andere wonderbaarlijke manier werken ze
bijzonder goed!

Anneke Koekkoek, Harlingen

Wachten met standbeeld

Ik pleit ervoor nog even te wachten met een standbeeld voor minister Schippers.
Door het schrappen van de dieetzorg uit het basispakket geeft ze een handelstak
in onzinpreparaten extra wind in de zeilen. Het schrappen van dieetzorg leidt
tot minder doorverwijzingen naar de diëtist bij ziekten als diabetes, maar ook
bij overgewicht. Voor overgewicht zijn er middelen op de markt die tot
gezondheidsschade kunnen leiden. Pas achteraf, als er meldingen zijn van schade,
wordt ingegrepen. Uit RIVM-onderzoek bleek dat 77 procent van de illegale
afslankmiddelen, die makkelijk verkrijgbaar zijn via internet, vervuild is met
stimulantia. Een standbeeld voor degene die dit onkruid uitroeit.

Anneke Palsma, Poortugaal

LOAD-DATE: July 6, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              99 of 200 DOCUMENTS



                                 de Volkskrant

                              7 juli 2012 zaterdag

Longlist van Librisprijs Geschiedenis 2012 bekend

BYLINE: Van onze verslaggever

SECTION: Binnenland; Blz. 13

LENGTH: 299 woorden


Amsterdam De longlist voor de Libris Geschiedenis Prijs 2012 bewijst de
actualiteit van de geschiedenis met de nominatie van flink wat titels over
brandbare onderwerpen.

De Tweede Wereldoorlog prijkt tweemaal op de lijst, naast de koloniale
geschiedenis, Nederland en Oranje, de adel, de roomse kerk en de bakermat van de
effectenbeurs.

Op Henk Wesselings biografie van De Gaulle na houden de tien boeken dit jaar
verband met de vaderlandse geschiedenis. Marja Vuijsje, eerder genomineerd met
haar biografie van Joke Smit, staat opnieuw op de lijst.

De Libris Geschiedenis Prijs, een initiatief waarin de Volkskrant participeert,
bekroont elk jaar het beste historische boek voor een algemeen publiek. De
winnaar ontvangt een geldbedrag van 20 duizend euro.

De jury staat dit jaar onder voorzitterschap van Pieter Broertjes, burgemeester
van Hilversum en voormalig hoofdredacteur van de Volkskrant.

Op 27 oktober wordt de prijs uitgereikt tijdens de Nacht van de Geschiedenis in
het Rijksmuseum.

De tien genomineerde titels:

n  Bart van der Boom: 'Wij weten niets van hun lot' Gewone Nederlanders en de
Holocaust.

n  Piet Emmer en Jos Gommans: Rijk aan de rand van de wereld De geschiedenis van
Nederland overzee 1600-1800.

n  Coos Huijsen: Nederland en het verhaal van Oranje.

n  Ileen Montijn: Hoog geboren 250 jaar adellijk leven in Nederland.

n  Jos Palm: Moederkerk Ondergang van de roomse kerk.

n  Lodewijk Petram: De bakermat van de beurs Hoe in zeventiende-eeuws Amsterdam
de moderne aandelenhandel ontstond.

n  Peter Raedts: De ontdekking van de Middeleeuwen Geschiedenis van een illusie.

n  Jan Willem Stutje: Ferdinand Domela Nieuwenhuis Een romantische
revolutionair.

n  Marja Vuijsje: Ons kamp Een min of meer joodse geschiedenis.

n  H.L. Wesseling: De man die nee zei Charles de Gaulle, 1890-1970.

LOAD-DATE: July 6, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              100 of 200 DOCUMENTS



                                 de Volkskrant

                              6 juli 2012 vrijdag

PVV'er wil vooral dat Geert herrie maakt

SECTION: Opinie en Debat; Blz. 29

LENGTH: 690 woorden


UITTREDENDE PVV'ERS Het kan de PVV-aanhangers betrekkelijk weinig schelen of de
plannen van Wilders realistisch zijn. Het gaat hun erom dat hij in de Kamer
gehoord wordt.

Deze week stapten twee PVV-Kamerleden op. Zij hadden gedurende hun
Kamerlidmaatschap steeds meer bezwaren gekregen tegen het PVV-programma. De
partij is volgens hen opgeschoven naar links, Defensie wordt wegbezuinigd omdat
het Henk en Ingrid niets interesseert, en Geert Wilders zou hebben gezegd dat de
helft van het deze week verschenen partijprogramma onuitvoerbaar is.

Het is niet ingewikkeld om te zien wat Hernandez en Kortenoeven bedoelen. De
lijst standpunten die niet of nauwelijks uitvoerbaar zijn is erg lang. Europese
aanbestedingen kunnen niet zomaar afgeschaft worden, het is moeilijk het aantal
ambtenaren met een vijfde te verminderen en de politie meer de straat op te
sturen en hen te verbieden achter een bureau te zitten. Geert Wilders haastte
zich om te vertellen dat de uitspraak klopt dat de helft van het partijprogramma
onuitvoerbaar is, zolang Nederland lid is van de EU.

Maar ook als Nederland uit de EU zou stappen, blijven er veel onrealistische
PVV-plannen over. De vraag is niet of de plannen van de PVV onrealistisch zijn,
het is de vraag of het er toe doet. Gaat het er bij de PVV wel om dat er
realistische voorstellen gedaan worden die vervolgens in beleid omgezet kunnen
worden? Om die vraag te beantwoorden, moeten we kijken naar de aanhangers van
Wilders en waarom zij op de PVV stemmen.

Willen PVV-stemmers dat de zogenoemde kopvoddentaks wordt ingevoerd? Nee, dat
willen ze niet. Willen PVV-stemmers dat er een minaretverbod komt? In interviews
met PVV-aanhangers hoorde ik ze er nooit over. PVV-stemmers hadden ook al geen
mening over het sluiten van alle islamitische scholen, hadden nog nooit
nagedacht over de dubbele nationaliteit en zeiden ook niet dat er een verbod op
hoofddoeken moet komen voor Kamerleden.

PVV-stemmers hadden wel veel kritiek op de multiculturele samenleving. Zij zien
allochtone hangjongeren bij het winkelcentrum, zien hun wijk achteruit gaan
sinds er meer 'buitenlanders' wonen en vinden het gruwelijk om vrouwen in een
boerka te zien lopen. Ook al kennen de meesten van hen de boerka alleen van de
televisie en niet uit het straatbeeld. Het feit dat de boerka bestaat is voor
hen al erg genoeg.

PVV-aanhangers willen geen kopvoddentaks. Ze vinden dit meestal een stom,
ondoordacht voorstel, en ze denken dat Wilders dit idee beter helemaal niet had
kunnen lanceren. Toch weerhoudt dit hen er niet van PVV te stemmen. Het gaat hun
namelijk niet om de kopvoddentaks als serieus beleidsvoorstel dat uitgevoerd
moet worden. De kopvoddentaks is een signaal dat er bezwaren kleven aan de
multiculturele samenleving en dat er een strenger integratiebeleid moet komen.

Dit signaal van PVV-stemmers wordt breed opgepakt. Het integratiebeleid gaat de
laatste jaren meer in de richting van de PVV dan in de richting van GroenLinks
en D66. Door op een politicus te stemmen die extreme, soms onuitvoerbare dingen
roept, zorgen PVV-stemmers ervoor dat het beleid langzaam een klein beetje in de
richting van de PVV wordt gebogen. Dat is precies wat de meerderheid van de
PVV-aanhang graag wil: verandering in de richting van de PVV, niet de
voorstellen van de PVV.

PVV-stemmers zijn niet gek: ze weten dat Nederland een coalitieland is, dat er
altijd compromissen gesloten moeten worden en dat een overwinning van Wilders
niet betekent dat het PVV-programma onverkort wordt uitgevoerd. Het gaat hun
meer om het feit dat zaken op de agenda komen en blijven dan om regeringsmacht
voor de PVV. Velen zien dat laatste helemaal niet zitten. Zij weten dat een
sterke PVV andere partijen op onderdelen tot ander beleid dwingt.

Het maakt dus niet uit of de PVV haar voorstellen kan uitvoeren. Voor
PVV-aanhangers garandeert de PVV slechts dat in de Tweede Kamer een zeer
kritisch geluid over zaken als immigratie, integratie, zorg, veiligheid en
Europa te horen zal blijven, en dat andere partijen zich daar schoorvoetend
beetje bij beetje aan aanpassen.

CHRIS AALBERTS is docent

politieke communicatie aan de Erasmus Universiteit.

LOAD-DATE: July 5, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              101 of 200 DOCUMENTS



                                 de Volkskrant

                              6 juli 2012 vrijdag

De lekkerste stukken Theater;
Overzicht De beste tien voorstellingen volgens recensenten

BYLINE: Hein Janssen Door Hein Janssen Foto Ben van Duin

SECTION: V Opening; Blz. 2

LENGTH: 2902 woorden


Wat zijn de beste voorstellingen van het afgelopen seizoen? De drie recensenten
van de Volkskrant geven hun toptien. Door Hein Janssen Foto Ben van Duin

Begin juni

Op een koude, natte zaterdagmiddag verzamelt een groep mensen zich bij een klein
rijtjeshuis in de Amsterdamse wijk Slotermeer. Nadat we zijn welkom geheten door
gastheer Melih gaan we naar binnen om in de krap bemeten huiskamer op een
stoeltje plaats te nemen. Er is Turkse thee en zoet gebak. Melih begint zijn
verhaal te vertellen. Over zijn achtergrond als Turks-Duitse Nederlander, zijn
verhouding tot dit land, zijn persoonlijke bekommernis. Even later voegt ook de
bewoonster zich bij hem en ontstaat er een vervreemdende, poëtische dialoog,
ergens tussen feit en fictie in.

De bijeenkomst in deze huiskamer is het startpunt van WijkSafari Slotermeer, een
theaterreis door de Amsterdamse probleembuurt Nieuw-West, 'een reis door
mensenlandschappen'. Uitgezet door Female Economy/Zina, de club rond Adelheid
Roosen, Nazmiye Oral en anderen.

Het werd een bijzondere middag in Slotermeer. Eerst met tranen, want Melih
vertelde ook over de dood van zijn vriend. Turks, homo, moslim, afvallig,
vriend, dood dat is een gevaarlijke, emotionele cocktail, en daar helpt geen
zoet broodje tegen. Maar later in deze ruim vier uur durende tocht door een
deels onbekende wereld, komt daar de sensatie bij van een ritje achterop de
scooter bij zo'n kut-Marokkaantje.

Althans, zo worden ze vaak genoemd, en dat zijn ze soms ook als ze 'kankerhomo'
roepen, of je met scooter en al van het fietspad rijden. Maar dit
top-Marokkaantje rijdt met zijn bijrijder achterop stoer door de wijk en vraagt
hem het hemd van het lijf.

Verder kent deze Safari ook nog een oponthoud in een parkeergarage, een workshop
smartlappen-zingen in een oude bus, een stille tocht met intieme vragen die in
je oor worden gefluisterd ('Wil je liever vangen, dan gevangen worden?'), een
handenwassing met rozenwater, een opwindend scooterballet en een moment van
bezinning in een Mariakapel, waar religie er niet meer toe doet, maar waar je
wel zonder gêne een kaarsje kunt branden.

Ter voorbereiding van deze even bijzondere als ingenieus gecomponeerde productie
hebben de theatermakers van Zina wekenlang met hun Slotermeerse adoptieouders
samengewoond, gepraat en gebakkeleid. Het resultaat is theater waarin het
engagement wonderbaarlijk subtiel verborgen is iets tussen de liefde en de
leegte in.

Een dag later

Zondagmiddag, Stadsschouwburg Amsterdam. Première Macbeth bij Toneelgroep
Amsterdam, regie Johan Simons. Feestelijk premièrepubliek iedereen is er. Top of
the bill, want ga maar na: Holland Festival, Toneelgroep Amsterdam, Shakespeare,
Simons, en dan de hoofdrolspelers: Fedja van Huêt en Chris Nietvelt.

Twee uur lang een gestileerd bloedbad op toneel, waarin de spelers ronddolen.
Macbeth sleept zijn Lady voort aan een hondenriem, zij volgt hem op handen en
voeten. Dit stuk gaat volgens Simons niet over machtswellust, maar over
bloeddorst. Anders Breivik en Afghanistan-soldaten dat zijn de sleutelwoorden.
Opdat we niet vergeten hoe gruwelijk de mens in wezen is, en hoe verdorven de
wereld in elkaar steekt.

Twee voorstellingen in een weekeinde. Twee keer theater dat pretendeert ergens
over te gaan. Het Hoogst Persoonlijke verhaal in Slotermeer en het Grote Gebaar
van Macbeth. De ene keer worden je ogen geopend in je eigen stad, de andere keer
slaat het bloedbad van Macbeth elke poging tot inleving dood. Melihs verhaal is
volkomen geloofwaardig, dat van Macbeth helemaal niet. Het is theater dat met
machtsvertoon wil imponeren.

Wat beide voorstellingen duidelijk maken, is dat het Nederlandse theateraanbod
nog steeds oneindig gevarieerd is. Van een kleine huiskamer tot in die grote
schouwburg wordt onze verbeelding in werking gezet. Wat ze gemeen hebben is het
engagement, de vurige wens van de theatermakers er iets mee aan te tonen. Maar
is al dat Nederlandse theater nog wel bij de tijd? Die vraag komt geregeld
bovendrijven.

Aan de hand van de toptienlijstjes van de Volkskrant-critici zou je zeggen dat
er met dat engagement niets mis is. Alleen: Shakespeare hoeft niet per se
verpakt te worden in een eigentijdse gruwel-opvoering om iets over geweld,
terrorisme en oorlog te kunnen beweren. Dit seizoen waren er ook een paar
voorstellingen die expliciet over de bankencrisis en de economische problemen
gingen. Getuige het grote succes van de boekbewerking De Prooi door het
Nationale Toneel is daar een breed publiek voor. Maar in die voorstelling
figureren dezelfde bankmannen die ook elke dag in de krant opduiken. Het is
herkenbaar en het illustreert een manier van denken en doen in de financiële
wereld, maar over de gevolgen ervan vertelt dit theater niets nieuws.

Een voorstelling als Dood van een handelsreiziger van het Ro Theater zegt in die
zin veel meer over hoe de gewone, hardwerkende burger door het systeem kan
worden vermalen. In deze modern-klassieke tragedie van Arthur Miller uit 1949
gaat hoofdpersoon Willy Loman ten onder aan zijn eigen dromen. Geen klanten
meer, geen omzet, zijn reputatie gaat eraan, hij schaamt zich, zijn gezin valt
uiteen. Achter hem tonen de grote mijnheren hun onverschilligheid.

Dood van een handelsreiziger is overigens de enige voorstelling die in alle drie
de lijstjes staat. De boodschap is dus aangekomen.

Hoe persoonlijker, hoe beter. Hoe meer toegeschreven naar het kleine
persoonlijke drama, des te groter de impact. Het kan ook extremer, zoals het
afgelopen seizoen door theatergroepen als Boogaerdt/VanderSchoot en Nieuw West
werd getoond.

Hun voorstellingen BIMBO en Hoer gaan over de razendsnelle veranderingen in de
alledaagse wereld om ons heen, en hoe ons daartoe te verhouden. Over
vervlakking, verkilling, seksualisering, pornoficatie, over hoe Nederland één
groot reclame- en marketingparadijs aan het worden is. Over gebrek aan sociaal
contact, terwijl we ons de hele dag kapotcommuniceren.

'Ik wil alleen maar denken aan het bordje Exit, de enige strategie waarop ik
vertrouw.

Er is die deur, die ene deur, die zware deur als ik daar eenmaal doorheen ben
gegaan, is alles voorbij.

Heb ik geen pijn meer, geen verlangen en geen herinneringen.

In de dood zal ik wonen.'

Dat zegt een van de personages in Hoer. Wonen in de dood zo zwart was het
theater dit seizoen vaak, en af en toe ook erg somber, of gewoon weemoedig. Met
z'n allen op weg naar de nooduitgang.

Hein Janssen

Toptien Vincent Kouters

Toptien Karin Veraart

Toptien Hein Janssen

1 Kleine Eyolf van Henrik Ibsen door Nationale Toneel/NTGent, regie Susanne
Kennedy.

Letterlijk adembenemende verbeelding van menselijke onmacht in gedurfde,
consequente enscenering. Prachtig vormgegeven en fraai geacteerde nachtmerrie
waarin verdriet en verwijt elkaar afwisselen tot het bittere einde.

2 San Francisco door De Warme Winkel.

In sfeer ongeveer tegengesteld aan eerstgenoemde: aanstekelijke, humoristische
collage over kille, slechte tijden van crisis en graaicultuur en het zich
onherroeplijk opdringende verlangen naar de warmte van de flowerpower. Schakelt
van klein en persoonlijk naar groot en universeel op geestige en
(zelf-)relativerende wijze.

3 Am Ziel van Thomas Bernhard door Toneelschuur Producties, regie Paul Knieriem.

Vervreemdend en tikje naargeestig, maar vaak genoeg ook in-grappig portret van
een moeder (Marlies Heuer) en een dochter (Lottie de Bruijn), hun rituelen en de
wens tot ontsnapping uit een verstikkende symbiose.

4 Boiling Frog van Peter De Graef door Toneelgroep Oostpool, regie Erik Whien.

Verrassende en hilarische regie van Whien bij Oostpool, met een rake actuele
voorstelling waarin iedere acteur geweldig op dreef is en ieder gebaar, iedere
aarzeling, elk loopje, iedere grimas fraai getimed, veelzeggend en op zijn
plaats blijkt.

5 Midzomernachtdroom van William Shakespeare door Nationale Toneel, regie Theu
Boermans.

Bruisend debuut van Boermans als artistiek leider van het NT: Midzomernachtdroom
als een bitterzoet sprookjesfeest met overrompelend decor, een gedreven Pierre
Bokma als amateuracteur en de geweldige Puck van Antoinette Jelgersma als kersje
op de taart.

6 Husbands naar John Cassavetes door Toneelgroep Amsterdam, regie Ivo van Hove.

De erven van Cassavetes gaven de rechten voor toneelbewerking van de film aan
Ivo van Hove. Een en ander resulteerde in een voorstelling die misschien niet
geheel perfect is, maar die zich in al z'n warmbloedigheid en ontwapenendheid
tot de dag van vandaag maar niet laat vergeten.

7 Gekluisterd van Enda Walsh door Nationale Toneel, regie Johan Doesburg.

Na zijn vertrek als artistiek leider kiest Johan Doesburg bij het NT voor een
intieme enscenering waarin de meest grove taal met de meest poëtische wordt
afgewisseld en Mark Rietman en Sophie van Winden prachtig spel laten zien.

8 Dood van een handelsreiziger van Arthur Miller door Ro Theater, regie Alize
Zandwijk.

Hartbrekende handelsreiziger van Herman Gilis in een gepassioneerde
Zandwijk-voorstelling, met veel vuur en mooie regievondsten, overdaad en
overgave.

9 Flou van Abke Haring door Toneelhuis, regie Abke Haring.

Pareltje van eigenzinnige jonge Nederlandse die onder de vleugels van het
Vlaamse Toneelhuis uitgroeit tot een bijzonder maakster die zich onderscheidt
met esthetisch, 'stil' werk.

10 Oom Wanja van Anton Tsjechov door Hummelinck Stuurman Theaterbureau, regie
Gerardjan Rijnders.

Kolkende en meeslepende Tsjechov met vuurwerk van Hein van der Heijden en Pierre
Bokma in een prettig-drieste enscenering van Rijnders. Op naar (slot-)deel 3 in
deze Tsjechov-reeks van Hummelinck Stuurman, komend seizoen.

Teleurstelling

Flow My Tears van Annelies Verbeke door Veenfabriek/Wunderbaum, regie Paul Koek.

Geweldige muzikanten, wereldacteurs en een aardig gegeven over (nep-) Indianen
deze voorstelling had op papier alles mee, maar het wilde niet erg lukken met de
uitvoering, die onsamenhangend en saai bleef.

1 Am Ziel van Thomas Bernhard door Toneelschuur Producties, regie Paul Knieriem.

Moeder en dochter verwikkeld in een symbiotische afhankelijkheidsrelatie, met de
teloorgang van beschaving en kunst als dwingende achtergrond. En met Marlies
Heuer als de moeder, die Bernhards repetitieve tekst weergaloos behandelt, als
een partituur voor stem en mimiek.

2 BIMBO van en door Boogaerdt/VanderSchoot.

Zonder twijfel de bijzonderste ervaring van het afgelopen seizoen. Met je rug
zitten naar de speelsters en tegelijk naar confronterende videobeelden kijken.
Een peepshow over vrouwen en reclame, seksualisering, gebruik en misbruik, en de
verbanden daartussen.

3 Hoer van Rob de Graaf door Nieuw West.

Na Freetown vorig jaar nu Hoer, opnieuw een theatertekst van Rob de Graaf vol
zwarte poëzie en onderhuids engagement. Ogenschijnlijk over een oude en een
jonge hoer en mannelijke botheid, maar ook diep gravend in onze eigen fantasieën
over liefde, leven en lust. Ook nog met rake observaties over religie, kunst en
markteconomisch denken. Rauw, rafelig, desolaat.

4 WijkSafari Slotermeer door Female Economy/Zina.

Onder leiding van Adelheid Roosen ruim vier uur lang van flat naar flat, van
verhaal naar verhaal, van onbegrip naar begrip. En andersom. Ervaringstheater in
Amsterdamse probleemwijk, die bij nadere beschouwing verrassend avontuurlijk is.

5 Husbands naar John Cassavetes door Toneelgroep Amsterdam, regie Ivo van Hove.

Van Hove terug naar zijn eigenlijke thema: de ontoereikendheid van menselijk
contact. Mannenvriendschap met horten en stoten, maar feilloos ontleed, in de
toneelversie van Cassavetes' film. Prachtig vormgegeven en ten slotte intens
droevig. Alles gaat voorbij, iedereen vertrekt, en keert huiswaarts. Dromen
worden stukgeslagen.

6 Tartuffe naar Molière door NTGent/Toneelgroep Amsterdam, regie Dimiter
Gotscheff.

Volkomen dolgedraaide, losgeslagen interpretatie van Molières wrange komedie
over opportunisme en slijmerij. Met een briljante openingsscène: Frieda Pittoors
als ontaarde werkster en een minutenlange confetti- en serpentineregen. Wim
Opbrouck excelleert met exuberant, maar fraai gedoseerd komediespel.

7 Oom Wanja van Anton Tsjechov door Hummelinck Stuurman Theaterbureau, regie
Gerardjan Rijnders.

Mooie stijlvaste, sobere en melancholieke versie van Tsjechovs stuk over
illusies over een beter leven, die uiteindelijk desillusies blijken. Met de
troost van hard werken als enig lichtpuntje. Pierre Bokma en Hein van der
Heijden laten als tegenpolen en zielsverwanten hogeschool-acteren zien.

8 Dood van een handelsreiziger van Arthur Miller door Ro Theater, regie Alize
Zandwijk.

Gedurfde interpretatie waarin Zandwijk hét boegbeeld van de naoorlogse
Amerikaanse toneelliteratuur aangrijpt voor een gelaagde en vooral heldere
voorstelling over de gevolgen van een recessie, maar dan op huiskamerformaat.
Herman Gilis speelt Willy Loman als in een aangrijpende koortsdroom.

9 Alma van en door De Warme Winkel.

Onderdeel van het vijfluik Weense Herfst waarin De Warme Winkel met feestelijke
orgieën, ongebreidelde fantasie en een omgekieperde verkleedkist zowel het
Oostenrijk van Alma Mahler als de hedendaagse kunst- en theaterscene samenvat.
Je komt ogen en oren te kort in deze ode aan de nostalgie.

10 Bedrog van Harold Pinter door Tg STAN.

In sneltreinvaart en zonder de plechtige Pinter-stiltes en -pauzes tonen de drie
acteurs van STAN meedogenloos de aftakeling van liefde en vriendschap in de
viereenheid man-vrouw-vriend-minnaar. Dit keer geen melancholie, maar simpelweg
aanvaarden van het inzicht dat elke menselijke relatie op egoïsme is gestoeld.

Teleurstelling

De Vrek van Molière (regie Ivo van Hove) en Macbeth van Shakespeare (regie Johan
Simons), beide door Toneelgroep Amsterdam.

De Vrek te gewild modern, Macbeth te gewild bloederig.

1 BIMBO van en door Boogaerdt/VanderSchoot.

Dit als opwindende en waanzinnige videoclip verpakte statement over een
verpornofiseerde samenleving is niet alleen geestige satire, maar ook pure
horror. Muziek, beweging en beeld vallen perfect samen.

2 Kleine Eyolf van Henrik Ibsen door Nationale Toneel/NTGent, regie Susanne
Kennedy.

Kennedy zet weer een stap in de ontwikkeling van haar radicale theaterstijl door
Ibsens toch al duistere vertelling over een verdronken kind te transformeren in
een honderd jaar oud spookverhaal.

3 Dood van een handelsreiziger van Arthur Miller door Ro Theater, regie Alize
Zandwijk.

Zandwijk regisseert een meeslepend verhaal zonder poespas. Met een prachtig
droeve Herman Gilis als de oude Willy Loman, de handelsreiziger die zichzelf
verloor in onhaalbare dromen.

4 (In) koud water naar Michael Cunningham door Toneelgroep Oostpool, regie
Marcus Azzini.

Azzini houdt van acteurs en laat dat zien in deze slimme bewerking van
Cunninghams roman Huis aan het einde van de wereld. Centraal staan drie jonge
spelers en de vlugge dialogen waarmee ze een melancholisch familieverhaal
creëren.

5 Huisgoden van Peer Wittenbols door Wittenbols Schrijft/Ligthert Regisseert,
regie Rob Ligthert.

Een oer-Hollandse topkomedie met uitstekende cast. Uitschieter is de
onweerstaanbare Marisa van Eyle als uitgerangeerde rijschoolhoudster. De
hardnekkige terloopse intolerantie van alle personages voorziet alle humor van
een grimmig randje.

6 WijkSafari Slotermeer door Female Economy/Zina.

Allesbehalve cynisch over de multiculturele droom is het feestelijke en knap
geregisseerde wijktheater van Adelheid Roosen en haar Zina. In Wijksafari
Slotermeer loodst ze haar publiek binnen op de meest onwaarschijnlijke plekken.

7 Boiling frog van Peter De Graef door Toneelgroep Oostpool, regie Erik Whien.

Dit absurdistische familiedrama is gemaakt door een aantal theatermakers op de
toppen van hun kunnen: Erik Whien als secuur acteursregisseur, Peter De Graef
als schrijver van ingenieuze ensemblestukken en Bianca van der Schoot als brute
comédienne.

8 Bedrog van Harold Pinter door Tg STAN.

Schijnbaar improviserend en aftastend, maar ondertussen een exacte
tekstbehandeling hanterend, spelen Robby Cleiren, Jolente De Keersmaeker and
Frank Vecruyssen de bekende relatiekomedie Bedrog van Pinter. Maar dan
radelozer.

9 My first suicide door Productiehuis Rotterdam, regie Sarah Moeremans.

Op locatie in de catacomben van het theater regisseert Moeremans poppy en
razendsnel muziektheater over hoe idealen verwateren tot promopraatjes. Ze doet
dat met een klas knappe derdejaars acteurs.

10 Meneer Ibrahim en de bloemen van de Koran van Éric-Emmanuel Schmitt door DNA,
regie Erik Vos.

Een gladgestreken, maar mooi verhaal over een Joodse jongen en een oude,
mysterieuze Arabier die vrienden worden. Die laatste wordt vrolijk korzelig
gespeeld door Sabri Saad El Hamus. Opbeurend en nadrukkelijk ruimdenkend
wereldtoneel.

Teleurstelling

De eetclub van Saskia Noort door Bos Theaterproducties, regie Eddy Habbema.

Een commerciële theaterproductie gebaseerd op een publieksvriendelijke thriller
hoeft geen wereldschokkend theater op te leveren. Maar De eetclub is het andere
uiterste: liefdeloos en beschamend slecht geregisseerd fluttoneel. De
publieksbelediging van het jaar.

Nog te zien! Een aantal voorstellingen uit de drie Volkskrant-toptiens is te
zien tijdens het Theaterfestival 2012, dat gehouden wordt van 30 augustus t/m 9
september http://(tf.nl). Het gaat om de voorstellingen BIMBO, Dood van een
handelsreiziger, Husbands, Bedrog, Alma, San Francisco, Oom Wanja en Am Ziel
(besloten). De voorstellingen Midzomernachtsdroom, (In) koud water en Hoer
worden na de zomer hernomen en gaan op tournee.

Hoe persoonlijker, hoe beter. Hoe meer toegeschreven naar het kleine
persoonlijke drama, des te groter de impact

LOAD-DATE: July 5, 2012

LANGUAGE: DUTCH; NEDERLANDS

GRAPHIC: BIMBO, een van de favoriete voorstellingen van het afgelopen jaar.
Kleine Eyolf Am ziel

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              102 of 200 DOCUMENTS



                                 de Volkskrant

                             5 juli 2012 donderdag

'Ik kan toch niet zomaar over naar een paardenfokkerij?';
Reportage nertsenfokker nu het nog kan

BYLINE: Van onze verslaggever Merijn van Nuland

SECTION: Binnenland; Blz. 12

LENGTH: 647 woorden


Het einde van de pelsdierhouderij lijkt nabij. Vandaag stemt de Tweede Kamer
over het voorstel tot verbod.

Van onze verslaggever

Merijn van Nuland

PUTTEN 's Ochtends zijn ze actiever, verzekert de tienerzoon van pelsdierhouder
Wim Knoppert. Ze lopen tussen de honderden kooien die staan opgesteld in stallen
met lage daken. De nertsen van Knoppert liggen te slapen, met vijf, zes, soms
wel tien per kooi. Negenduizend moederdieren, met ieder wel zes pups. Sommige
nertsen rekken zich uit en gapen, waarbij de tanden van de kleine donkerbruine
roofdiertjes worden ontbloot.

Voor Knoppert en zijn 170 collega-pelsdierhouders nadert het uur van de
waarheid. Donderdag stemt de Tweede Kamer over een voorstel om de
pelsdierhouderij te verbieden, omdat dieren niet alleen voor hun bontvacht
zouden moeten worden gehouden.

Initiatiefnemers Henk van Gerven (SP) en Jeroen Dijsselbloem (PvdA) krijgen daar
waarschijnlijk een meerderheid voor. Het idee dat de nertsenfokkerij 'onethisch
en milieuvervuilend' (Partij voor de Dieren) is en alleen dient voor 'overbodige
luxeproducten' (SP) heeft het gewonnen. Alleen de christelijke partijen en de
VVD zijn tegen, omdat ze de compensatie voor de pelsdierhouders niet voldoende
vinden.

De discussie over de ethiek van het nertsenfokken is Knoppert meer dan beu. Het
is een gepasseerd station. In plaats van het te hebben over het lot van de
nertsen, wil hij het hebben over het lot van de nertsenfokker. 'Het gaat om het
afpakken van eigendommen van hardwerkende burgers. Je ziet aan de vieze glimlach
van die politici dat ze niet eens in hun eigen regels geloven.'

Het is een slepende kwestie. Al in 1999 werd een motie aangenomen om de
nertsenhouderijen te verbieden. In 2006 liep het initiatiefwetsvoorstel in de
Eerste Kamer stuk. Om de bezwaren weg te nemen, hebben de initiatiefnemers nu
een over-gangstermijn opgenomen die pelsdierhouders tot 2024 de tijd geeft een
andere zaak te beginnen. Ook stellen ze de gedupeerde dierenhouders een
compensatieregeling in het vooruitzicht voor misgelopen pensioenen.

Op het terrein van Knoppert is er nog weinig van te merken dat het einde van
zijn bedrijfstak nabij is. Naast de schuren staat een mestsilo, waar hij naar
eigen zeggen 200 duizend euro in heeft gecnvesteerd. Langs de weggetjes liggen
grote stapels stenen, omdat bouwvakkers de bestrating aan het vernieuwen zijn.

Het past in het beeld van de afgelopen jaren: ondanks de felle discussie over de
nertsen is de sector gegroeid. Tussen 2000 en 2011 nam het aantal moederdieren
met 66 procent toe, tot ongeveer een miljoen in totaal. Maar door veel te
blijven investeren proberen de pelsdierhouders het volgens Kamerlid Paulus
Jansen (SP) politici moeilijker te maken een streep te zetten door de handel.

'Doe maar, hef de pelsdierhouderij maar op', zegt Wim Verhagen, voorzitter van
de Nederlandse Federatie van Edelpelsdierhouders (NFE) uitdagend. 'Liever nog
vandaag dan morgen. Maar geef ons een eerlijke compensatie voor de schade die
dat met zich meebrengt.'

Met tegenzin laat Knoppert de stallen zien. 'Ik kan toch niet zomaar overstappen
op de paardenfokkerij?' Over een foto voor de krant moet hij lang nadenken: de
kleine kooien zouden een 'verkeerd beeld' kunnen geven. Maar, herhaalt hij de
mantra van de nertsenfokkers: 'Als je het met de wantoestanden in het buitenland
vergelijkt, hebben ze het hier goed.'

Zijn ouders begonnen ooit met twee nertsenteefjes. Wim Knoppert loopt nu door
een stal met zo'n 60 duizend dieren. Ze krijgen een roodachtig goedje te eten;
restafval van de kippen- en visindustrie. Knoppert verwacht dat het in Den Haag
uitdraait op meer uitstel en van uitstel komt afstel, is zijn overtuiging. Zijn
tienerzoon, haren strak in de gel en in een driekwartbroek, werkt daarom volop
mee. Zodat die later het bedrijf kan overnemen.

Doe maar, hef de pelsdierhouderij maar op Wim Verhagen Federatie van
Edelpelsdierhouders

LOAD-DATE: July 4, 2012

LANGUAGE: DUTCH; NEDERLANDS

GRAPHIC: Nertshouder Wim Knoppers in Putten voert zijn nertsen: 'Als je het met
de wantoestanden in het buitenland vergelijkt, hebben ze het hier nog goed.X
Foto Marcel van den Bergh / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              103 of 200 DOCUMENTS



                                 de Volkskrant

                             5 juli 2012 donderdag

De man die de JSF nekt Belangrijkste bevindingen van Boeder

BYLINE: Door Michiel de Hoog

SECTION: Ten Eerste; Blz. 4

LENGTH: 2453 woorden


In zijn vrije tijd ging Johan Boeder zich verdiepen in het JSF-dossier. Hij
verwierf zo veel status en invloed in Den Haag dat het sommige
defensiedeskundigen nijdig maakt. Portret van een amateur die medebepalend is
voor het Kamerdebat van vandaag. Door Michiel de Hoog

Een van de dingen die mensen maar niet kunnen begrijpen over Johan Boeder (53)
door vriend en vijand omschreven als groot kenner van de Joint Strike Fighter,
zo niet de grootste in Nederland is dat hij een amateur is.

De meeste mensen die zich in de publieke discussie over de straaljager mengen
politici, generaals, lobbyisten, journalisten doen dat omdat ze ervoor worden
betaald. Maar Boeder doet het voor niets. Hij is zich vanaf eind 2007 gaan
verdiepen in de complexe materie, naast zijn werk als eigenaar van Bever
Automatisering, dat software voor de agrarische industrie ontwikkelt.

Zijn bevindingen publiceert hij in een nieuwsbrief en op zijn door politiek en
media veelgelezen site http://JSF Nieuws.nl. Daarnaast voorziet hij Tweede
Kamerleden van informatie. Aanvankelijk alleen ongevraagd, maar parlementarioers
zijn Boeder steeds meer gaan vragen.

Dit is inmiddels routine geworden. Als Johan Boeder iets te melden heeft,
luistert de politiek; met name de partijen die kritisch zijn over de JSF.

Ook deze week zochten Kamerleden contact met hem, in aanloop naar het debat van
vandaag misschien wel het belangrijkste over het toestel uit deze
kabinetsperiode.

'Johan', zo zegt Jasper van Dijk, defensiewoordvoerder van de SP, 'is
waarschijnlijk de grootste JSF-kenner van Nederland. Hij heeft me altijd
buitengewoon goed geãnformeerd, en snel ook. Ik heb hem net nog vragen gemaild,
in voorbereiding op het debat.'

'Johan Boeder', zegt defensiespecialist Angelien Eijsink van de PvdA, 'heeft mij
meer geleerd over de JSF dan wie dan ook, en ik ben blij dat ik me aan zijn
kennis heb mogen optrekken.' De afgelopen jaren overlegde Eijsink voorafgaand
aan debatten diverse malen met Johan Boeder en andere burgerdeskundigen.

'Hij heeft zich ontwikkeld tot een eenpersoons tegenmacht van Defensie', zegt
oud-Defensiemedewerker Bert Kreemers, die promoveerde op een studie naar de
aanschaf van de voorganger van de JSF, de F-16. 'Er is feitelijk niemand
anders.'

Nijdig

Dat een amateur een dergelijke status en invloed heeft verworven in Den Haag,
maakt sommige defensiedeskundigen nijdig.

'Die man', zegt luitenant-generaal b.d. Dirk Starink, oud-bevelhebber der
luchtstrijdkrachten en nu voorzitter van industrielobbygroep Netherlands
Aerospace Group, 'verzamelt elk stukje informatie dat kan bijdragen aan
negatieve beeldvorming over de JSF. Die website oogt objectief, maar het is
allemaal zeer subtiel negatief. En Kamerleden weten dat niet.'

'Die Boeder', zegt Mat Herben, oud-LPF'er en nu adviseur bij lobbygroep
Nederlandse Industrie voor Defensie en Veiligheid, 'verspreidt desinformatie die
door de Kamer wordt gevreten. We zijn in Nederland bezig de kip met de gouden
eieren te slachten en een van de drijvende krachten daarachter is Boeder. Een
amateur.'

Dat Boeders informatie toch ook vaak blijkt te kloppen, zoals Herben toegeeft,
maakt hem juist wantrouwend. 'Ik heb er wel ideeoen over. Maar heb jij je wel
eens afgevraagd waarom een gewone burger zo veel tijd steekt in zo'n complex
dossier?'

Dat is een goede vraag, en Herben wacht niet op een antwoord. 'Er zijn volgens
mij maar twee mogelijkheden. E©n: Boeder werkt voor de SP. Of twee: Boeder wordt
betaald door Saab (de ontwikkelaar van de meest serieuze tegenkandidaat van de
JSF, de Gripen, red.). Het zou me niet verbazen, want Boeder was voorzitter van
de Saab Club Nederland.'

Johan Boeder kent de verwijten, zegt hij in zijn woning in Kesteren, een
verbouwde boerderij die tevens dienst doet als kantoor van Bever Automatisering.
'Maar ik ben geen lid van een politieke partij en ik word niet betaald door
Saab. Ik heb telkens aangeboden om mijn bankafschriften te komen bekijken. Maar
daar generen ze zich dan voor. En voorzitter van de Saab Club? Ik ben wel lid.
Maar de auto's en vliegtuigen hebben niets met elkaar te maken.'

Een voorkeur voor de Gripen heeft hij niet, ook al zegt hij er bewondering voor
te hebben dat Saab straaljagers maakt. 'Maar ook aan de Gripen zitten tal van
risico's.'

Waarom hij zich dan wel op de JSF heeft gestort? 'In het kort: uit morele
verontwaardiging over de ondoorzichtige en ondemocratische manier waarop dit
toestel ons door de strot wordt geduwd', zegt hij. 'Maar ik beleef er ook
plezier aan.'

Als tiener is Johan Boeder gefascineerd door de luchtmacht. Na zijn vwo schrijft
hij soms stukken over luchtvaart voor het Reformatorisch Dagblad. 'Ik leerde
toen hoe gemakkelijk het was om contacten te leggen, zelfs met hoge mensen.'

Gretigheid

Als liefhebber zou hij die contacten blijven onderhouden, ook toen hij zich
ontwikkelde tot softwareontwerper. Dat netwerk zou van pas komen toen de
ontwikkeling van de JSF het pad kruiste van een van Boeders eigenaardigheden:
een gretigheid om zich te verdiepen in ingewikkelde zaken die niet de zijne
zijn.

Hij opent een inloopkast met tientallen ordners. Daarin zitten dossiers van
zaken waarmee hij niet te maken had, maar waarin hij zich toch verdiepte. De
mate van interesse blijkt uit het aantal ordners. Zo stortte Boeder zich onder
meer in de ramp met de Hercules uit 1996 (zeven ordners), maar ook in
niet-luchtvaartgerelateerde onderwerpen.

Snelle jongens in Jaguars

E©n ordner had te maken met een faillissement van textielbedrijf Bentex, waar
'snelle jongens in Jaguars de boel belazerden'. Een klant vertelde hem erover,
en hij dook erin (drie ordners). Een andere zaak betrof wijzigingen in een
bestemmingsplan, 'waar mensen onder valse voorwendselen agrarische grond
omtoverden tot industriegrond, waardoor de grondprijs steeg' (zeven ordners).

Onrecht en complexe dossiers boeien hem. Die twee staan met elkaar in verband.
'Dat zijn vaak zaken waarin politici zich makkelijk verliezen. Met als resultaat
dat een klein groepje ingewijden de discussie bepaalt. Dat kan ik niet velen.'

De Joint Strike Fighter was het volgende dossier waarop de activistische
belastingbetaler Johan Boeder stuitte een zeer groot dossier dat veel ordners en
harde schijven vult.

Tijdens de Vierdaagse van Nijmegen van 2007 wandelde hij een stukje op met een
Noorse militair. Die vertelde hem dat het op dat moment enige JSF-testtoestel
twee maanden daarvoor een noodlanding had gemaakt: er zouden ontwerpfouten zijn.
Boeder, tot dan toe enthousiast over de JSF, wist niet wat hij hoorde.

Op internet vond hij een paar berichtjes die het voorval bagatelliseerden. Dat
maakte hem kwaad: elk kleine stapje in de ontwikkeling van het toestel werd in
persberichten als grote doorbraak gepresenteerd. 'Maar over een herontwerp?
Niets! Als ik als ontwerper dat woord hoor, dan gaan alle signalen op rood. En
dan moet ik me gaan verdiepen.'

In september probeerde hij eerst journalisten aan het werk te zetten. Die
toonden geen interesse. Boeder besloot het stuk zelf te schrijven. Drie maanden
later was hij klaar. In het stuk ('JSF Hit By Serious Design Problems')
beschrijft Boeder hoe de JSF al zeven maanden aan de grond stond, dat dit aan
ontwerpfouten lag en dat het toestel veel duurder zou worden.

Hij stuurde de tekst naar het ANP, maar dat zag er geen nieuws in en wilde zijn
bijdrage alleen tegen betaling van 400 euro verspreiden. Hij ging akkoord Boeder
wordt dus naar eigen zeggen niet betaald om zich te verdiepen in de JSF, hij
betaalt zelf.

Voor Herben is dat onbegrijpelijk. 'Die site van hem kost ook geld. Ik heb zelf
eens geãnformeerd wat een pro-JSF-site zou moeten kosten. Minimaal 20 duizend
euro per jaar, werd me verteld. Wie doet dat nou van zijn eigen geld?'

Raar

Boeder: 'Het zegt veel over Herben dat hij dat raar vindt. Sommige mensen
sponsoren de tennisclub, anderen worden lid van een politieke partij. Ik doe
dit.'

Het artikel werd in binnen- en buitenlandse media nieuws, GroenLinks-Kamerlid
Mariko Peters vroeg de minister van Defensie om opheldering. De volgende dag zat
Boeders mailbox vol met berichten van tipgevers uit de luchtvaartbranche,
Defensie en de politiek; een groep met wie hij informatie ging uitwisselen.

De snelheid waarmee Johan Boeder vervolgens gezag verwierf, is verbazingwekkend.
Al in mei 2008, een half jaar na zijn eerste publicatie, haalde PvdA-Kamerlid
Eijsink hem voor het eerst als deskundige naar de Kamer. Hij gaf daar een
powerpointpresentatie met als titel De trein naar Venetioe. In 2009 en 2010 werd
hij weer als deskundige naar de Kamer gehaald.

Volgens Boeder is het een voordeel dat hij hobbyist is. 'Sommige mensen zeggen:
jij speelt onderzoeksjournalist. Nu heb ik geen onbeperkte tijd, maar ik heb ook
geen hoofdredacteur die tegen me zegt: stop maar met graven, dit duurt te lang
zonder dat het wat oplevert.'

Tijd maakt hij. Sinds 1984 staat Boeder elke dag rond vier uur 's ochtends op.
'Ik ben tot mijn spijt nooit naar de universiteit gegaan, dat lag aan de
thuissituatie. Maar ik wilde me wel blijven ontwikkelen. Bovendien: tussen vier
en acht is het lekker stil. Daarna begint de hectiek: de telefoon gaat, mensen
lopen binnen.' Na het eten pakt hij de draad tot 12 uur op; en alleen op zondag
werkt hij niet, uit geloofsovertuiging.

Zodoende groeide Boeder en JSF http://Nieuws.nl uit tot de grootste bron van
informatie over het gevechtsvliegtuig buiten Defensie.

Ook het ministerie merkte de site op. Kolonel Robert Geerdes, toenmalig
projectleider vervanging F-16, zou volgens NRC Handelsblad in 2008 berichten op
JSF http://Nieuws.nl hebben geplaatst en onderzoek hebben gedaan naar de
personen achter de site.

Toenmalig staatssecretaris Jack de Vries schrijft in een e-mail dat hij JSF
http://Nieuws.nl 'intensief' volgde. 'Een onderzoek naar Boeder is mij niet
bekend. We hebben natuurlijk wel eens gevraagd wie hij is, maar dat lijkt me
logisch in het kader van de stakeholderanalyse.'

Voorstanders van de JSF dichten hem veel invloed toe. Mat Herben: 'Een zin die
je vaak in het parlement hoort, is dat de JSF een 'bodemloze put' is, duurder
dan concurrenten. Dat is apekool, maar iedereen gelooft het. En als je kijkt wie
de bron achter zulke 'informatie' is, blijkt telkens dat het Johan Boeder is.'

Omdat Defensie volgens Herben te weinig communiceert, 'lijkt het vaak alsof
Boeder de enige bron van informatie over de JSF is in Nederland'.

Dat de Kamer Boeder als deskundige heeft gehoord, vindt Herben 'een blamage'.
'Hij doet simpelweg het huiswerk van Kamerleden, hij checkt openbare bronnen. In
feite reikt zijn kennis niet verder dan de kennis van een voetballiefhebber over
Bert van Marwijk. Kennelijk is de JSF voetbal geworden: iedereen kan er zinnige
dingen over zeggen.'

Tegenmacht

Oud-Defensiemedewerker Kreemers: 'Boeder baseert zich inderdaad op openbare
informatie. Het probleem is alleen dat er zo veel informatie is. De Kamerleden
kunnen die niet allemaal doorspitten. En wie wel? Boeder dus, en daarmee biedt
hij tegenmacht.'

Het debat van vandaag kan Johan Boeder niet erg interesseren, ook al wil een
Kamermeerderheid uit de ontwikkelingsfase van de JSF stappen. 'Maar het kabinet
zal zeggen: wij zijn demissionair, we leggen de motie naast ons neer.'

En dus vreest Boeder dat Nederland uiteindelijk toch het gevechtsvliegtuig
koopt. 'Als de luchtmacht hem krijgt, bestaat de luchtmacht over vijftien jaar
niet meer. Het toestel is te duur om een serieus aantal in de lucht te kunnen
houden. Dan komt er niets terecht van air power.'

Dit 'rampscenario' voorkomen, zou mooi zijn, zegt Boeder. 'Maar dat was niet
mijn doelstelling toen ik eraan begon. Dat was dat niemand achteraf kon zeggen:
we wisten het niet. En ik denk toch wel dat dat is gelukt.'

Ten eerste Debat JSF

Debat JSF Ten eerste

n De kosten lopen snel op.

In mei 2011 meldde minister Hillen van Defensie in antwoord op Kamervragen dat
hij een rapport van het Amerikaanse ministerie van Defensie over de opgelopen
kosten van de JSF nog niet had ontvangen. Johan Boeder had het rapport op dat
moment al in zijn bezit. Hij zette het demonstratief op zijn website JSF
http://Nieuws.nl.

n De JSF kost meer dan de aanschafprijs.

Oud-Defensiemedewerker Bert Kreemers: 'Boeder heeft met name bijgedragen aan het
besef bij besluitnemers dat er ontzettend veel aspecten zijn die bij de aanschaf
komen kijken. Bijvoorbeeld de onderhoudskosten, de training van piloten,
vereisten voor infrastructuur. Veel politici stonden daar niet bij stil.'

n Het tegelijkertijd ontwikkelen en bouwen van een straaljager leidt tot veel
extra kosten.

Het is zeer duur om fouten in eenmaal gebouwde toestellen te herstellen, zo
schrijft Boeder al in het eerste stuk dat hij over de JSF publiceerde in 2007.
In december 2011 zei de Amerikaanse vice-admiraal David J. Venlet dat het een
'miscalculatie' was om tegelijk te ontwikkelen en te bouwen. Venlet is de
hoofdverantwoordelijke voor het JSF-programma in de Verenigde Staten. De kosten
om fouten te herstellen 'zuigen de lucht uit je longen', aldus de vice-admiraal.

n Nederland kan nooit 85 toestellen kopen.

In april 2009 sprak Boeder met de vaste Kamercommissie voor Defensie over het
gevechtstoestel. Hij gaf daar een presentatie waarin hij concludeerde dat
Nederland met het beschikbare budget nooit 85 JSF-toestellen zoals beoogd zou
kunnen aanschaffen; het zouden er hooguit 57 worden. Pas in april van dit jaar
gaf minister van Defensie Hillen toe dat Nederland minder dan 85 JSF's zou
kopen, en zelfs minder dan het huidige aantal van 68 F-16's.

n De JSF maakt veel lawaai.

In oktober 2008 meldde JSF http://Nieuws.nl over een geluidsmeting die op de
Amerikaanse basis Eglin was gedaan. Daaruit bleek dat de JSF veel meer lawaai
maakt dan de F-16. De Leeuwarder Courant pikte dit nieuws op, vanwege mogelijke
gevolgen voor omwonenden van de vliegbasis Leeuwarden; de provincie Friesland
schreef een bezorgde brief aan Defensie. Een landelijke discussie over
geluidshinder door de JSF was geboren. Toenmalig staatssecretaris van Defensie
Jack de Vries bezocht daarop Friesland om tekst en uitleg te geven; de PvdA nam
op haar congres een motie aan waarin geluid een belangrijke factor werd in de
keuze voor de vervanger van de F-16.

n Nederland houdt minder F-16's in de lucht om de JSF te kunnen betalen.

In mei van dit jaar meldde JSF http://Nieuws.nl dat Defensie plannen zou hebben
om de bestaande vloot F-16's naar 42 af te bouwen en de vliegbasis Leeuwarden te
sluiten. Dit om geld te sparen voor de JSF-aanschaf. Jasper van Dijk (SP) stelde
daarop Kamervragen. Het ministerie ontkende dat er zulke plannen bestaan.

Die Boeder verspreidt desinformatie die door de Kamer wordt gevreten Mat Herben
Oud-LPF'er / adviseur JSF-lobbygroep

Johan Boeder heeft mij meer over de JSF geleerd dan wie dan ook Angelien Eijsink
Tweede Kamerlid PvdA

LOAD-DATE: July 4, 2012

LANGUAGE: DUTCH; NEDERLANDS

GRAPHIC: Johan Boeder, met wat documentatie over de Joint Strike Fighter. Op de
voorgrond een schaalmodel van de straaljager. Foto Harry Cock / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              104 of 200 DOCUMENTS



                                 de Volkskrant

                              4 juli 2012 woensdag

Is er iets beters dan een euro? Column Rens van Tilburg

BYLINE: Rens van Tilburg is econoom.

SECTION: Opinie en Debat; Blz. 31

LENGTH: 740 woorden


De Verenigde Staten van de Euro zijn vorige week weer een stap naderbij gekomen.
Na de eerdere aanscherping van het begrotingspact en benoeming van een
Eurocommissaris om daarover te waken, is op de top in Brussel besloten de
Europese Centrale Bank te belasten met het toezicht op de eurobanken.

De euroleiders zetten de ene stip na de andere op de horizon in de hoop zo het
vertrouwen van de financiële markten in Spanje en Italië te herstellen.
Ondertussen lopen de leningen aan de europrobleemlanden, en daarmee hun
schulden, snel op. Toch houden de euroleiders stug vol dat het geld naar het
noorden zal terugkomen. Daardoor blijft de schuldenlast voor Griekenland,
Portugal, Ierland en Spanje ondraaglijk hoog en een einde aan de crisis ver weg.

Met de kennis van nu zou geen van de huidige regeringsleiders aan de euro zijn
begonnen. Maar nu Italië en Spanje de toegang tot de financiële markten dreigen
te verliezen, durft niemand de gemeenschappelijke munt ter discussie te stellen.
En dus verklaren alle euroleiders plechtig dat voor de euro, met wat extra
toezicht en sancties, een glanzende toekomst is weggelegd.

Met geen woord wordt gerept over de kosten hiervan, zoals de permanente
overheveling van gelden die elke andere muntunie kent. Neem de dollar, in de
Verenigde Staten dragen de rijkste staten tot 10 procent van hun inkomen af aan
minder gefortuneerde staten, jaar in jaar uit.

De hardwerkende Amerikanen hoor je daar niet over, die weten niet beter. Ook
Nederlanders zijn best bereid tot inkomensoverdracht naar het zuiden, mits daar
een pittoresk boerderijtje of een week 'all-inclusive' aan het zwembad tegenover
staat. De hardwerkende Nederlander zal echter behoorlijk aanhikken tegen een
jaarlijkse extra bijdrage van rond de 60 miljard euro. Zeker als je dat afzet
tegen wat de euro Nederland oplevert. Aan de komst van de interne markt hebben
we volgens het Centraal Planbureau een extra maandsalaris te danken, de euro
deed daar slechts een weeksalaris bovenop.

En dan kent de VS nog een hoge arbeidsmobiliteit tussen staten (één taal, één
vlag en volkslied, flexibele arbeidsmarkt, ondernemende cultuur) en een
uitermate beperkte sociale zekerheid.

Laten we om de kosten te drukken de Europese verzorgingsstaat straks afslanken
tot Amerikaanse proporties? D66-Europarlementariër Sophie in 't Veld legde in de
Volkskrant soepel de verbinding tussen haar eurovisie en 'marktliberale'
inborst. Amerikaanse toestanden zijn Sophie geen gruwel. Ze hebben daar
weliswaar geen bijstand, maar 'wel medicare voor de ouderen', sust ze eventueel
verontruste kiezers.

Nu de financiële afhankelijkheid tussen de eurolanden veel groter is gebleken
dan de founding fathers voor mogelijk hielden, wordt deze in rap tempo
geformaliseerd en bij wet vastgelegd. We zijn op weg naar almaar verdergaande
integratie. Dat doen we zonder inschatting van de kosten en baten en zonder
beeld van de weerstanden en valkuilen. Vergroten we het gevaar van roekeloze
bestedingen niet juist door de garanties in marmer te beitelen? Is het mogelijk
om vanuit Frankfurt toezicht te houden op achtduizend banken, van Lapland tot
diep in de Spaanse provincie?

Voor politici is de aantrekkelijkheid van deze route dat de (nu zichtbare)
kosten van eurovisioenen laag zijn, terwijl het de markt (mogelijk) de indruk
geeft dat hun euro's ook in Zuid-Europa veilig zijn. Daarbij denkt Noord-Europa
dat Zuid-Europa niet door heeft welke pijnlijke maatregelen er in het verschiet
liggen. Zuid-Europa denkt dat Noord-Europa niet door heeft hoeveel geld dit
avontuur nog gaat kosten. Iedereen blij, maar voor hoe lang? Een echte oplossing
biedt het niet, de pijn wordt enkel uitgesteld.

In plaats van de vlucht in vergezichten kunnen we ons beter concentreren op het
opruimen van de financiële puinhoop. Dat vereist afspraken over
schuldherstructurering in ruil voor hervormingen van landen en banken. Dat
vereist een nog groter Euronoodfonds en inzet van de ECB.

De verdeling van die rekening zal nu pijn doen. Maar het beëindigt wel de
onzekerheid die de euro-economieën nu verstikt. Bovendien houden we zo meerdere
opties open. Als de lijken zijn opgeruimd en de markten gekalmeerd, kunnen we
bezien of verdergaande integratie wenselijk is. Het economisch succes van
niet-eurolanden, van Zweden en Zwitserland tot Polen en Roemenië, toont dat de
euro niet zaligmakend is. Misschien zijn twee euro's wel beter dan één.

Misschien zijn twee euro's wel beter dan één

LOAD-DATE: July 3, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              105 of 200 DOCUMENTS



                                 de Volkskrant

                              4 juli 2012 woensdag

La linea Design;
postuum SERGIO PININFARINA, 1926-2012

BYLINE: Door Eric Wie Bob Witman

SECTION: V Smaak; Blz. 7

LENGTH: 1033 woorden


Geen detail te veel, dat kenmerkte de stijl van autodesign-grootheid Sergio
Pininfarina, die maandag overleed. Door Eric Wie en Bob Witman

Je kunt hem gerust de peetvader van de autoarchitectuur noemen. Het leven van
Sergio Pininfarina, die maandagnacht op 86-jarige leeftijd stierf, is synoniem
voor een halve eeuw iconisch auto-ontwerp. De Ferrari Testarossa (1984), de
Lancia Gamma (1976), de Maserati Quattroporte (1963), de Alfa 164 (1987), maar
ook de auto-voor-de-gewone-man, de Peugeot 205 (1983). Ze komen allemaal van de
tekentafels van Pininfarina. Zonder deze ontwerpstudio zou de snelweg een andere
aanblik bieden.

Auto's ontwerpen is zo'n moeilijk vak dat veel grote fabrikanten het uitbesteden
aan gespecialiseerde designstudio's. Miljoenenbedrijf Pininfarina is in die
branche de allergrootste en vermaardste. Ze rekenen de hele wereld tot klant.
Het bedrijf opgericht door Battista 'Pinin' Farina in 1930 ontwierp honderden
stijlvolle Italiaanse wagens, tientallen Fransen, moderne Koreanen en tekent
vandaag de dag volop Chinese auto's.

Maar vooral is Pininfarina synoniem met Ferrari, waarvoor ze sinds de jaren
zestig onafgebroken alle modellen ontwierpen (op één na). Met veel hoogtepunten
in autodesign, zoals de Ferrari 308 GTS (mede fameus door de eighties-tv-serie
Magnum) en de breedgeschouderde Testarossa (uit, ook jaren tachtig, Miami Vice).
Onlangs nog was er het eerbetoon aan Pininfarina's grootste opdrachtgever, de
Ferrari Enzo.

Deze en alle andere historische auto's kenmerken zich door de typische
Pininfarina-stijl: rank en doeltreffend. Geen andere studio kan zo veel stijl,
zo veel tijdloosheid, zo veel innovatie en zo veel ingetogenheid combineren. Van
Pininfarina's wordt altijd gezegd dat er geen detail te veel in zit. Droomauto's
zonder theater. Mooi voorbeeld zijn de ingehouden lijnen van de eerste generatie
Peugeot 406 coupé. Of Alfa Romeo Spider/GTV, auto's ontworpen vanuit één heldere
gedachte.

Lowie Vermeersch is een Belgisch ontwerper die van 1998 tot 2010 bij Pininfarina
werkte. 'Ik denk dat Pininfarina grotendeels verantwoordelijk is voor het
archetype van de sportauto.' Als je je nu een sportauto voorstelt, is daar
onlosmakelijk de taal van Pininfarina aan verbonden. 'Dat, en het feit dat ze al
vroeg aerodynamica in hun ontwerp verwerkten, heeft ongelooflijk veel invloed
gehad op hoe de auto van vandaag er uitziet.' Vermeersch vat de ontwerpfilosofie
van zijn voormalige werkgever samen als 'een heilig geloof in de synthese van
esthetiek en functionaliteit'.

Sergio Pininfarina was de zoon van Battista Farina, diens bijnaam Pinin de
kleinste werd vanaf 1961 officieel bij de achternaam van de familie getrokken.
Vanaf dat moment bouwde Sergio de carrosseriefirma van zijn vader uit tot een
wereldspeler. Onder zijn regime boekte het bedrijf een groei van 10.000 procent.
Pininfarina ontwierp ook treinen, huizen, keukens en de olympische vlam van de
Spelen van Turijn in 2006. Pininfarina is de eerste ontwerper met een auto in
het museum MoMA in New York: de Cistitalia 202 uit 1947.

Sergio Pininfarina is een van de ondernemers die heeft bijgedragen aan de faam
van Italië als designnatie. Als het gaat om kleding, auto's, meubels en
gebruiksvoorwerpen, is er een gedegen reputatie opgebouwd waar het land veel
economische profijt van trekt. Pininfarina zag die potentie al vroeg en
verbreedde aan het einde van de 20ste eeuw het bedrijf danig.

Op één punt lijkt het bedrijf zich te hebben vertild: zelf auto's produceren.
Daardoor liep de schuldenlast zo hoog op dat dit jaar de banken ingrepen. De
familie moest een forse stap terug doen. De productie is inmiddels gestaakt.

In zijn persoonlijk leven kampte Pininfarina de laatste jaren met tegenspoed.
Zijn zoon, Andrea, die hij in 2006 tot zijn opvolger in het concern had gemaakt,
overleed in 2008 bij een verkeersongeluk.

De schoonheid zit hem niet in de details

Zes perfecte Pininfarina's

4 Peugeot 205, 1983

Alweer waren de Italianen een redder in nood, nu voor het bijna failliete
Peugeot. De 205 bezorgde het merk in de jaren tachtig een ongekend succes. Met
dank aan een charmant ontwerp waar iedereen voor viel.

5 Lancia Gamma Coupé, 1976

De Gamma Coupé werd niet alleen ontworpen door Pininfarina maar ook daar deels
met de hand gebouwd. Het plaatwerk werd ouderwets gerold waardoor de auto niet
in zwart leverbaar was. Eén van de vele prachtige door Pininfarina ontworpen
Lancia's.

3 Alfa Romeo 164, 1987

Alfa Romeo was zo goed als failliet. Fiat nam het kwakkelende merk over en
Pininfarina zorgde voor nieuw elan. Hij liet zien dat er een toekomst was voor
Alfa Romeo met deze succesvolle 164.

6 BLMC 1800, 1967

In opdracht van British Leyland ontwierp Pininfarina met behulp van de eigen
windtunnel deze vooruitstrevende middenklasser. De Engelsen durfden het niet
aan. Citroën nam de ideeën dankbaar over en maakte vijf jaar later de Citroën
GS.

1 Ferrari 512S Modulo, 1970

Van Ferrari alléén kun je al een top-50 samenstellen, maar de keus valt op de
relatief onbekende Modulo. Als toonbeeld van hoe toekomst er ooit uitzag, en als
het bewijs van de visionaire kracht van Pininfarina.

2 Fiat Dino Berlinetta, 1967

Pininfarina kon als geen ander het volksmerk Fiat naar grote hoogten stuwen.
Bijvoorbeeld met deze Dino, vernoemd naar de zoon van zijn grootste
opdrachtgever, Enzo Ferrari.

Voor ontwerphuis Pininfarina werken tientallen talentvolle ontwerpers; van één
persoonlijke stijl is dus geen sprake. Maar Sergio Pininfarina koos zijn
personeel wel op drie kernwaarden: rank, strak en helder ontwerpen. Wat je
regelmatig terugziet bij Pininfarina's is een sterke 'groef' over de zijkant van
een auto, alsof de oorspronkelijke potloodlijn van de eerste ontwerpschets alle
designoverlegjes heeft overleefd. Of het nu om het dikbuikige merk Cadillac ging
(Allanté, 1983) of om een Franse volksauto (Peugeot 405, 1987). Het is ook te
zien aan de kleine lampen die Pininfarina vaak gebruikt. Waar menig
autofabrikant het gebrek aan een goed ontwerp maskeert door grote lichtunits als
klei om de hoeken heen te leggen zie je bij Pininfarina vaak juist kleine
lampen, puur en functioneel.

Maar vooral is Pininfarina synoniem met Ferrari, met veel hoogtepunten in
autodesign als resultaat

LOAD-DATE: July 3, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              106 of 200 DOCUMENTS



                                 de Volkskrant

                              4 juli 2012 woensdag

Zo maakte Wilders het nog niet eerder mee;
analyse Muitende PVV'ers trappen beeld van zelfverzekerde leider aan diggelen

BYLINE: Remco Meijer, Raoul du Pré

SECTION: Ten Eerste; Blz. 4

LENGTH: 867 woorden


Het was een zelfgemaakte bom die dinsdag ontplofte in het gezicht van Geert
Wilders. Net nadat hij had aangekondigd dat hij er met de presentatie van zijn
verkiezingsprogramma een 'daverende dinsdag' van ging maken, lieten zijn
Kamerleden Marcial Hernandez en Wim Kortenoeven de grond onder zijn voeten
harder trillen dan hem lief was. Een verrassingsaanval in de rug, door zijn
eigen mensen, terwijl de camera's in het perscentrum Nieuwspoort nog draaiden en
hij zijn verbijstering dus niet kon verbergen: zo maakte Wilders het nog niet
eerder mee.

De aankondiging kwam, geheel in PVV-stijl via Twitter, in een bericht van
Hernandez aan Wilders: 'Hierbij bericht ik je mede namens Wim dat wij per
onmiddellijk uit de fractie stappen.' En Wilders was nog niet uitgesproken over
zijn program, of de twee dissidenten gingen los, in hetzelfde perszaaltje. Terug
in zijn kamer hoorde hij hen op tv vertellen dat hij een 'politieke klaploper'
is. Een 'kiezersbedrieger'. Een 'poedel die alleen maar blaft'. Een leider 'die
met niemand rekening houdt'. De twee gooiden alle schroom overboord. Ja, zei
Kortenoeven, die erbij moest huilen: 'We geven Geert een koekje van eigen deeg.'
Niemand die daarna nog over het PVV-programma praatte. Weg mediastrategie, weg
controle.

Om die controle was het allemaal begonnen, twee jaar geleden. Wilders was
ongerust, na de verkiezingsoverwinning van 2010. Ongerust dat hij nu mensen om
zich heen kreeg die hij misschien niet helemaal kon vertrouwen. Hij vreesde
'LPF-toestanden', een partij die aan gebrek aan samenhang ten onder zou gaan.
Het was zo goed gegaan met de negen Kamerleden van het eerste uur. Dat was een
hechte groep geworden, gedisciplineerd tot op het bot. Zo moest het blijven.

De nieuwelingen werden totaal ingekapseld. Maandenlang mochten ze hun gezicht
nauwelijks in het openbaar laten zien. Bijna geen Kamerdebatten en al helemaal
geen optredens in de media. Intern bleef Wilders terugvallen op het kleine
kringetje vertrouwelingen. 'Het politburo', zoals Kortenoeven dinsdag zei:
Martin Bosma, Fleur Agema en, in Brussel, Barry Madlener. 'Voor sommigen gelden
andere regels', aldus Kortenoeven, en hij noemde ook Dion Graus nog: 'Die komt
overal mee weg: te laat komen, schreeuwen, obstructie plegen.'

Het werkte lange tijd. Voor sommigen werden de teugels wat losser. Anderen
bleven zo goed als onzichtbaar. Er waren incidenten, onder meer een vechtpartij
van diezelfde Marcial Hernandez. Maar Wilders hield de club aardig bij elkaar en
kon zijn gedoogsteun aan premier Rutte blijven leveren. Het vertrek van Hero
Brinkman maakte in het voorjaar al duidelijk dat het intussen wel gistte in de
fractie. Brinkman voelde zich buitenspel gezet. Wilde niet meer buigen voor de
leider. En hij was heus de enige niet, kondigde hij al aan.

Dinsdag keerde twee jaar inkapseling zich definitief tegen Wilders. Zonder
overleg met de fractie weglopen uit het Catshuis, waarover Kortenoeven in deze
krant al eerder klaagde. En daarna zonder overleg een verkiezingsprogramma
schrijven: het werd Hernandez opeens te veel. 'Het was de emmer die de emmer
deed overlopen.' En Kortenoeven: 'Binnen de Partij voor de Vrijheid geldt de
vrijheid van meningsuiting alleen voor Wilders. En het politburo.' Op hun beurt
kondigen de twee aan dat er nog meer dissidenten zijn. 'Nog zeker vijf.' De
namen van Richard de Mos en Lilian Helder worden veelgenoemd, maar die bekenden
dinsdag geen kleur.

Natuurlijk zegt Wilders dat de weglopers maar backbenchers zijn. En het is niet
uitgesloten dat ze voelden aankomen dat hij hen aanstaande vrijdag een slechte
plek op de kieslijst zou geven. Misschien kozen ze inderdaad de vlucht naar
voren. Maar met hun spervuur van verwijten wisten ze kort voor de verkiezingen
zijn reputatie wel degelijk te schaden. Het beeld dat ze van hem schetsten is
dat van een man die ten diepste onzeker is, solistisch opererend, varend op het
kompas van Maurice de Hond. Hernandez: 'Ik vraag me af wie Henk en Ingrid dan
zijn. Hoe goed kent Geert hen? De ene keer is het die groep. De volgende keer is
er weer iets anders populair in de peilingen en húp, dan gaan we die kant op.'
Het is niet het leiderschap dat Hernandez had verwacht. 'Ik dacht mijn
aanvoerder te hebben gevonden, maar ik zat verkeerd.'

Op het Binnenhof begon meteen het speculeren: zou dit de genadeslag zijn voor de
PVV? Dat is het zeker als het op regeren aankomt. Geen partij die nog met deze
PVV in zee wil. Maar op die rol aan de zijlijn stuurde Wilders toch al aan sinds
zijn vertrek uit het Catshuis. En met zijn programma, waarin hij zich tegen
álles verklaart, deed hij er dinsdag nog een schepje bovenop.

Maar de kiezers? Velen denken dat er toch ergens een grens zit aan wat zij van
Wilders pikken. Kortenoeven meent dat het moment gekomen is: 'Icarus is
neergestort. Hij is te dicht bij de zon gekomen.' De wens is wellicht de vader
van de gedachte. De val is al vaak voorspeld. Toen Brinkman opstapte. Toen
Wilders het Catshuis verliet. In de peilingen was er steeds hooguit kort iets
van te merken.

'Dion Graus komt overal mee weg: te laat komen, schreeuwen, obstructie plegen'

PVV-leider is een 'een poedel die alleen maar blaft', een leider 'die met
niemand rekening houdt'

LOAD-DATE: July 3, 2012

LANGUAGE: DUTCH; NEDERLANDS

GRAPHIC: Terwijl Wilders vertrekt na zijn presentatie van het
PVV-verkiezingsprogramma maken Wim Kortenoeven en Marcial Hernandez zich op om
hun vertrek uit de fractie wereldkundig te maken. Foto Robin Utrecht / ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              107 of 200 DOCUMENTS



                                 de Volkskrant

                              4 juli 2012 woensdag

SECTION: Ten Eerste; Blz. 5

LENGTH: 341 woorden


Marcial Hernandez en Wim Kortenoeven hadden dinsdag veel woorden nodig om hun
afscheid van Geert Wilders te verklaren. Wilders reageerde. De breuk in woorden.

'Deze twee vermoedden kennelijk dat ze niet al te hoog op de lijst zouden komen.
Ik heb nog nooit zoveel messen in mijn rug gehad als vandaag. Maar ik heb nog
steeds heel veel zin in de campagne en ik ga er met opgeheven hoofd tegenaan.'

'Een mes in Wilders' rug? Nee, Geert heeft ons bedrogen, niet andersom. Hij is
een politieke klaploper. We geven hem een koekje van eigen deeg.' Wim
Kortenoeven opgestapte PVV'er

'Ik heb intern nooit gezegd dat de helft van ons programma toch onuitvoerbaar
is. Het is onuitvoerbaar zolang we in de EU zitten. Wat deze twee nu doen, is
triest. Niet chic. Het toont aan dat het goed is dat we met een nieuwe lijst
kandidaten komen.' Geert Wilders PVV-fractieleider

'Op 21 april werd ik weggeroepen van mijn eigen verjaardagsfeestje. Ik dacht dat
er een Catshuisakkoord was. Op de radio hoorde ik dat Wilders gebroken had. Ik
zat flabbergasted in de auto.'

'Dit is geen verkiezingsprogramma maar een verkiezingsdictaat. Er staan
krankzinnige dingen in. Ik maakte kanttekeningen bij een paar idiote passages,
maar Wilders wuifde dat weg. Hij zei: 'De helft is toch niet uitvoerbaar.' Het
Buitenlandse Zaken- en Defensiebeleid van de PVV zijn totaal onverantwoordelijk.
Straks hebben we de beste verpleeghuizen van de wereld, maar geen
landsverdediging. Maar ja, Henk en Ingrid vinden defensie niet belangrijk.'

'Ik heb Wilders vele mailtjes en sms'jes gestuurd om mijn visie te geven. Een
heel visiestuk over defensie. Je krijgt geen antwoord. Er wordt gewoon niet
gereageerd. Hij leeft in een totaal isolement.'

'Er is op een ongekende manier over mijn eergevoel heengelopen. Ik heb Geert
Wilders nooit in de steek gelaten. Hij mij wel. Alles draait om hem, en om het
politburo. Hij houdt met niemand rekening. Ik dacht mijn aanvoerder te hebben
gevonden, maar ik zat verkeerd. Als PVV-Kamerlid ben je alleen maar stemvee.'
Marcial Hernandez Opgestapte PVV'er

LOAD-DATE: July 3, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              108 of 200 DOCUMENTS



                                 de Volkskrant

                              3 juli 2012 dinsdag

Geachte redactie

BYLINE: Patrick van der Voort, Mark de Rooi, Dirk Verbeek, Frank Schmermbeck,
Henk Slechte, Kees Oosterbaan,

SECTION: Opinie en Debat; Blz. 30

LENGTH: 771 woorden


Opiniepeilingen

In de Volkskrant van zaterdag 30 juni: Roemer loopt in op Rutte, Samson blijft
ver achter. Verderop een opiniestuk, waarin hardnekkige vooroordelen over
opiniepeilingen worden ontzenuwd. Een vooroordeel mis ik hierin. Ook ik doe met
enige regelmaat mee aan verkiezingsonderzoeken en wel via Intomart. Ik krijg de
gebruikelijke vragen: hoe deelt u zichzelf in op de links-rechtsschaal en op
welke partij zou u stemmen als er nu verkiezingen zouden zijn. Ik vul het
allemaal netjes in, maar de belangrijkste vraag ontbreekt: waarom stemt u op een
bepaalde partij?

Hier ligt een mooi open veld voor onze opiniepeilers. Komen ze er gelijk achter
dat we allang niet meer in een democratie, maar in een mediacratie leven, waar
zij hard aan meewerken. Ideeën zijn niet meer belangrijk, het gaat alleen om de
poppetjes en de stijgers en dalers in de wekelijkse polls. Trekken winnaars
ongeacht hun ideeën immers niet veel meer stemmen dan verliezers?

Patrick van der Voort, Den Haag

JSF-debacle

Misschien kan het aanstaande JSF-debacle nog afgewend worden door Stef Bloks
lumineuze idee ('koop morele plicht individueel af') wat breder toe te passen:
betaal die achterhaalde bemande straaljagers niet uit belastinggeld, maar uit
vrijwillige donaties van burgers. Dan krijgen we er waarschijnlijk precies
zoveel als nodig.

Mark de Rooi, Almere

De film 300

Het stuk van David Rijser over de film 300 (V4, 30 juni) trof mij door de wijze
waarop hij die in historisch perspectief plaatst. Het is goed dat erudiete
mensen als Rijser de moeite nemen een halve pagina Volkskrant te vullen met hun
duiding. Helaas is er één ding dat hij totaal niet heeft begrepen. Hij merkt op
dat de film nota bene gebaseerd is op een stripboek van Frank Miller ('ook van
een paar Batman-afleveringen'). En dat is nu juist de crux: 300 is gewoon een
lekker verhaal. Veel stoere mannen, een mooie vrouw, lekker vechten en wat
politieke intrige. O ja, en 3 minuten seks. Zo over the top zie je het zelden.
Bij ons thuis heet dat amusement en niet een 'weerzinwekkende interpretatie van
de Griekse oudheid'. Ik kijk met spanning uit naar de voorbeschouwing van de
volgende vertoning van Pirates of the Caribbean.

Dirk Verbeek, Zaltbommel

Messi

Begrijp ik de uitkomst van de EU-top goed? De Europese belastingbetaler, dus ook
de Nederlandse, financiert het EU-noodfonds en deze steunt voortaan rechtstreeks
banken in Spanje. Zoals de Volkskrant eerder berichtte, hebben de Spaanse
topclubs Real Madrid en Barcelona elk meer dan 400 miljoen euro schulden bij
dezelfde banken. Mag ik dan concluderen dat Messi nu ook een beetje van Henk en
Ingrid is?

Frank Schmermbeck, Katwijk

Europees nationalisme

Boeiend interview met Sophie in 't Veld over Europa (het Vervolg, 30 juni),
zeker voor een euroscepticus als ik. De interviewer wijst steeds op de nationale
staat en de daarbij behorende gevoelens van burgers. In 't Veld vindt dat de
natiestaat best kan evolueren naar Europees niveau. Ik vrees dat ze gelijk heeft
en dat nationale gevoelens manipuleerbaar zijn. In 1998 organiseerde het Duits
Historisch Museum in Berlijn de tentoonstelling Mythen der Nationen. Die liet
zien hoe na het Congres van Wenen van 1815 de nieuwe Europese naties, waaronder
het protestantse Nederland dat was samengevoegd met het roomse België, zichzelf
van een nieuw nationaal gevoel voorzagen. Ze maakten daarbij onder andere
gebruik van de opstand van de Bataven in 69-70 n.Chr. en de Tachtigjarige Oorlog
met Vader des Vaderlands en kampioen van de religieuze tolerantie Willem van
Oranje. Na de Belgische Opstand van 1830 werd die exercitie herhaald. Nu schoten
het fantasierijke eerherstel van de Nederlander Rembrandt (als tegenhanger van
de Belg Rubens) en het heldendom van J.C.J. van Speyk (die zichzelf voor het
vaderland opblies), het nieuwe Nederland te hulp. Met wat goede wil en
historische creativiteit kan ook Europa zich van een nieuw nationaal gevoel
voorzien. Een paar sappige Europese mythen zijn vast te vinden. Idee voor een
tentoonstelling?

Henk Slechte, Schiedam

Niet in de bosjes

Naar aanleiding van het artikel over natuurspeeltuinen (Volkskrant Magazine, 30
juni) schoot mij een anekdote te binnen. Jarenlang heb ik op een school gewerkt
met een ruim betegelde speelplaats die was omgeven door een rand van bosjes.
'Niet in de bosjes', werd er continu door de leerkrachten tijdens de pauzes
geroepen als een leerling avontuur en natuur zocht. 'Jullie moeten zuinig zijn
op de natuur.' Vanwege een fusie werd het schoolgebouw jaren later gesloopt. Als
eerste gingen de bosjes eraan. Met één grote hap uit de grond getrokken.

Kees Oosterbaan, Egmond aan den Hoef

LOAD-DATE: July 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              109 of 200 DOCUMENTS



                                 de Volkskrant

                              3 juli 2012 dinsdag

~ Scheidende celebs ~ De recensiekoning recenseert alles JJJJJ

BYLINE: recenseert alles

SECTION: V DIDU; Blz. 20

LENGTH: 336 woorden


Wat? Scheidende celebs 'Celebs'? Ok© joh, beroemdheden dan Recensent? 10de

Het hoge aantal echtscheidingen is niet te wijten aan het programma Echt
Scheiden van RTL. Het ligt ook niet aan de Dag van de Scheiding op 14 september
en het ligt al helemaal niet aan de ontrouw van de mens. Nee, het is allemaal de
schuld van de Bekende Mensen. Beroemdheden houden meer van trouwen dan van
elkaar.

We moesten onlangs al lijdzaam toezien hoe Estelle en Ruud Gullit elkaar
beschuldigden van alles wat los en vast zat (zo zaten de handjes van Estelles
nieuwe vriend vroeger wat los, en vond ze het vast niet erg dat Ruud haar
bespioneerde).

Helaas bleef het hier niet bij, want de vechtscheidingen volgden elkaar in rap
tempo op. Een vechtscheiding is een echtscheiding waarin gevochten wordt. Zo
bestaan er, dankzij de Bekende Mensen, ook liefdesvakanties, liefdesbaby's,
voogdijstrijden en sprookjeshuwelijken.

Naast Estelle en Ruud, gingen Johnny Depp en Vanessa Paradis, Edgar Davids en
Olcay Gulsen, Josje en Gert, ©n Sterretje en Mandy uit elkaar.

Maar de klap op de relatiepijl was toch wel de plotselinge scheiding van Tom
Cruise en Katie Holmes. Ik zeg wel plotseling, maar wat weten wij nu eigenlijk
van die lui? Toch schijnt Tom Cruise erg geschrokken te zijn geweest van de in
zijn ogen onverwachte scheidingsaanvraag van zijn Katie. Iets dat alleen maar
doet vermoeden dat Scientology ©cht een heel gunstig effect kan hebben op je
perceptie en geest.

Als TomKat er de brui aan geeft, wat moet je dan nog als gewone burger? Bekende
mensen uit elkaar zien gaan, is net zo vreselijk als sprookjes die verkeerd
aflopen.

Ik heb dan ook een gratis suggestie voor iedere bekendheid die nog eens
overweegt te gaan pronken met zijn relatie en potsierlijke huwelijksfeest: doe
het gewoon niet.

Doe het niet, dan wacht ik ondertussen op het moment dat Raf en Sylvie er een
punt achter zetten. Of Willem-Alexander en M xima. Of, god verhoede het, Bert en
Ernie. Twee sterren, die hopelijk voor altijd bij elkaar blijven.

recensiekoning.nl

LOAD-DATE: July 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              110 of 200 DOCUMENTS



                                 de Volkskrant

                              2 juli 2012 maandag

Beter vooruit dan terug

BYLINE: Philippe Remarque

SECTION: Opinie en Debat; Blz. 24

LENGTH: 618 woorden


De eurolanden kunnen beter de weg vooruit kiezen, naar nauwere samenwerking, dan
zich uitleveren aan de economische en politieke chaos van de weg terug.

De eurolanden lijken op een wandelaar die midden in een snelle rivier op een
steen staat: nu realiseert hij zich dat het waarschijnlijk een vergissing was de
rivier over te steken. Maar als hij zich omdraait, ziet hij het water kolken. De
weg terug is misschien wel gevaarlijker dan de weg vooruit.

Dat is de keus die eurolanden als Nederland moeten maken: vooruit naar een
harmonisatie van het economisch bestuur, of terug naar een losser verband van
nationale economieën. Beide oplossingen zijn onaantrekkelijk. De vraag is welke
de minste schade veroorzaakt.

Eerst de weg vooruit. Een Duitser of Nederlander heeft geen zin om garant te
staan voor zuidelijke landen met een slappere economie en gebrekkige financiële
discipline. Een Fransman of Spanjaard wil wel financiële steun, maar voelt er
niets voor soevereiniteit in te leveren bij mevrouw Merkel.

Toch is dat wat de acute financiële crisis nu afdwingt. Kijk maar naar het
centrale bankentoezicht waartoe de euroleiders vrijdag besloten: de Duitsers
stellen hun geld makkelijker ter beschikking, de Spanjaarden zijn niet langer de
baas over hun eigen banken.

Otto Normalverbraucher en Monsieur Tout-le-monde krabben zich op de kop. Die
ooit sympathieke euro dwingt ze plots tot het afdragen van welvaart of
soevereiniteit. Maar ze willen geen superstaat met ongekozen eurocraten aan het
hoofd. Veel van hun politici schilderen Brussel dan ook uit opportunistische
motieven als de vijand af.

Beter ten halve gekeerd dan ten hele gedwaald dan? Eurosceptici suggereren dat,
maar over de weg terug hoor je ze weinig. Want die ziet er beroerd uit. Het
opbreken van de euro zal tot grote economische schade leiden, vooral ook bij
ons, door de sterke verwevenheid van de economieën.

Daar komen we misschien wel weer overheen. Maar is het de opoffering waard? Ja,
nu kunnen de landen zich weer soeverein voelen. De zuiderlingen kunnen hun munt
devalueren en wij dragen hun risico's niet meer. Maar net als vóór de euro zal
veel worden beslist in Frankfurt, waar we nu niet meer meepraten. De Duitse
macht is niet meer ingebed, destijds het doel van de muntunie en nog steeds een
verstandig idee. De voordelen van een groot economisch blok vallen weg. De
Europese Unie is verzwakt, terwijl die eigenlijk een groot succes was: het
vermaledijde 'Brussel' heeft eerst oorlogvoerende landen samengesmeed en
vervolgens met zijn soft power een stabiliteitszone gecreëerd tot ver in
Oost-Europa. De EU heeft ons veel welvaart gebracht. Mensen mogen loyaal blijven
aan hun natiestaat, de gemondialiseerde wereldeconomie maakt die minder
relevant. Tegenover China staan we samen sterker.

We kunnen dus beter de weg vooruit kiezen, naar nauwere samenwerking. Er liggen
al verstandige voorstellen hoe je dat aan kunt pakken zonder meteen die
ongewenste superstaat op te richten: slechts zoveel federalisme als nodig is
voor het functioneren van de muntunie; een geleidelijke uitruil tussen controle
en welvaartsoverdracht; landen die veel hulp vragen, leveren meer soevereiniteit
in. In het kort: de Duitser deelt zijn rijkdom, maar in ruil wordt de
Zuid-Europeaan een beetje Duitser. De interne markt moet worden voltooid, en er
moet meer invloed komen van de burger op Brussel, wat nog heel ingewikkeld zal
worden.

Dat brengt allemaal veel onbehagen bij Otto, Tout-le-monde, Henk en Ingrid. Maar
het is meer in hun belang dan de economische en politieke chaos van de weg
terug. Dat zouden onze politici eens overtuigend moeten uitleggen.

Het vermaledijde 'Brussel' heeft een stabiliteitszone gecreëerd tot ver in
Oost-Europa

LOAD-DATE: July 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              111 of 200 DOCUMENTS



                                 de Volkskrant

                              2 juli 2012 maandag

Filmpje Sheila Sitalsing

SECTION: Ten Eerste; Blz. 2

LENGTH: 530 woorden


Plots weet ik best veel van Diederik Samsom. Dat hij een zonnige woonkamer deelt
met een blonde vrouw die hij 's ochtends kust bij het weggaan, dat hij een
zoontje heeft en een dochtertje met een handicap bij wie het allemaal niet zo
vlotten wil, ondanks 'het doorzettingsvermogen van een dieseltrein'. Het is
allemaal te zien in een nieuw campagnefilmpje.

Meteen kropen de cultuurpessimisten uit hun holen om luid ach en wee te roepen
over de teloorgang van de terughoudendheid. Wat is dit voor exhibitionistische
stemmentrekkerij met je gehandicapte kind, en weet je nog dat Wouter Bos nurks
een ommetje maakte met een lege kinderwagen om de paparazzi tevreden te stellen?

Samsom heeft een tijd geleden besloten Benthe, zo heet ze, in de openbaarheid te
gooien. Hij praat over haar, schrijft over haar, twittert over haar. Met als
klapstuk het filmpje met Benthe, op de bank, in de bus, met papa.

De boodschap: Samsom is een betrouwbare familieman, wegens Benthe extra
gemotiveerd te knokken voor mooie dingen voor de mensen. De verborgen boodschap:
Samsom is een hypermoderne campaigner die zijn inspiratie haalt uit Amerika,
waar campagne oorlog is, en waar het dientengevolge geoorloofd is je familie tot
in de derde graad samen met de hond op te voeren in gelikte tearjerkers.

Het origineel van het Benthe-spotje komt van Rick Santorum, de man volgens wie
we hier kerngezonde bejaarden doodspuiten. In een filmpje vertelt hij over
Bella, de jongste van zijn acht kinderen, die geestelijk gehandicapt is. Het is
in de beste Oprah Winfrey-traditie geschoten: muzak, Bella als ten dode
opgeschreven baby, lachende Bella nu. Topteksten: 'Bella makes us better. I look
at her and at the love she emits and it's clear to me that we're the disabled
ones, not her. She's got it right.'

Dat je even vergeet dat je kijkt naar een religieuze extremist, dat je enkel
denkt: tissues!

En daarom is het filmpje van Samsom niet goed. Niet alleen omdat hij een
armzalig acteur is die zijn tekst schools opdreunt, maar omdat er te weinig
Benthe in zit. Als je je kind inzet, doe het dan schaamteloos, maak ons aan het
huilen, en eindig niet met de tekst dat je voor goede zorg en onderwijs en
duurzaamheid bent, 'voor onze kinderen'. Dat is de concurrentie namelijk ook.

Allemaal, van Emile Roemer tot Mark Rutte, doen ze de dingen die ze doen 'voor
onze kinderen'. 'Onze kinderen' zijn de nieuwe 'hardwerkende Nederlanders';
iedereen wil ze behagen.

Ik las ergens dat de Diederik-spot jonge moeders moet doen denken: topvent, zo
eentje wil ik ook! Maar volgens mij doe je jonge (en oude) moeders een groter
plezier met het CDA-spotje. Daarin zien we Sybrand Buma in wielertenue op de
racefiets en dat ziet er beslist niet onaantrekkelijk uit. Daarna is hij in de
weer met het ontbijt voor het gezin en, nu komt het, haalt hij een doekje over
tafel. Een doekje! Over tafel! Nog netjes ook, in van die swingende banen die
elke kruimel vangen. Een man die dat spontaan doet, is pas een unique selling
point. Je zou er pardoes CDA van gaan stemmen.

En nu maar hopen voor Mark Rutte dat hij een leuke hond heeft die hij kan
inzetten in zijn campagnefilm.

Er zit te weinig Benthe in spotje van Diederik Samsom

LOAD-DATE: July 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              112 of 200 DOCUMENTS



                                 de Volkskrant

                             30 juni 2012 zaterdag

Rutte noemt kritiek op zijn opstelling verkiezingsretoriek

BYLINE: Van onze verslaggever Robert Giebels

SECTION: Ten Eerste; Blz. 7

LENGTH: 573 woorden


Van onze verslaggever

Robert Giebels

Brussel/Den Haag Premier Mark Rutte doet alle 'Haagse' kritiek op zijn
opstelling tijdens de eurotop af als verkiezingsretoriek. Met uitzondering van
Ruttes eigen VVD vinden alle politieke partijen dat de premier het onderspit
heeft moeten delven in de Brusselse onderhandelingen. Het meest concrete
resultaat van de eurotop is dat, als er Europees bankentoezicht is, banken
rechtstreeks steun kunnen krijgen van het noodfonds ESM.

Daarvoor is Kamerbrede steun en die incasseerde Rutte gisteren tevreden tijdens
de persconferentie na afloop van de Europese top. 'De kritiek', zei hij, 'gaat
vooral over de vorm. Dat is verkiezingsretoriek. Maar ik heb hier keihard
onderhandeld als premier van alle hardwerkende Nederlanders. De
verkiezingscampagne begint voor mij pas eind augustus.'

De bezwaren van zijn concurrenten in de komende verkiezingen tegen het optreden
van Rutte zijn grofweg in de categorieën 'dankzij' en 'ondanks' te verdelen. Het
resultaat van de top is er dankzij de premier gekomen of ondanks.

De eurokritische partijen SP en PVV zitten in het 'dankzij-kamp'. Volgens hen
heeft Rutte zich in het pak laten naaien door steun aan noodlijdende en dan ook
nog Zuid-Europese banken mogelijk te maken. 'Rutte slaafs op de knieën voor
Italiaanse en Spaanse maffia', was de tweet van PVV-leider Geert Wilders. En
SP-fractievoorzitter Emile Roemer: 'Straks draaien we dus met zijn allen op voor
failliete banken. Onbegrijpelijk dat Rutte hiermee heeft ingestemd.'

De 'ondanks-coalitie' stemt unaniem in met de uitkomst van de top. De
partijleiders van PvdA, CDA, en D66 stellen tevreden vast dat ondanks de
aanwezigheid van Rutte overeenstemming is bereikt over zaken waar de premier het
niet mee eens zou zijn. Zo zien de lijsttrekkers de komst van een Europese
bankenunie gloren. Rutte is fel tegenstander van zo'n unie waarbij de eurolanden
samen de risico's van alle Europese banken dragen.

De voorman van het CDA, Sybrand van Haersma Buma, ging het verst in zijn
kritiek. Volgens Buma heeft een onvoorbereide Rutte zich in Brussel laten
overrompelen door andere landen en heeft de premier ingestemd met iets waar hij
in het Kamerdebat woensdag nog tegen was. Volgens Rutte is dat onzin. 'Het
bankentoezicht is een eeuwenoude wens van Nederland.'

PvdA-leider Diederik Samsom sloot zich bij Buma aan en noemde het genant dat
Rutte werd gedwongen in te stemmen met stappen die veel groter zijn dan hij
wilde. D66-voorman Alexander Pechtold sprak van 'een beetje een hard gelag' voor
Rutte. 'Dat de bankentoezichthouder er komt, is toch een eerste stap naar een
bankenunie', zei Pechtold.

De leiders van GroenLinks en ChristenUnie laten bij hun instemming en afkeuring
van het eurotopresultaat de rol van Rutte buiten beschouwing. Jolande Sap van
GroenLinks is blij dat er een krachtige Europese toezichthouder voor
probleembanken komt. Arie Slob van de ChristenUnie vindt dat bij de top 'de
spelregels voor steun aan eurolanden tijdens de wedstrijd gewijzigd worden'.

VVD-fractievoorzitter Stef Blok kan goed leven met het eindresultaat van de top,
vooral wegens de zaken die niet zijn afgesproken, zoals de komst van een
politieke unie, eurobonds en een bankenunie. Blok haalde net als Rutte de
schouders op over alle kritiek op het Brusselse functioneren van de premier,
vooral die van CDA'er Buma. 'Zijn campagnestand is al een paar weken dat het per
definitie niet goed is wat Rutte doet in Europa.'

LOAD-DATE: June 29, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              113 of 200 DOCUMENTS



                                 de Volkskrant

                             30 juni 2012 zaterdag

Wijst Carlos Slim de weg?;
Werk mondialisering Technologie GROEN & GELD Geld

BYLINE: Door Tjerk Gualthérie van Weezel

SECTION: Economie; Blz. 29

LENGTH: 562 woorden


Vier experts over de vraag of Jan Modaal moet 'instappen' nu de tycoon aandelen
KPN koopt. Door Tjerk Gualthérie van Weezel

Carlos Slim, de rijkste man ter wereld, hamstert aandelen KPN. Volgens de
Mexicaanse multimiljardair staat de koers van het aandeel zo laag dat hij voor
een prikkie toegang kan kopen tot de Europese telecommarkt. Hij is niet de
enige: een ander Mexicaans bedrijf haalde buizenmaker Wavin al van de
Amsterdamse beurs. Ook omdat de koers lekker laag stond.

Als de aandelen volgens professionele beleggers kennelijk spotgoedkoop zijn,
dringt de vraag zich op of dit het moment is waarop particulieren moeten
instappen. Vier experts geven hun visie.

Henriëtte Prast, hoogleraar persoonlijke financiële planning: 'Ik raad iedereen
die een bescheiden bedrag over heeft met klem aan er eerst de hypotheek mee af
te lossen. Zelf doe ik het al jaren. Wonen moet je altijd; door je aandeel in je
huis te vergroten, verzeker je je van woongenot in de toekomst, hoe de
woningmarkt zich ook ontwikkelt. Wie zijn huis heeft afbetaald, profiteert daar
dagelijks van. Beleggen moet je pas doen als je geld hebt waarvan het niet erg
is als je het verliest.'

Patrick Beijersbergen, econoom bij de Vereniging van Effectenbezitters: 'Prast
heeft tot op zekere hoogte gelijk. Natuurlijk is het goed om geld te stoppen in
je huis. Maar het hoeft niet uit te sluiten dat mensen daarnaast beleggen. En
wie vanaf zijn 30ste of 40ste geld opzij zet voor later, heeft aan aandelen
waarschijnlijk een betere investering dan een spaarrekening. Over een lange
periode doen aandelen het beter dan de hoogte van de inflatie. Zelfs midden in
de crisis is dat voor veel bedrijven het geval. Kijk naar Unilever en Ahold; de
koers van die aandelen is zo laag dat het dividend al een rendement van 5
procent oplevert. Dat is veel meer dan je nu op een gemiddelde spaarrekening
krijgt.'

Corné van Zeijl, beheert de aandelen van SNS Bank: 'Maar pas op, want alle
beleggers zijn op dit moment op zoek naar bedrijven die de crisis wel doorkomen
en een mooi dividend betalen. Daarom zijn die aandelen ook relatief duur en de
kans dat ze op korte termijn veel in waarde stijgen is niet heel groot. Andere,
echt goedkope bedrijven, zijn ook heel riskant. Zoals banken en bouwbedrijven.
De kans bestaat dat die in het geweld van de crisis failliet gaan. Het is dus de
kunst aandelen te vinden die relatief weinig risico hebben. Zelf zie ik dat
bijvoorbeeld bij Koninklijke Olie en uitgevers als Reed Elsevier en Wolters
Kluwer.'

Jaap Koelewijn, zelfstandig financieel adviseur: 'Particulieren moeten zich
helemaal niet met dat soort 'stock picking' inlaten, veel te riskant en ook nog
eens te duur door transactiekosten bij aan- en verkoop. Wie besluit dat hij een
deel van zijn vermogen vrij heeft om in aandelen te beleggen, moet gewoon
instappen in een fonds met een gespreide portefeuille van verschillende solide
bedrijven. En Carlos Slim is al niet te vergelijken met een
huis-tuin-en-keukenbelegger. Hij heeft heel veel geld te besteden en hij heeft
een groot telecombedrijf in Mexico waarvoor hij met KPN een strategische kans
ziet in Europa. Dat wil absoluut niet zeggen dat KPN ook voor een gewone
belegger een aantrekkelijk aandeel is. Niet voor niets is het voor Slim zo
gemakkelijk om de aandelen KPN te kopen. Veel professionele beleggers willen
ervan af zij zien het niet meer zitten.'

LOAD-DATE: June 29, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              114 of 200 DOCUMENTS



                                 de Volkskrant

                             30 juni 2012 zaterdag

SECTION: Economie; Blz. 21

LENGTH: 34 woorden


De steenrijke Mexicaan Carlos Slim hamstert aandelen KPN, nu de koers erg laag
is. Vier experts buigen zich over de vraag of het nu ook voor Jan Modaal de tijd
is om in te stappen.

PAGINA 29

VANDAAG OP GELD

LOAD-DATE: June 29, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              115 of 200 DOCUMENTS



                                 de Volkskrant

                              29 juni 2012 vrijdag

Rechten, ook voor pedo's

BYLINE: Raoul du Pré

SECTION: Opinie en Debat; Blz. 26

LENGTH: 318 woorden


Met een beroep op de openbare orde verbiedt de rechtbank de pedofilievereniging
Martijn. Dat gaat te makkelijk.

Juichend veerde het land op toen de rechter in Assen het vonnis uitsprak over de
pedofilievereniging Martijn. De vereniging is sinds woensdag per direct
verboden. Zoiets is in Nederland nog niet eerder gebeurd.

Het kan verkeren. In 1986, toch nog niet zo heel lang geleden, probeerden VVD en
PvdA samen het verbod op seksuele handelingen te verlagen van 16 naar 12 jaar.
Het is nu onvoorstelbaar. Vorig jaar was er al de massale handtekeningenactie
van 40 duizend 'gewone Nederlanders'. Zij willen Martijn niet want ze 'willen
niet in een land leven waar dit soort viezeriken een vereniging mogen hebben'.
Een Kamermeerderheid sprak het niet tegen. Het Openbaar Ministerie ook niet.

Voorop staat dit: seks met kinderen is ten strengste verboden en moet worden
bestreden. Maar daar houdt het op. Of pedofilie nou een ziekte is of een
geaardheid met een verbod is het niet uit te bannen. Over Martijn is veel
beweerd. De leden zouden elkaar adviseren over kindermisbruik en tips delen over
het uitwissen van de sporen. Ze zouden elkaar voorzien van kinderporno en
anderen uitlokken tot verkrachting. Dat is allemaal door justitie onderzocht en
het heeft tot niets geleid. Wat overblijft is een vereniging van mensen die
vinden dat seks met kinderen moet kunnen. Niet minder, maar ook niet meer.
Eerdere pogingen om de vereniging te vervolgen, strandden dan ook.

De rechter gooit het nu op de openbare orde. De opvattingen van Martijn druisen
in 'tegen de algemeen aanvaarde normen en waarden die in de Nederlandse
samenleving gelden'. Dat is waar. Maar zonder bewijs voor strafbare feiten is
dat nog geen reden voor een verbod. Voor een hoger beroep, waarover de
vereniging zelf nog twijfelt, is alle reden. De Grondwet wordt wat al te
makkelijk opzij gezet. Hier moeten hogere rechters zich over buigen.

LOAD-DATE: June 28, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              116 of 200 DOCUMENTS



                                 de Volkskrant

                              29 juni 2012 vrijdag

'TT is race zonder hart geworden';
Reportage De TT van Assen trekt steeds minder bezoekers

BYLINE: Van onze verslaggeefster Ana van Es

SECTION: Binnenland; Blz. 9

LENGTH: 809 woorden


Zaterdag wordt de 82e TT van Assen verreden. Hoeveel volgen er nog? De
organisatie verkeert in zwaar weer.

Van onze verslaggeefster

Ana van Es

ASSEN Dit wordt de 54e TT van campingbaas Jan Ubels, en hij ziet het
afbrokkelen. 'Elk jaar is het een beetje minder.' Neem de gasten op zijn
camping. Vroeger stond, zoals het hoort, naast elke tent een motor. Maar nu komt
bijna iedereen met de auto, dat vinden ze gemakkelijker. Het lijken wel normale
mensen geworden, inplaats van TT-gangers.

'Ik betwijfel of het weer goed komt', zegt Ubels, die in de hoogtijdagen, eind
jaren '70, als Drentse boerenzoon maar liefst drie keer aan de Grand Prix van
Assen deelnam. Kom daar nu nog eens om: Nederlandse jongens halen tegenwoordig
nog maar zelden de selectie, en entreekaartjes zijn voor de gewone man
onbetaalbaar geworden. De lol is uit de TT verdwenen.

Zaterdag wordt in Assen de 82e editie van prestigieuze motorwedstrijd verreden.
Of het Drentse sportevenement over een paar jaar nog bestaat, is onzeker. Vorig
jaar bleef het bezoekersaantal steken op ruim 90 duizend, nauwelijks voldoende
om rendabel te zijn. 'Elk jaar gaat er een stukje af', zegt Peter Oosterbaan,
directeur van het TT-circuit. 'Je zou op een gegeven moment kunnen zeggen: het
is te weinig om door te gaan.' Veel motorfans zijn al wat ouder, het publiek
vergrijst.

De situatie is zo ernstig dat het leger moet ingrijpen, oordeelde de Drentse
commissaris van de koningin Jacques Tichelaar dit voorjaar na overleg met het
TT-bestuur. Een vliegshow met F16-straaljagers, dat zou de motorrace nieuwe
glans verlenen en het bezoekersaantal weer stuwen richting ruim 200 duizend die
ooit naar Assen kwamen. Minister Hillen (Defensie) ging fluks akkoord, maar
milieuwetgeving gooide roet in het eten: de F16's mogen zaterdag niet
uitvliegen.

Vanaf volgend jaar gaat de TT radicaal vernieuwen, zegt directeur Oosterbaan.
Het moet een 'beleving' worden. Een 'totaalgebeuren' zelfs. Met 'schillen van
vermaak'. Meer hoogstaande popmuziek om jonge toeschouwers te trekken, maar ook
motortoertochten door de provincie. Het evenement moet bezoekers dagenlang aan
Assen binden. 'Niet één dag, maar drie, vijf, of zeven.'

Valentino Rossi

'Valentino Rossi', schalt het donderdagmiddag tijdens de training over het
circuit. Het geluid overstemt nauwelijks de langsbrullende motor op zijn
oefenrondje. De omroeper is 'fan van Rossi', bekent hij het publiek. Iedereen
kent tenminste deze Italiaan. Uit Nederland doet alleen Jasper Iwema uit
Hooghalen mee, en hij staat er niet goed voor. 'Rossi!' schreeuwt de omroeper
daarom nog maar eens.

'De grote namen, die ken je niet meer', zegt Jack Keizer uit Assen vanaf het
grasdijkje langs de kant. Motorwedstrijden worden allang niet meer op de gewone
televisie uitgezonden, bijna alles zit achter de decoder. Daarmee verdwijnt het
verhaal achter de sport.

Zo'n trainingsrit op donderdagmiddag vindt Keizer nog steeds mooi. Maar de
wedstrijd op zaterdag slaat hij over. 'De kaartjes zijn zo duur dat je in een
dag je vakantiegeld erdoorheen kunt jagen.' Meer mannen uit Assen doen het zo,
weet hij. Tot wel 90 euro uitgeven voor een entreebewijs wordt ze te gek.

De TT is zo duur geworden als gevolg van de licentiekosten. Om op wereldniveau
te mogen rijden, moet een slordige 2,5 miljoen euro worden betaald aan de
Spaanse licentiehouder Dorna. Bovendien moet de Drentse hoofdstad concurreren
met landen als Turkije en Qatar, waar op kosten van de staat gloednieuwe
racecircuits verschijnen. Daarom is het circuit in Assen onlangs voor 50 miljoen
euro vernieuwd.

De lokale overheid betaalde mee aan deze verbouwing. Want Assen zonder de TT is
ondenkbaar, zegt burgemeester Sicko Heldoorn. 'Wat carnaval is voor steden in
het zuiden, dat is de TT voor Assen. Er zit veel emotie bij. Mensen die hier
allang niet meer wonen, komen speciaal voor dit weekend terug.'

Een vliegshow vindt hij prima om de motorrace weer op koers te krijgen. Voor een
popconcert tekent hij ook, aan hem zal het niet liggen.

Niet iedereen is enthousiast over de vernieuwingsdrift van de TT. 'Een evenement
groter maken werkt niet altijd', zegt Albert van Schendel, die vanuit de
Nationale Hogeschool voor Toerisme en Verkeer (NHTV) onderzoek doet naar
regionale sportevenementen.

De huidige, oudere TT-bezoeker zoekt een 'authentieke beleving' in Assen, dat
moet niet ondersneeuwen. 'Oudere bezoekers hebben vaak veel geld te besteden. Je
kunt het evenement ook weer kostendekkend krijgen door daar specifieker op in te
spelen.' Ook Jan Ubels ziet niets in de vernieuwingen. 'Een F16 zegt deze
bezoekers weinig. Ze willen liever zelf een vuurtje stoken.'

Een beetje ongein, dat hoort erbij. Vroeger kon dat, tot de gemeente hard ging
optreden tegen alcohol in de auto of een ver opengedraaide gashendel. 'Daarmee
verdween ook het hart uit de TT. De gemeente ziet dat nu in. Maar misschien is
het te laat.'

LOAD-DATE: June 28, 2012

LANGUAGE: DUTCH; NEDERLANDS

GRAPHIC: TT-bezoekers tijdens de training van donderdag. Volgens een van hen,
Jack Keizer uit Assen, loopt zaterdag de prijs van een kaartje op tot wel 90
euro. Te duur, vindt hij. Foto Harry Cock/de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              117 of 200 DOCUMENTS



                                 de Volkskrant

                             28 juni 2012 donderdag

Creëert Brussel een ruïne in Legoland?;
de kwestie peter de waard

SECTION: Economie; Blz. 21

LENGTH: 462 woorden


Politici vrezen Henk en Ingrid meer dan de financiële markten. In Brussel zullen
ze komen aandraven met hun eigen bouwstenen.

In Brussel zullen de politici de komende dagen moeten kiezen voor een van twee
kwaden: óf de financiële markten, die hun besluiten elke keer weer genadeloos
fileren, óf Henk en Ingrid, die het spoor al lang bijster zijn geraakt in het
miljardendoolhof van ESM, EFSF, Target 2, sixpack en LTRO.

Ze krijgen dit keer door de Jut en Jul van de Europese politiek een legodoos
voorgeschoteld, waaruit ze steentjes mogen kiezen die in het ideale geval in
tien jaar tijd een nieuw utopia vormen.

Het is een even dappere als naïeve poging om in Europa eindelijk orde op zaken
te stellen. Politici die tegen Henk en Ingrid roepen dat ze een aanzet geven
voor iets moois over tien jaar, kunnen bij de eerstvolgende verkiezingen hun
biezen pakken. De financiële markten zullen evenmin een boodschap hebben aan de
spielerei in het nieuwe Legoland aan de Rue de la Loi in Brussel. De
herfinanciering van de Spaanse en Italiaanse schulden zal op de een of andere
manier voor de zomervakantie moeten worden gegarandeerd: óf via eurobonds, óf
uit het noodfonds, óf met geld van de ECB. Anders gaat de slopershamer erin
voordat het eerste steentje is gelegd.

In tegenstelling tot wat Wilders en Roemer denken, maakt het Henk en Ingrid
waarschijnlijk niet eens zo veel uit of Europa integreert of uiteenspat, als hun
spaarcentjes maar weer veilig op de bank staan, hypotheken kunnen worden
gekregen om een huis te kopen en toekomstige pensioenen worden uitgekeerd.

Een van de manco's van de politici is dat zij in de loop van de eurocrisis
steeds meer in een codetaal overleggen die alleen nog voor Brusselologen is te
ontcijferen. De unies buitelen over elkaar: van de monetaire tot de economische,
budgettaire, bancaire en politieke unie. Ze zouden eigenlijk allemaal nu en in
één keer moeten worden ingevoerd om de euro te redden. Er moet een economisch
beleid komen waarbij structurele hervormingen zoals het ontslagrecht, het
minimumloon en de pensioenleeftijd op elkaar worden afgestemd. Er zal één
begroting moeten komen waarbij de eurolanden verantwoordelijk dragen voor
elkaars financiële situatie. De bankenunie moet ertoe leiden dat de staten
verantwoordelijk worden voor het lot van elkaars banken. En een politieke unie
is nodig om daarvoor een centrale autoriteit te creëren.

De politici zouden beter naar de financiële markten moeten luisteren. Maar ze
zijn in eigen huis het meest bang voor Henk en Ingrid. Daarom zullen ze hun
steentjes niet uit de legodoos van Barroso en Van Rompuy halen, maar allemaal
komen aandraven met steentjes van eigen kleur en vorm.

Wie die opeenstapelt zal in Brussel een Toren van Babel creëren.

Reageren? p.dewaard@Volkskrant.NL

LOAD-DATE: June 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              118 of 200 DOCUMENTS



                                 de Volkskrant

                              26 juni 2012 dinsdag

D66 Bert Wagendorp

SECTION: Ten Eerste; Blz. 2

LENGTH: 589 woorden


Het verkiezingsprogramma van D66 heet 'En nu vooruit'. Mooie titel, soort 'Gaan
met die banaan' voor hoger opgeleiden of 'Aanvallûh!' voor hockeymoeders. 'Vort
met de geit' had ook gekund de naamgevingscommissie vond alles oké, als er maar
iets van 'Huppakee' in zat.

Uiteindelijk viel de keuze op 'En nu vooruit', het meest redelijke van de
verschillende mogelijkheden.

Na een van die levensbedreigende crises die D66 de afgelopen 46 jaar aan het
randje van de afgrond brachten, in het midden van de jaren zeventig, hees de
partij zich aan zijn grafzerk omhoog met de kreet 'Het redelijk alternatief'.
Onder Jan Terlouw herrees D66 vervolgens voor de eerste en niet voor de laatste
maal uit haar as.

Redelijk is sindsdien het kernwoord van D66 gebleven.

Dat zag je vorige week ook weer tijdens de presentatie van de kandidatenlijsten.
Bij de PvdA brak de pleuris uit en rolden de laaggeplaatsten verbijsterd over
straat. Bij GroenLinks had de kiescommissie zelf het afbranden van de diverse
kandidaten ter hand genomen en ook bij het CDA was het geween en geknars der
tanden niet van de lucht.

Bij D66 niets van dat alles. Boris van der Ham nam in alle redelijkheid afscheid
en de kandidaten die naar beneden kukelden (Koser Kaya, Hachchi, Berndsen)
accepteerden dit als de redelijke consequentie van het politieke bedrijf en
mogelijk zelfs het leven, onder het motto what goes up, must come down.

Je zou zeggen dat in een land dat zich altijd op zijn nuchtere redelijkheid
heeft voorgestaan, een partij die de redelijkheid als belangrijkste claim heeft
allang een keer de grootste had moeten worden. Zeker omdat D66 vaak leiders naar
voren wist te schuiven die het beginsel van de redelijkheid goed onder woorden
brachten: Van Mierlo, Terlouw, Pechtold.

Volgens de peiling van Maurice de Hond staat D66 op zeventien zetels. Dat
betekent dat de partij op 12 september zal uitkomen op een zeteltje of twaalf,
dertien de emotie van het stemhok gaat nu eenmaal vaak ten koste van de
redelijkheid die mensen nog wel aan de dag leggen als Maurice belt.

Hoe kan dat? Volgens de politicoloog Maarten Schinkel heeft D66 'de
anti-ideologie als uitgangspunt' misschien dat we daardoor uiteindelijk toch
kiezen voor partijen die in elk geval nog íets van een ideologie lijken te
belijden.

Maar eigenlijk, vermoed ik, ligt de oorzaak in het feit dat we niet zo redelijk
zijn als we graag willen geloven. We vinden Pechtold c.s. gewoon aan de saaie
kant. Te moeilijk ook en te genuanceerd. Altijd maar redelijk, over boerka's en
Europa. Kleunt er nooit eens even lekker in.

De tv mag dan naar het schijnt graag de domheid verheerlijken, in Den Haag
schamen ze zich tegenwoordig ook voor elk vertoon van intelligentie. Een premier
die het in één adem heeft over 'pessimisten, socialisten en weglopers' moet weer
personeelschef bij Cup-a-Soup worden en in de kantine de mannen naar de bek gaan
praten; dat is zijn niveau.

Als je als modern Nederlands politicus niet één keer per twee zinnen de term '
hardwerkende Nederlander' laat vallen, kun je het schudden, op 12 september. Als
je niet om de drie alinea's 'Brussel' als de oorzaak van alle ellende
identificeert, staat je politieke toekomst op het spel. Gekakel over de
teruggave van het kwartje van Kok, te betalen uit de bezuinigingen op
ontwikkelingshulp, levert je zo een paar extra zeteltjes op van de verzamelde
tankende zielepoten.

Alexander Pechtold moet op zoek naar iets onredelijks in zijn redelijkheid, dan
heeft hij over elf weken een kansje.

We zijn niet zo redelijk als we graag willen geloven

LOAD-DATE: June 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              119 of 200 DOCUMENTS



                                 de Volkskrant

                              25 juni 2012 maandag

PVV wil 'kwartje van Kok' teruggeven Wilders schat teruggave op 1,8 miljard

BYLINE: Van onze verslaggever Robert Giebels

SECTION: Ten Eerste; Blz. 4

LENGTH: 520 woorden


Van onze verslaggever

Robert Giebels

Den Haag PVV-leider Geert Wilders rekent op een (te) hoge opbrengst bij het
afschaffen van het zogenoemde kwartje van Kok. Teruggave van die uit 1991
stammende verhoging van de benzineaccijns zal in het verkiezingsprogramma van de
PVV komen te staan.

Wilders schat 1,8 miljard euro 'terug te geven aan de hardwerkende Nederlander'.
In werkelijkheid levert het teruggeven van het kwartje van Kok nu hooguit 400
miljoen euro op, zo blijkt uit cijfers van het ministerie van Financiën.

Sinds de komst van de LPF in 2002 klinkt de roep om teruggave van het kwartje
waarmee ruim twintig jaar geleden toenmalig minister van Financiën Wim Kok
(PvdA) de benzineprijzen verhoogde. In werkelijkheid ging de prijs van benzine
niet met een kwartje (11,3 eurocent), maar met 18,3 guldencent omhoog, oftewel
8,3 eurocent. Een liter diesel werd 7 guldencent duurder (3,18 eurocent).

Het ging om een structurele, in de wet vastgelegde maatregel, niet om een
tijdelijke. Het toenmalige CDA-PvdA-kabinet-Lubbers-Kok zat na twee jaar regeren
in onverwacht moeilijk economisch vaarwater en besloot tussentijds de financiële
plannen te wijzigen in de zogenoemde Tussenbalans. Het nu demissionaire
kabinet-Rutte probeerde in het Catshuis tot iets vergelijkbaars te komen. Dat
strandde doordat gedoogpartner PVV de handen ervan af trok. Tijdens haar
gedoogperiode was de PVV tegen teruggave van het kwartje van Kok.

In september 2005 kaartte Wilders als enig lid van de Kamerfractie Groep Wilders
de teruggave van het kwartje aan bij toenmalig staatssecretaris Joop Wijn (CDA),
nu lid van de raad van bestuur van staatsbank ABN Amro. Wijn legde Wilders uit
dat het 'kwartje' op de diesel in 2002 al was teruggegeven door de
dieselaccijnzen te verlagen. Van de accijnsverhoging op benzine was nog 7
eurocent per liter over; de opbrengst daarvan wordt aan infrastructuur besteed.

De 7 cent op een liter benzine die nu nog resteert van het kwartje van Kok is 10
procent oftewel 400 miljoen euro van de totale benzineaccijns die in de
schatkist rolt, jaarlijks rond de 4 miljard euro. Accijns op diesel levert de
overheid circa 3,5 miljard op.

Wilders wil aanzienlijk meer dan het oorspronkelijke en resterende kwartje van
Kok teruggeven. De benzineprijs mag wat hem betreft 12 eurocent omlaag en van de
prijs van een liter diesel of lpg kan 6 eurocent af. 'Want het is pure diefstal.
De heer Kok heeft destijds beloofd zijn kwartje terug te geven', zei Wilders
tegen de NOS.

Zijn voorgestelde accijnsverlaging van 12 en 6 eurocent zou de schatkist circa
1,2 miljard euro kosten. Wilders gaat evenwel uit van 1,8 miljard. Hij wil het
bedrag weghalen bij ontwikkelingssamenwerking, Europa en 'linkse subsidies'.
'Durf te snijden: 4 miljard op ontwikkelingshulp en niet voldoen aan dictaten
uit Brussel in plaats van de lastenverzwaring van de VVD.'

In 2005 stelde de Groep Wilders nog voor de teruggave van het kwartje van Kok
uit meevallende aardgasbaten te bekostigen.

commentaar pagina 20

Diesel Verhoging van dieselaccijns is al in 2002 ongedaan gemaakt

Benzine Van verhoging benzineaccijns resteert nog 7 eurocent per liter

LOAD-DATE: June 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              120 of 200 DOCUMENTS



                                 de Volkskrant

                             23 juni 2012 zaterdag

Niet alleen welvaart telt in Europa, het draait ook om beschaving

SECTION: Opinie en Debat; Blz. 30

LENGTH: 1936 woorden


Het recht van de economisch sterkste stort veel burgers, vooral in de zuidelijke
EU-staten, in armoede en angst voor de toekomst. Europese beschaving is ook
Europese solidariteit. De muntunie moet de welvaart herverdelen van rijk naar
arm en voor alle burgers zoveel mogelijk gelijke kansen scheppen.

De muntcrisis heeft Europa in het hart van de nationale politiek gebracht.
Europa leeft in dit crisisbewustzijn als nooit tevoren: Europese politiek is
meer dan ooit binnenlandse politiek. Europa wordt in elk geval een belangrijke
inzet van de verkiezingen van 12 september. Die werden door Wilders meteen
geframed als: kiezen we voor Henk en Ingrid, voor onze eigen democratie, of voor
de ongekozen eurocraten uit de superstaat Brussel en hun Griekse vriendjes?

'Voor Europa of voor Nederland?' Dat is een valse keuze voor ieder die erkent
dat ze onafscheidelijk zijn geworden en die Nederland Europeser en Europa een
beetje Nederlandser wil maken. Daarvoor is nodig dat het verhaal van Europa
opnieuw wordt verteld. En dat moet een Groot Verhaal zijn, dat de politieke
fantasie prikkelt en nieuwe politieke passies wekt.

Dat Europa een nieuw visioen nodig heeft, wordt de laatste tijd van
verschillende kanten betwist, en niet alleen door populisten. Vóór Fortuyn namen
liberalen als Bolkestein al afstand van verderstrekkende idealen voor een
politieke unie: Europa moest zich terugtrekken op pragmatische kerntaken als het
onderhoud van de gemeenschappelijke markt, de handelspolitiek en het
mededingingsbeleid.

Ook Rutte nam in zijn Popperlezing van september 2011 afstand van de Europese
Unie als Groot Verhaal, met name van het verhaal van duurzame vrede op een door
oorlogen verscheurd continent. 'Nooit meer oorlog' was de zin van Europa geweest
voor de oorlogsgeneratie en haar kinderen. De Unie was nu in een andere
ontwikkelingsfase gekomen, waarbij een meer bescheiden boodschap en een meer
realistische taakopvatting paste. Daarin stonden welvaart en groei centraal 'in
plaats van de ideologische grondtoon over Europa als verheven project'.

Kortsluiting

We horen de laatste tijd vaker dat 'nooit meer oorlog' als morele missie voor
Europa een achterhaalde gedachte is. Zo schreef Paul Scheffer onlangs dat de
euro niet langer kon worden gerechtvaardigd door te zinspelen op of te dreigen
met terugkeer van de oorlog, zoals zowel bondskanselier Merkel als
Raadspresident Van Rompuy leken te doen.

Die kortsluiting tussen munt en vrede leek hem een soort 'chantage met goede
bedoelingen'. Het 'nooit meer oorlog' was in feite een vorm van eurocentrisme:
het richtte de blik naar binnen, terwijl een wezenlijk motief voor integratie
juist buiten het continent lag, in de uitdaging van landen als China en
Brazilië. Economische integratie was daarbij niet denkbaar zonder politieke
integratie, en openheid (het slechten van grenzen) moest gepaard gaan met het
trekken van nieuwe grenzen, zodat Europa ook bescherming bood en kon uitgroeien
tot een veiligheidsgemeenschap (NRC Handelsblad 14 januari).

Inderdaad: de herinnering aan wat wel de 'Europese burgeroorlogen' is genoemd
volstaat niet langer om het Project Europa verder te dragen. Maar dat betekent
niet dat we moeten terugvallen op een banale calculatie van kosten en baten à la
Bolkestein en Rutte. Europa is meer dan een welvaarts- en groeimachine: het is
ook een beschavingsideaal. Beschaving is het zo veel mogelijk uitbannen van
geweld, wreedheid, intimidatie en vernedering uit de samenleving. In dit opzicht
is de vredesdroom van de Europese stichters geenszins uitgeput en achterhaald.

'Nooit meer oorlog' kan in plaats van een terugkijkende waarschuwing ook een
vooruitblikkende projectie zijn. Als we 'nooit meer oorlog' verbreden naar
idealen als geweldloosheid, compassie, tolerantie en vrijzinnig debat ontstaat
er een directe continuïteit tussen de missie van Monnet en het visioen van een
sociaal en veilig Europa zoals verdedigd door Scheffer.

Beschaving wil zeggen dat het recht van de sterkste wijkt voor het recht van de
zwakste. Dat het geweld wordt beteugeld door de wet, en angst wordt vervangen
door vertrouwen. Het Europese project kan worden bezield met de droom en de hoop
dat een samenleving mogelijk is die zoveel mogelijk is bevrijd van politieke,
economische, culturele, seksuele en psychologische angst. Die het geweld in al
zijn vormen heeft gedempt en ingeruild voor sociale veiligheid,
gelijkwaardigheid tussen mensen en democratisch vertrouwen.

In plaats van aanleiding te geven tot politieke nostalgie (of politieke
chantage) kan het 'nooit meer oorlog' dus ook het startblok vormen voor een
offensieve politieke verbeelding, die de Europese vrede en beschaving verdiept
en verbreedt. Dat enkele Europese generaties aan den lijve geen oorlog hebben
gekend, plaatst hen (ons) in een geprivilegieerde uitzonderingspositie, niet
alleen tegenover alle generaties vóór 1945 maar ook tegenover de dagelijkse
werkelijkheid in de rest van de wereld. Ook daarom oefent de Europese Unie een
enorme aantrekkingskracht uit op grenslanden en naburige regio's: een
uitstraling die niet alleen economisch en politiek maar zeker ook cultureel en
moreel van aard is.

Die verbreding van de oude vredesmissie van Europa kan inspiratie putten uit het
denken van de Belgische socialist Hendrik de Man. De auteur van het beroemde
Marx-kritische boek De psychologie van het socialisme (1926) vond geen betere
psychologische formule voor het socialisme dat hij beleed dan 'overwinning van
de sociale angst'. Nadat de 'angst voor de staat' was verdwenen door de
vestiging van de liberale democratie, zou ook de economische angst worden
weggenomen door de sociale beteugeling van het kapitalisme. De hoop van
cultuursocialisten als De Man was dat in het spoor hiervan ook de culturele en
psychische angst zou verminderen: de angst voor het onbekende en afwijkende,
voor andersdenkenden, voor vrijzinnigheid en vrijdenkerij.

Immense opdracht

Dat is een grootse, visionaire politieke opdracht: te zorgen dat mensen niet
meer bang zijn, voor elkaar en voor zichzelf. De toptien van landen waar burgers
het meeste vertrouwen hebben in elkaar en hun instituties wordt vooral bevolkt
door Europese landen, met de Scandinavische landen en Nederland in de topvijf.
Niet toevallig zijn dat ook de landen waar de grootste sociale gelijkheid heerst
en individuen de beste kansen hebben om ongeacht hun herkomst sociaal te stijgen
en zichzelf te ontwikkelen.

Om het geweld in al zijn vormen zoveel mogelijk te verbannen uit de samenleving
is een immense opdracht. De schuldencrisis laat zien dat Europa nog veel te
weinig weerbaar is tegen het structurele geweld van de kapitalistische economie,
met name tegen wat De Man al de 'Geldmuur' noemde. Het recht van de economisch
sterkste stort veel burgers, vooral in de zuidelijke Uniestaten, in armoede en
angst voor de toekomst. Europese beschaving is ook Europese solidariteit. De
muntunie moet worden geaccepteerd als een politiek mechanisme dat de welvaart
herverdeelt van rijk naar arm en dat overal in Europa voor alle burgers zoveel
mogelijk gelijke kansen schept.

De tirannie van de markt moet door de politiek worden beteugeld, maar de
politiek vervalt zelf gemakkelijk tot tirannie. Net als de economische angst is
de angst voor de staat nog lang niet verdwenen. De Europese democratie heeft een
populistische, proto-totalitaire trek die zich tegenwoordig niet langer uit in
de naakte repressie van fascistische of communistische eenheidsregimes, maar in
het zachte geweld dat wordt uitgeoefend door de democratische meerderheid. Het
Hongarije van Orbán en Fidesz is een voorbeeld van autoritair regeringspopulisme
dat zich bezondigt aan breideling van de persvrijheid, inperking van de
democratische machtenscheidingen en van schoffering van diegenen die niet tot de
nationale gemeenschap worden gerekend. Vrijwel alle Europese landen kennen
populistische partijen die openlijk een autoritaire meerderheidsstrategie voeren
en de politieke zeden verruwen met hun absolutistische gelijkhebberij.

Beschavingsoffensief

De Europese populisten zijn ook degenen die het gretigst inspelen op de angst
voor de vreemdeling en voor het verlies van de eigen, nationale cultuur en
identiteit. Jens Stoltenberg, premier van een Europees land dat (nog) niet tot
de Unie behoort, gaf na de moordpartij van Breivik indrukwekkend uiting aan de
Europese waardencanon door te benadrukken dat zijn land zich niet liet gijzelen
door angst (voor terreur, voor de ander) maar op Breiviks provocatie zou
antwoorden met méér democratie, humaniteit, tolerantie en openheid.

De Europese beschaving ondermijnt ook in andere opzichten de angst voor de
ander, bijvoorbeeld door op te treden tegen het seksueel-culturele geweld dat
door mannen tegen vrouwen en door macho's tegen homo's wordt gepleegd. Sinds de
affaire-Buttiglione, waarbij het Europees parlement de door Italië voorgedragen
eurocommissaris wraakte vanwege zijn ultraconservatieve denkbeelden, is er
sprake van een waar beschavingsoffensief, dat de emancipatie van vrouwen en
homo's in verschillende landen stappen vooruit heeft gebracht.

Opmerkelijk is de 'normalisering' van een land als Polen, dat nog niet lang
geleden gebukt ging onder het nationalistisch-conservatieve regime van de
gebroeders Kaczynski. Onder de pro-Europese liberale coalitie van Donald Tusk
leidt de Gay Pride in Warschau niet langer tot ernstige ongeregeldheden, zoals
onlangs nog wel in Zagreb en Belgrado. Dit jaar werd de optocht in de laatste
stad verboden uit vrees voor geweld (vorig jaar vielen er bij door
rechtsextremisten aangewakkerde onlusten meer dan honderd gewonden). Naar
aanleiding daarvan drong Brussel er bij Servië net als bij Kroatië op aan de
rechten van homo's te beschermen als het tot de Unie zou willen toetreden.
Overigens zou Servië nooit de oorlogsmisdadigers Milosevic, Karadzic en Mladic
naar Den Haag hebben uitgeleverd zonder de verlokking van het lidmaatschap van
de Europese Unie.

In deze en andere feiten toont Europa zich als een geweldige civilisatiemacht
die niet alleen een unicum in de wereldgeschiedenis zowel de hete als de koude
oorlog tussen de staten op haar grondgebied heeft overwonnen, maar in het
verlengde daarvan ook bezig is zachtere vormen van geweld te onderdrukken en te
vervangen door democratische tolerantie en wederzijds respect. Behalve in de
toetredingslanden is die civiliserende invloed duidelijk voelbaar in de
zuidelijke en oostelijke grenszones van Europa: in de Mediterrane Unie en het
Oostelijk Partnerschap.

Realistische utopie

De verleiding van Europa is niet alleen die van ongekende materiële welvaart,
maar ook die van vrijheid, individualisme, pluraliteit, kansengelijkheid en
sociale bescherming de 'pursuit of happiness' die ook de Amerikaanse founding
fathers voor ogen zweefde. De Europese identiteit is geen gesloten eenheid, maar
koestert de verschillen en de dissensus tussen verschillende culturen en
perspectieven. Daarnaast wordt zij getekend door de ironie, door 'het lachen van
Europa om zichzelf' (Die Zeit, 3 mei). Dit ontwapenende lachen, deze vrijzinnige
houding van zelfrelativering en zelfkritiek, doet alle geweld op den duur
verdampen.

'Overwinning van de sociale angst': die formule van de aarts-Europeaan De Man
kan de Europese gedachte nog steeds bezielen. Het geweld in al zijn vormen
verbannen uit de wereld, te beginnen in Europa. Dat is de passie, de
realistische utopie waarmee Europa de wereld opnieuw kan veroveren.

DICK PELS is directeur wetenschappelijk bureau GroenLinks.

Ontwapenend lachen doet op den duur alle geweld verdampen

De passie moet zijn alle vormen van angst en geweld uit te bannen

LOAD-DATE: June 22, 2012

LANGUAGE: DUTCH; NEDERLANDS

GRAPHIC: Voor het hoofdkantoor van de Europese Commissie in Brussel staat een
lange rij vlaggen, alle met het beeldmerk van de Europese Unie. Foto Olivier
Hoslet / EPA

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              121 of 200 DOCUMENTS



                                 de Volkskrant

                             23 juni 2012 zaterdag

'De SP is niet veranderd'

BYLINE: Door Jan Tromp

SECTION: Het Vervolg; Blz. 6

LENGTH: 2170 woorden


interview De SP is klaar voor een greep naar de macht. de partijfilosoof Ronald
van Raak ontdeed het verkiezingsprogramma van de scherpe kantjes. 'Ik schat de
kans vrij groot dat links in Nederland een meerderheid krijgt.' Door Jan Tromp

Zonder vooraankondiging zegt hij opeens: 'En Jan Marijnissen was de opvolger van
Joop den Uyl.' Op de werkkamer van Ronald van Raak, parlementariër voor de SP,
auteur van het nieuwe, opmerkelijke verkiezingsprogramma, nummer 3 op de
kandidatenlijst. Als filosoof in de politiek schreef hij onlangs een boek over
de zoektocht naar vrijheid. Een sobere kamer is het met een aangenaam uitzicht
over het Binnenhof en wel drie bussen pepermunt op tafel. We hebben het over de
'grote interesse' van zijn ouders in de politiek en de 'grote liefde' voor Joop
den Uyl.

Hoe een arbeiderskind uit een door en door sociaal-democratisch milieu als
vanzelfsprekend uitkwam bij de SP dat is zijn geschiedenis.

'Mijn vader was vrachtwagenchauffeur, mijn moeder huisvrouw. We komen uit
Hilvarenbeek, bij Tilburg. Mijn broer en zus gingen werken nadat ze de school
hadden afgemaakt, de lts en de huishoudschool.' Hij was de jongste, hij ging
studeren. Vrienden van hem gingen studeren, dat wil zeggen die gingen naar het
Sint Odulphus, in Tilburg. Ze zeiden: ga mee, Ronald.

Van Raak: 'Voor mijn ouders betekende studeren: Ronald verdient geen geld. Ik
ging naar de universiteit, later begon ik aan onderzoek voor mijn promotie. Mijn
moeder vroeg: is dat werk? Ze begon zich ongerust te maken; wanneer gaat onze
Ronald nu eindelijk eens verdienen?'

Op de middag van zijn promotie tot doctor in de filosofie, op een proefschrift
over conservatisme, in de Lutherse Kerk in Amsterdam, haar zoon in toga,
allemaal professoren in toga, zag zijn moeder hoe belangrijk het kan zijn voor
een kind om te studeren.

Van Raak: 'Maar voordien gold voor mijn familie: studeren is schulden maken.
Voor wie altijd van een laag inkomen moet zien rond te komen, is dat een
buitengewoon domme strategie.'

Zijn ouders stemden PvdA. Of beter: ze stemden Joop den Uyl. Hij was de
politicus die de stem van de gewone man vertegenwoordigde. Totdat Wim Kok,
opvolger van Den Uyl, kwam vertellen dat de PvdA zijn 'ideologische veren' moest
afschudden. Kok kwam met dat verhaal nota bene op een Den Uyl-lezing, in
december 1995.

Van Raak: 'De suggestie van Kok was dat Nederland een BV was die door managers
moest worden geleid. ''Die is er niet meer een van ons, zeiden mijn ouders.''
Waarna Van Raak's vaststelling volgt dat Jan Marijnissen de opvolger was van Den
Uyl, voor zijn ouders en ook voor hem.

Hij ziet er jong uit, jonger dan de 42 jaar die hij telt, hetgeen weer niet
helemaal past bij zijn ernst van spreken; zijn vasthoudendheid verraadt
SP-scholing.

Van Raak: 'Mijn moeder ziet van afstand of een politicus er is voor haar of niet
de toon, de verschijning. Kijk, ik ben de laatste tijd heel druk geweest met het
verkiezingsprogramma. Het is goed om op te schrijven waar je staat als partij.
Maar mensen kiezen niet op basis van programma's. Mensen kiezen op vertrouwen.
Kijkt hij of zij ongeveer tegen de wereld aan zoals ik? Dat is meer dan een
vraag naar authenticiteit. Het is ook meer dan de vraag: durf ik van hem een
tweedehands auto te kopen? Eigenlijk is het een sterk ideologische vraag, een
vraag naar maatschappelijke keuzes.'

De leuze en keuze van de SP was: 65 blijft 65. De SP wil regeren. Nu wordt in
het nieuwe verkiezingsprogramma een verhoging van de AOW-leeftijd naar 66,
misschien wel 67 jaar in het vooruitzicht gesteld.

'Steeds minder mensen van 55 en ouder komen nog aan het werk. Je maakt dat
probleem groter als je de AOW-leeftijd verhoogt. Wat ons betreft mag het 65
blijven.'

In 2010 noemde Emile Roemer verhoging van de AOW-leeftijd 'onnodig' en
'onzinnig'. Waarom is dat in 2012 niet meer het geval?

'Het is nog steeds onnodig en onzinnig.'

Waarom zetten jullie onzinnige dingen in het verkiezingsprogramma?

'Omdat je niet tot in de eeuwigheid alles van deze regeringen kunt blijven
terugdraaien. Dat hoort ook bij besturen.'

In het verkiezingsprogramma van 2010 stond dat het minimumloon met vijf procent
omhoog moet. Heel veel werkende Nederlanders met een laag inkomen kunnen volgens
de SP de eindjes niet meer aan elkaar knopen. In het nieuwe programma wordt
slechts opgemerkt dat het minimumloon bescherming verdient. Een reuzenzwaai?

'Bescherming is al heel wat, hoor. En als je naar het hele programma kijkt, zal
je zien dat wij heel veel doen voor mensen met lage inkomens.'

Maar hun wordt niet meer een loonsverhoging van vijf procent in het vooruitzicht
gesteld.

'Als je het programma van 2010 met dat van nu vergelijkt zie je veel
overeenkomsten. Behalve dat wij ongelofelijk veel minder geld hebben. We laten
een aantal dingen vallen. We hebben een aantal keuzes moeten maken.'

Waarom wil de SP eigenlijk regeren?

'Voor ons is het niet aantrekkelijk om in een tijd van diepe crisis je eerste
regering te gaan maken. Maar het is verdorie eens tijd. We hebben nu 25 jaar
achter de rug van méér markt en minder overheid.

'We hebben besloten de verantwoordelijkheid te nemen. We zien wat de crisis doet
met het vertrouwen van mensen. We willen vrije mensen. Dat zijn mensen die weer
voor elkaar zorgen, die weer vertrouwen hebben in elkaar en in de samenleving.
Dat is pas echte vrijheid.'

In de jaren negentig was de leuze 'Stem tegen, stem SP'. Wat was er terugkijkend
fout aan die leuze?

'Er was niks fout aan. Je moet beloven wat je kunt waarmaken. Toen waren wij een
kleine partij, twee zetels. Toen konden wij waarmaken dat wij ons zouden
verzetten tegen ontwikkelingen als meer markt en meer eigen
verantwoordelijkheid. Nu zijn we groter. Nu kunnen we beloven dat we ons
uiterste best zullen doen in een regering te komen en dat we een andere koers
zullen uitzetten. Dat tegenstemmen was wat we toen konden waarmaken.'

De manifestatie van machteloosheid?

'Nee, want doordat we jarenlang consequent oppositie hebben gevoerd, is een
ander klimaat ontstaan over markt en privatisering.'

Privatiseringen zijn alleen maar voortgegaan.

'Wie goed kijkt, ziet een verschuiving. Wat ik heel interessant vind is dat veel
van onze standpunten die een paar jaar geleden nog als extreem golden nu gewoon
zijn. Dat voortdurend vermarkten van de publieke sector, daar bestaat toch geen
vertrouwen meer in?

'De SP is niet zoveel veranderd, hoor, de afgelopen jaren. De anderen zijn
wakker geworden. Als ik nu af en toe VVD'ers hoor over sectoren als vervoer en
wonen en de rol van de overheid denk ik: verdorie, dat was een paar jaar geleden
nog niet mogelijk geweest.

'Wilt u een pepermuntje?'

Zegt u nu dat het vanzelfsprekend is geworden dat de SP gaat regeren?

'Ja, dat vind ik wel. De uitspraak dat niemand in de publieke en semi-publieke
sector bijvoorbeeld meer mag verdienen dan een minister, werd een paar jaar
geleden nog onzinnig gevonden. Als eerste en lange tijd als enige hebben we
tegen de exorbitante salarissen hard oppositie gevoerd. Toen werden we weggezet
als op z'n minst niet realistisch. Nu is bijna iedereen het met ons eens.

'Ik vind de Roemer-norm zo mooi. Die norm zegt dat ministeries niet meer dan
tien procent van hun apparaatskosten mogen uitgeven aan het inhuren van externe
adviseurs en consultants. Altijd werd gezegd: dat inhuren is efficiënt, de
consultants zouden vechten om de opdrachten. Door de Roemernorm moesten
ministeries zich gaan beperken. Prompt gingen consultancybureaus failliet. Het
maakte duidelijk dat het helemaal niet ging om marktwerking. Het ging er gewoon
om dat voormalige ambtenaren met netwerken op hun oude departement zich mochten
laten inhuren voor 3.500 euro per dag.'

Zit niet in al die drukte over Balkenende- en Roemernormen ook een element van
jaloezie?

'Nee, het gaat over het functioneren van de publieke dienst. Het gaat over de
vraag hoe wij dit land besturen. Gaan we het besturen als een BV met managers of
is het bestuur in handen van politici die de verantwoordelijkheid nemen. Dat is
niet kleinzielig, dat is de kern.'

De SP matigt nu toon en inhoud. Zal niet menigeen in de achterban zeggen:
verraders, zij ook al.

'Nee. De leden van de partij zijn heel nauw betrokken bij de discussie. Begin
juni hadden we een eerste congres, daar is de koers uitgezet. We streven ernaar
in de regering te komen, we zijn bereid compromissen te sluiten en we hebben
geen breekpunten. Het congres heeft daarmee ingestemd. Onder de leden is groot
enthousiasme. De steun is ongelofelijk groot.'

Ongelofelijk? Verrast het u?

'De mate van instemming is groter dan ik had gedacht.'

Hoe groot is de kans eigenlijk dat u gaat regeren?

'We staan in Nederland voor een tweesprong. Doorgaan op deze weg, de rechtse
keus of een andere koers, de linkse keus '

Zeker, maar hoe groot schat u nu de kans dat de SP in een regering komt?

'Ik schat de kans vrij groot dat links in Nederland een meerderheid krijgt en
het initiatief gaat nemen in de vorming van een regering.'

Voor het goeie begrip, waaruit bestaat links dan?

'Uit partijen met een linkse kijk op mens en wereld.'

Welke zijn dat?

'In de meest zuivere vorm de SP.'

En minder zuiver, maar toch nog zuiver genoeg?

'De laatste jaren kunnen wij ongelofelijk goed samenwerken met de PvdA. Ik merk
ook dat binnen de Partij van de Arbeid een oprecht verlangen bestaat naar
klassieke sociaal-democratische opvattingen. Het is fijn voor ons dat de PvdA
zich weer afvraagt: waartoe zijn we op aarde.'

Zitten SP en PvdA elkaar electoraal niet in de weg?

'Ieder behoudt zijn eigen stijl en standpunten. Het valt heus niet samen en het
is prettig als we straks in de formatie samen kunnen optrekken.'

Wie maken nog meer deel uit van links?

'Ach, dat moeten we zien. Het gaat in een kabinetsformatie uiteindelijk om zaken
doen. Wie kan en wil met wie zaken doen? Rechts heeft dat altijd goed gekund:
wat wil jij, wat wil ik, wat kunnen we uitruilen. Links moet ook willen zaken
doen.'

SP met VVD in één kabinet op basis van zakendoen en uitruilen?

'Het lijkt me niet erg waarschijnlijk, de verschillen zijn groot. Maar je weet
het niet. Wat de SP in een kabinetsformatie wil is om vanuit een zo sterk
mogelijke positie inderdaad zaken te doen. Tiny Kox, fractievoorzitter in de
Eerste Kamer en veteraan in onze partij, kan dat zo mooi verwoorden: wat je zou
willen binnenhalen is 100 procent, je kunt vijftig procent krijgen, wat doe je
dan?

'Ik hoop dat de SP en de PvdA na de verkiezingen even goed met elkaar kunnen
samenwerken als we nu doen. Als we dan een groot blok hebben, kunnen we met
allerlei partijen onderhandelen. We hebben een breed middenveld tegenwoordig.'

Nog even over uzelf. Op de website van de SP beantwoordt u een aantal min of
meer persoonlijke vragen, opdat de mensen u beter kunnen leren kennen. Uw
favoriete film? Misère au Borinage, over mijnwerkersleed in België. 1934, Joris
Ivens. De beste film die u kent dat meent u toch niet?

'Nee, dat is niet meer de beste film die ik ken. Dat moet maar eens vernieuwd
worden.'

Uw favoriete voorstelling? De Drei- groschenoper van Brecht. Kan het correcter?

'Maar Brecht vind ik fantastisch. Ik ben afgestudeerd op Brecht, ik heb ooit een
boekje over hem geschreven. Ik ben een grote fan van Brecht, ik kan er ook niks
aan doen.'

Uw favoriete eten. Geen Bretonse oesters, maar boerenkool. Kom op, zeg.

'En die boerenkool kan ik toevallig heel goed aanmaken. Ik hou van boerenkool.
En ik hou van Brecht.'

En u houdt van kiezers.

'Denkt u echt dat mijn kiezers hun stem aan mij geven vanwege boerenkool en
Brecht? Mij wordt een vraag gesteld, ik geef zo eerlijk mogelijk antwoord.'

Nog een vraag van de website: veronderstel dat u de loterij wint en 100 duizend
euro ontvangt wat doet u met dat geld? Dan antwoordt u dat loterijen niet
deugen. Waar bemoeit u zich mee?

'Ik bemoei me overal mee, daar ben ik politicus voor. Maar ik ga heus geen
loterijen verbieden, hoor. Hoewel, ik ga wel loterijen verbieden die mensen
doelbewust een poot uitdraaien, zeker mensen met een laag inkomen. Dan heb ik
wel een verantwoordelijkheid.'

Dat gaat u dus doen als u straks minister van Binnenlandse Zaken bent.

'Ik weet niet wat  Ik word gekozen tot lid van de Tweede Kamer. Punt. En neemt u
nu maar een pepermuntje.'

Ronald van Raak: Op zoek naar vrijheid. Een filosoof in de politiek.

Van Gennep, Amsterdam, 12,95 euro.

ISBN 978 94 6164 153 3.

Ronald van Raak : 'Ik schat de kans vrij groot dat links in Nederland een
meerderheid krijgt en het initiatief gaat nemen in de vorming van een regering.'
Foto Joost van den Broek / de Volkskrant

1969

geboren in Hilvarenbeek

1982-1989

havo en vwo Sint Odulphuslyceum Tilburg

1989-1996

maatschappijgeschiedenis en filosofie Erasmus universiteit Rotterdam

1997-2000

promotieonderzoek Universiteit van Amsterdam

2000-2005

docent geschiedenis Universiteit van Amsterdam

2001-2006

onderzoeker en directeur wetenschappelijk bureau SP

2003-2006

lid Eerste Kamer voor de SP

2006-2010

lid Tweede Kamer

Ronald van Raak is getrouwd en woont in Amsterdam

Ronald van Raak

De laatste jaren kunnen wij goed samenwerken met de PvdA

Verhoging van de AOW-leeftijd is nog steeds onnodig en onzinnig

LOAD-DATE: June 22, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              122 of 200 DOCUMENTS



                                 de Volkskrant

                             21 juni 2012 donderdag

Kamer stuurt aan op kortere alimentatie;
Alimentatieregels 'Betaling aan ex-partner moet geleidelijk afnemen als prikkel
tot werken'

BYLINE: Van onze verslaggever Jan Hoedeman

SECTION: Binnenland; Blz. 9

LENGTH: 389 woorden


Van onze verslaggever

Jan Hoedeman

DEN HAAG De alimentatie die gescheiden echtelieden aan hun ex-partner moeten
betalen, loopt te lang door en is oneerlijk. Dat vinden VVD, PvdA en D66, die
daarom een initatief-wetsontwerp met een nieuwe regeling hebben gemaakt. Die
geldt alleen voor nieuwe echtscheidingen.

In het voorstel dat woensdag naar de Tweede Kamer is gestuurd staat dat bij een
scheiding binnen drie jaar het recht op partneralimentatie vervalt als er geen
kinderen zijn. Heeft een kinderloos huwelijk langer dan drie jaar geduurd, dan
kan de maximale alimentatieduur oplopen tot vijf jaar. Dat is nu nog twaalf
jaar.

Voor kinderloze huwelijken die langer dan vijftien jaar duurden, kan het
maximaal tien jaar worden wanneer de alimentatie-ontvanger geen baan had tijdens
het huwelijk.

Volgens VVD-Kamerlid Ard van der Steur, een van de indieners van het voorstel,
is er in de samenleving geen draagvlak voor de maximale termijn van twaalf jaar
die nu moet worden betaald. 'Degene die ontvangt doet niets, terwijl de ander
kromligt.'

Wie alimentatie ontvangt, heeft nu geen prikkel om te gaan werken. Die prikkel
brengen de initiatiefnemers in met een kortere duur, een aflopende alimentatie
en geen indexering, zodat de alimentatie door inflatie geleidelijk lager wordt.
Zijn er bij een scheiding kinderen in het spel, dan wordt alimentatie betaald
tot het jongste kind 12 is. In andere gevallen kan het maximaal vijf jaar zijn.

De andere indieners van het voorstel zijn Magda Berndsen van D66 en Jeroen
Recourt van de PvdA. Recourt beoogt met de nieuwe wetgeving dat de beide
ex-partners 'zo snel mogelijk zelfstandig verder kunnen'.

PVV-voorstel

Woensdag kwam ook de PVV met een voorstel voor partneralimentatie: iedereen
krijgt maximaal vijf jaar. PVV-kamerlid Bontes is verbaasd dat VVD, PvdA en D66
een eigen voorstel lanceren na zijn aankondiging eerder dit jaar. Hij verwacht
dat de drie partijen het PVV-voorstel steunen, maar VVD'er Van der Steur stelt
dat de systematiek in zíjn voorstel is gebaseerd op contacten met deskundigen.

Van het PVV-voorstel wil hij niets weten. 'Voor Henk en Ingrid en hun drie
kinderen komt het er beroerd uit te zien. Maar ook voor de ouderen voor wie de
PVV zegt op te komen.' De VVD'er rekent voor: als je op 55-jarige leeftijd
scheidt, dan heb je geen inkomen op je 60ste. 'Vijf jaar niets!'

LOAD-DATE: June 20, 2012

LANGUAGE: DUTCH; NEDERLANDS

GRAPHIC: Uitleg bij een scheidingsspecialist. De alimentatieregels gaan mogelijk
veranderen. Foto Marcel van den Bergh / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              123 of 200 DOCUMENTS



                                 de Volkskrant

                             21 juni 2012 donderdag

Ander Commentaar

SECTION: Opinie en Debat; Blz. 27

LENGTH: 240 woorden


'Democratie is een slechte regeringsvorm, maar beter dan alle andere. Iedereen
houdt dit voor waar. Maar ik ben gaan twijfelen. In EGYPTE reageerde de
militaire junta op de overwinning van de presidentskandidaat van de Moslim
Broederschap door het presidentiële ambt van zijn macht te beroven. En het
hooggerechtshof ontbond het door islamisten gedomineerde parlement. Wat een
willekeur. Wat een affront voor het Egyptische volk. Maar laten we hopen dat het
werkt.' (Bret Stephens)

'Het is zes weken geleden dat François Hollande tot president is gekozen, maar
hij blijft campagne voeren. FRANKRIJK moet een gat van 10 miljard in zijn
begroting dichten, maar Hollandes regering laat maar weinig los over waar ze het
geld vandaan wil halen, en dat weinige bestaat dan ook nog uit
belastingverhogingen. Dat zal niet werken. Een economisch verantwoorde strategie
bestaat uit bezuinigingen die de openbare financiën van Frankrijk op lange
termijn gezond maken.'

'DEMOCRATEN doen net of zij de partij van de gewone man zijn. Dat is vaak een
pose. Daar zag ik net een voorbeeld van. Rachel Maddow dreef de spot met Mitt
Romney, omdat hij poseerde met koekjes bij een bezoek aan een bakkerij, terwijl
onze Kosmopolitische Wereldleider bezig was met wereldproblemen. Maar is dat nou
niet precies hoe democratie moet werken? Een gezagdrager doet zijn werk en zijn
uitdager overtuigt gewone mensen ervan dat ze beter hem kunnen kiezen.' (Michael
Potemra)

LOAD-DATE: June 20, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              124 of 200 DOCUMENTS



                                 de Volkskrant

                              19 juni 2012 dinsdag

Onvoltooide veldtocht tegen slappe knieën Hans Hillen;
Het Dinsdagprofiel

BYLINE: Tekst Jan Tromp Foto Joost van den Broek

SECTION: Uitgelicht; Blz. 18

LENGTH: 1621 woorden


Na de halvering van het CDA in 2010 was Hans Hillen eindelijk aan zet. De weg
naar een echt conservatieve partij lag open. Hij werd minister van Defensie,
maar zijn tijd is alweer voorbij. Tekst Jan Tromp Foto Joost van den Broek

Afgelopen zondag, op Vaderdag, werd Hans Hillen 65. Hij is de minister met het
droevige hondenhoofd. Hij had dat gezicht al toen hij 19 was en naar de School
voor de Journalistiek in Utrecht ging. Het was 1966, het oproer broeide en
Hillen ontdekte dat hij niets te zoeken had op die zogenaamde opleiding voor
zogenaamde journalisten; luie, linkse inteelt was het waar men onder elkaar de
voosheid vierde.

Verderop in Utrecht ging hij sociologie studeren. Niet dat het daar veel beter
was. Tot drie uur 's nachts discussiëren over het onrecht. 'Je kon niet in een
werkgroep zitten,' herinnerde hij zich, 'of je moest eerst de tien geboden van
Marx opdreunen.' Hij studeerde af op een scriptie over de kerkvader Augustinus.

Hans Hillen, CDA-prominent en minister van Defensie, staat niet op de lijst voor
de verkiezingen van 12 september. Henk Bleker ook niet, Joop Atsma niet, Maxime
Verhagen niet, Jack de Vries niet, het Limburgse vechtersbaasje Ger Koopmans
niet. Partijvoorzitter Ruth Peetoom wilde een lijst van louter nette mensen,
anständige Leute. De club van conservatieve krachten is afgevoerd. In één
beweging en net zo snel als men in 2010 de macht greep.

Voor Hans Hillen, politiek roofdier pur sang, is de ontgoocheling misschien nog
het grootst. Hij heeft veertig jaar van zijn leven in dienst gesteld van de
strijd tegen de afhangende schouders en de slappe knieën, volksziekte nummer
één. Hij dacht eindelijk te kunnen oogsten. Hij heeft verkeerd gedacht.

Hij is politicus met een licht intellectuele inslag. Hij schrijft geen boeken,
maar overziet graag het slagveld, probeert te begrijpen wat er aan de hand is.
Zijn programma daarentegen is van een platte eenvoud: stop de rooien. Hij is
eigenwijs en recalcitrant. Hij heeft zich wel 'een verzoener' genoemd, maar veel
mensen moeten grimlachen om zo'n zelfbeeld.

Hij wilde de politiek in 'om mensen het gevoel te geven dat ze met hun roep om
waarden en normen bij mij konden schuilen'. Begin jaren negentig afficheerde hij
zich als 'een pastoraal politicus'. Wat doet zo iemand? Die wijst de weg,
zorgzaam, maar resoluut en 'niet a priori tolerant'. Hans Hillen en zijn
soulmate Maxime Verhagen zijn beiden conservatief, maar Hans is zendeling en
Maxime is Limburger beter kun je het verschil eigenlijk niet benoemen.

Wat in de wereld van Hans Hillen zoal verloren is gegaan: zuinigheid, vlijt,
discipline (inclusief het 'overschrijden van pijngrenzen'), het gezin, de
godsdienst, tevredenheid, het katholicisme. Tegenover Vrij Nederland gaf hij een
illustratie. Bij hem in de buurt, in Hilversum, werd een boomhut gebouwd in een
achtertuin. Elk kind droomt van een boomhut, drie planken en vier spijkers
volstaan. Wat denk je? Deze hut werd gebouwd door een erkend timmerbedrijf. Het
karakterbederf groeit aan de boom.

Al in 2003 zei hij het hardop, in een interview met Elsevier: 'Het CDA is geen
middenpartij, het CDA is de conservatieve partij.' Let op het bepaalde lidwoord:
de conservatieve partij. Te veel CDA'ers, vond hij, vertonen zielig
imitatiegedrag; ze willen zo reuze graag voor progressief worden gehouden. De
middenklasse, de hardwerkende burgers zijn de klos van dat modieuze meedeinen:
'Die burgers staan in de kou als ze 5 kilometer te hard rijden en worden
geflitst, terwijl de politie lachend toekijkt als de fiets van hun dochter wordt
gejat.'

Hij is, als je er tegen kunt, een grappige man, Hans Hillen. Hij vindt het fijn
de meute op stang te jagen. Het is ook nodig, meent hij. Iemand moet het zeggen.
Niemand luistert. Dan moet je het gewoon wat rauwer zeggen.

Uit het trommeltje van Verzamelde Boutades van Hans Hillen:

n Over de rollator die men zelf zou moeten betalen: 'Het driewielertje voor
kleuters die leren fietsen, wordt ook niet vergoed.' Er wordt sowieso te veel
vergoed: 'Mag iemand met vraatzucht zich op kosten van de samenleving weer op
maat laten zuigen door de liposuctor?'

n 'Kinderen blijven tegenwoordig drie jaar langer onzindelijk dan vroeger.'

n Zijn dochter kon hevig puberen. 18, veel te laat thuis, en even bellen, ho
maar. Nee, een zaktelefoon kreeg ze niet. 'We zullen een beetje meedoen aan dat
verwende Gooise gedoe.'

n 'Er zou een rem moeten komen op scheiden. We hebben wachtdagen bij ziekte,
waarom zou er geen afkoelingstermijn kunnen bestaan voor echtscheidingen?'

n In Opzij deed hij in 1998 een boekje open over het grootste gezelschapsspel
aan het Binnenhof: vreemdgaan. 'We hebben het er onderling in de fractie vaak
over, wie nu weer met wie is. Even de waterhoogten van vandaag doornemen, noemen
we dat. Iemand die ontrouw is, is meestal op zoek naar een illusie. Eigenlijk
vind ik dat daar in de pers best meer over geschreven zou mogen worden, in het
algemeen, maar ook met naam en toenaam.' Het is zielszwakte die zich volgens
Hans Hillen uitstrekt tot voorbij het voeteneind: 'Mensen die op dit vlak te
verleiden zijn, zijn dat ook op ander gebied.'

Praten doet hij de hele dag, hij kan niet anders. Het heeft hem tot een graag
geziene gast gemaakt in allerhande ouwehoerprogramma's op radio en tv. Stel een
halve vraag en hij kent al het hele antwoord. In hoog tempo, op vlakke toon en
in ironische bewoordingen legt hij uit hoe deerlijk de vragensteller zich
vergist. Hans Hillen weet altijd waar het heen moet, vooral als niemand het meer
weet.

Hij is sinds jaar en dag een fluisteraar. Hij was het al toen hij nog journalist
was bij het NOS Journaal. Samen met zijn vriend en geestverwant Charl Schwietert
deed hij de Haagse politiek. Fons van der Stee was de katholieke minister van
Financiën in het kabinet Van Agt-Wiegel (1977-1981). Van der Stee moest
bezuinigen, 10 miljard in vier jaar. Dat was een astronomisch bedrag in die
tijd. Hillen en Schwietert bedachten voor Van der Stee de slogan: 'Wat nodig is,
is lef.' Voor het gemak maakten ze er gelijk een prominent item voor het
Journaal van.

Later, ten tijde van Lubbers, werd Hans Hillen de woordvoerder van de roemruchte
Onno Ruding. Minister en woordvoerder trokken schouder aan schouder op tegen de
verwording van de verzorgingsstaat. Hillen bedacht voor zijn bewindsman de
beeldspraak dat de werkloze liever op de bank blijft hangen bij 'tante Truus'
dan dat hij zijn lot in eigen handen neemt. Hillen bestelde Het Vrije Volk, de
krant van de 'vijand', Ruding leverde de tekst en de linkse oppositie was in
alle staten.

Journalist, voorlichter, lobbyist, politicus altijd dook vanuit de coulissen
Hans Hillen op. Het was niet dat wat hij bekokstoofde absoluut het daglicht niet
kon verdragen, maar voor het resultaat was stilte doorgaans beter dan
ruchtbaarheid.

Hij heeft de implosie van het CDA als machtsmachine van nabij meegemaakt. Hij
leverde in zekere zin zijn eigen bijdragen. Fractievoorzitter Ennëus Heerma
bijvoorbeeld onderging halverwege de jaren negentig een zachte verwurging. Ze
vonden hem te soft. Hij gaf het paarse kabinet van Kok soms complimenten. Hij
moest weg. Hillen was een van de uitvoerders. Een vraagje hier, een suggestie
daar hij weet hoe je een politiek feit moet creëren. Heerma haakte af in tranen.

Wie als een politiek roofdier aan een toekomst bouwt, bouwt als vanzelf ook aan
zijn oppositie. Twaalf jaar was Hans Hillen Tweede Kamerlid. 'Bluesy' heeft hij
die jaren wel genoemd. 'Ik heb veel droeve eenzaamheid gehad.' Balkenende bood
hem in 2002 een staatssecretariaat aan; bijna beledigd sloeg hij het aanbod af.
Tot zijn teleurstelling bleef het CDA een stroperige middenpartij, met te veel
figuren die in zijn ogen de progressief uithingen uit angst niet serieus te
worden genomen.

Opeens keerde het tij. Na de desastreuze halvering van het CDA bij de
verkiezingen van 2010 (van 41 naar 21 zetels) zat de partij in zak en as.
Niemand wist raad. Als niemand raad weet, wijst Hans Hillen de weg. De weg lag
open naar de gedroomde waarachtig conservatieve partij. Met geweld drukte het
team-Verhagen zijn zin door. Er werd gedreigd en gekrijst. Kamerlid Kathleen
Ferrier belde midden in de nacht een geestverwant. 'Ze lopen te krijsen tegen
me, wat moet ik doen?' Het antwoord: 'Terugkrijsen.'

Het team-Verhagen dacht op fluweel te zitten. Waarin heeft men zich vergist?
Hillen zei te verwachten dat 'Wilders als een ballon zal leeglopen'. Dat bleek
overmoed. Hij deed alsof het CDA de macht had. Maar macht heb je pas als je kunt
breken. En in die positie verkeerde zijn conservatieve CDA niet.

CDA'ers zeggen dat Hillen met al zijn reukzin voor de macht, die oude katholieke
kwaliteit, te veel het oor heeft laten hangen naar zijn drift als zendeling van
het conservatieve gedachtengoed. En nu is zijn grand travail vastgelopen en
vriend noch vijand weet te vertellen hoe hij het op gang zou moeten krijgen.

Afgelopen zondag, Vaderdag, werd Hans Hillen 65. Hij meende dat hij eindelijk
aan de beurt was. Tenslotte wachtte hij al op zijn beurt sinds z'n 19de, sinds
hij voor het eerst de rug keerde naar de horde van ongedisciplineerden. Hij
dacht dat hij aan zet was, maar zijn tijd is alweer voorbij. Missie niet
volbracht.

1947 Geboren in Den Haag

1966  School voor de Journalistiek, Utrecht

1967  Sociologie, Rijksuniversiteit Utrecht

1972 Docent maatschappijleer

1977 Politiek verslaggever NOS

1983  Directeur voorlichting ministerie van Financiën

1990 Tweede Kamerlid CDA

2003  Voorzitter College voor Zorgverzekeringen

2005  Lid dagelijks bestuur VNO-NCW

2007  Eerste Kamerlid CDA

2008  Eigenaar communicatiebureau

2010  Minister van Defensie

Hans Hillen is getrouwd en heeft twee dochters en een zoon. Hij woont in
Hilversum.

Zijn programma is van een platte eenvoud: stop de rooien

LOAD-DATE: June 18, 2012

LANGUAGE: DUTCH; NEDERLANDS

GRAPHIC: Demissionair minister Hans Hillen in zijn werkkamer in Den Haag.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              125 of 200 DOCUMENTS



                                 de Volkskrant

                              18 juni 2012 maandag

BYLINE: Bert Brussen  Thomas von der Dunk

SECTION: Opinie en Debat; Blz. 21

LENGTH: 971 woorden


Een losgezongen elite vertelt burgers wat ze moeten inleveren, maar draagt zelf
niet bij, stelt Thomas von der Dunk. De echte graaiers zijn van PvdA-huize,
meent Bert Brussen.

Regelmatig dacht ik: PVV en SP zouden splinterpartijen zijn gebleven als de
sociaal-economische elite niet aan het graaien was geslagen. Oh pardon, de term
'sociaal-economische elite' is van Thomas afkomstig. Laten we zeggen: de elite.
Van het van de FNV afkomstige PvdA-baantjescarrouselpersoneel in de
semi-overheid tot vastgoed-VVD'ers in onderwijs of bouwkartel. Allemaal
democraten, allemaal vertegenwoordigers van het volk, allemaal bereid te
vertellen wie hoeveel wanneer moet inleveren. En maar zelfverrijken.

Regelmatig dacht ik: Op een dag nemen ze verantwoordelijkheid en kiezen ze
democratisch principe boven zelfverrijking. Zeker als ze zien hoe hun hypocrisie
de burger in de armen van Roerganger Roemer en Populisten PVV drijft. Dan zullen
ze denken: 'Op deze wijze slopen we de democratie. Dankzij ons gedrag verandert
de kiezer in een cynische GeenStijl-lezer.'

Maar nee. ' t Is alsof ze blind en doof zijn. Of we allemaal nog meer miljarden
willen ophoesten voor Grieken die én geen belasting betaalden én op hun 45ste
met pensioen wilden. Gaarne afdokken. Dan gaan de oud- PvdA'ers nu even wat
bonussen goedkeuren voor de bazen van PostNL, het enige bedrijf in Nederland dat
ongestraft de grondwet verneukt door massaal het briefgeheim te schenden.
Uiteraard zonder dat de overheid zich daar over opwindt.

Je hoort Henk en Ingrid denken: 'Zou die overheid ook zo laks zijn als wij per
ongeluk ons belastingaangifteformulier kwijtraken zoals PostNL telkens onze post
kwijtraakt in het sorteercentrum?' Nee hoor Henk, geen zorgen: dan staat de
overheid wél paraat. Ingrid krijgt straks geen hypotheek meer en kan ook de huur
niet meer betalen, maar in Utrecht pompt de PvdA-burgemeester een Roma-familie
rond van landhuis naar vakantiepark, op Ingrids kosten. Ingrid is nou eenmaal
niet zielig genoeg. 'Lang leve de zieligheidsindustrie', zou een betere slogan
zijn voor de PvdA dan 'het moet eerlijker'.

Onderhuids is Nederland allang een tweede Griekenland. Het vertrouwen in de
democratische rechtsstaat is nul. Terecht. Wie nog gelooft in de kracht van
democratie lijdt aan dezelfde illusies als elke religieuze. In onze hoofdstad is
de kracht van de democratie zichtbaar in gesloten metrotunnels, gesloten musea,
door metrotunnels in aanbouw verwoeste huizen en falende deelraadpolitici die,
nadat ze zijn opgestapt, doodleuk weer terugkeren. Henk en Ingrid moeten zich
door onze hoofdstad vervoeren middels een onbetaalbaar OV-systeem. De bazen van
dat OV-systeem zijn onlangs opgestapt nadat ze hadden 'gesjoemeld' en zichzelf
rijk hadden gegraaid. Precies zoals Henk en Ingrid hadden verwacht: de Raad van
Toezicht bestaat uit oud-FNV'ers en een ex-NS-topman.

En maar een raar gezicht blijven trekken als de wekelijkse Maurice de Hond wéér
meer zetels voor SP en PVV voorspelt. Misschien moeten politici eens wat vaker
GeenStijl lezen?

Bert Brussen

Van de heldhaftige vastberadenheid van de Kunduzcoalitie is weinig meer over.
Niet alleen inzake Kunduz zelf, ook inzake het eventjes oplossen van ons
nationale begrotingstekort. Verantwoordelijkheid nemen? Vier van de vijf
partijen weten inmiddels niet hoe snel ze zich van de forensentaks moeten
distantiëren, en opperpantoffelheld Rutte doet alsof het allemaal een achterbaks
verzinsel van GroenLinks is geweest en niet al in het concept-Catshuisakkoord
heeft gestaan.

Impopulaire maatregelen: we zijn er erg voor, maar nu eventjes niet. En we zijn
er natuurlijk erg voor als ze derden betreffen. Heel erg voor zelfs. Dezelfde
politici die niet meer aan hun grote woorden van eind april herinnerd willen
worden, weten precies wat de Grieken moeten doen. En wel meteen, en zonder
tegensputteren graag.

Maar bij wat de gewone Griek geacht wordt nu gewillig aan verarming te
ondergaan, verbleekt elke woede over de forensentaks als geneuzel. Nu reeds
spelen echter deze relatief bescheiden Haagse bezuinigingen SP en PVV in de
kaart wat er met Atheense bezuinigingen bij ons electoraal zou gebeuren, laat
zich raden.

Op het moment dat ik dit schrijf, moeten de Grieken nog gaan stemmen. Maar ook
als de middenpartijen het straks net winnen, rekent Brussel zich ten onrechte
rijk. De woede bij veel Grieken is groot en wat Syriza wil, is misschien
onhaalbaar, maar niet onredelijk.

IMF-baas Christine Lagarde merkte recent op dat alle Grieken gewoon
inkomstenbelasting moeten gaan betalen. Daar zit wat in, maar het zou haar
geloofwaardigheid ten goede komen wanneer zij het zelf eveneens zou doen. Dat is
ook in Nederland een moreel kernprobleem: een van de samenleving losgezongen
sociaal-economische elite, die precies weet wat gewone burgers moeten inleveren
om de euro te redden, maar zich aan elke eigen bijdrage daaraan weet te
onttrekken.

Dat is een niet onsubstantieel deel van de grootverdieners die volgens sommige
columnisten vooral niet extra mogen worden belast. Zoals Griekse megareders die
nu Syriza aan hun totale belastingvrijstelling een einde wil maken meteen
dreigen naar belastingparadijzen te verkassen.

Ook Bernard Wientjes meet vaak met twee maten als hij loonmatiging voor Henk en
Ingrid eist teneinde de bedrijfswinst niet in gevaar te brengen. Want nooit hoor
je hem over loonmatiging voor de graaiende top. Het gajes van het slag Rijkman
Groenink, Ewoud Kist en Erik Staal gaat zo steeds vrijuit. Die hebben hun
zaakjes juridisch goed dichtgetimmerd en zich voor de fiscus ongrijpbaar
gemaakt.

Maar als de officiële rechtsorde daardoor niet langer met een elementair gevoel
van rechtvaardigheid spoort, ontstaat een explosief politiek klimaat. In
Griekenland hebben we dat nu. Nergens staat geschreven dat de rest van Europa
daar immuun voor is.

Thomas von der Dunk

LOAD-DATE: June 17, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              126 of 200 DOCUMENTS



                                 de Volkskrant

                             16 juni 2012 zaterdag

Bedriegen en uitmelken hoort er gewoon bij

BYLINE: Door Peter Giesen Foto's Daniel Rosenthal

SECTION: Het Vervolg; Blz. 4

LENGTH: 1892 woorden


achtergrond In Griekenland wordt zondag opnieuw een parlement gekozen. De
slechte economische postie van het land staat bij de verkiezingen centraal, maar
het echte probleem, dat van het elkaar baantjes toeschuiven, wordt angstvallig
gemeden. 'Voor echte verandering heb je een generatiewisseling nodig.' Door
Peter Giesen Foto's Daniel Rosenthal

De Griekse minister van Financiën George Papaconstantinou stuitte in 2009 op een
afdeling van 270 mensen die belast waren met het digitaliseren van foto's van
het mooie Griekse landschap. Helaas hadden ze geen van allen verstand van
fotografie. Ze waren kapper, loodgieter of boekhouder, maar in elk geval geen
fotograaf.

Dat deed er ook niet toe. Het interesseerde niemand of de foto's ook echt
gedigitaliseerd werden. De 'fotografen' waren slechts aan een rustig baantje
geholpen omdat zij en waarschijnlijk hun hele familie op de regerende partij
hadden gestemd. Een typisch geval van cliëntelisme of rousfeti, zoals de Grieken
zeggen. In Griekenland is de staat een machine die banen en andere gunsten
uitdeelt aan de kiezers. Het algemeen belang komt op de tweede plaats.

Zondag gaan de Grieken opnieuw naar de stembus. In de media staan economische
vragen centraal: krijgen de Grieken hun begroting op orde, zullen zij hun
schulden terugbetalen? Maar veel belangrijker is de onderliggende politieke
vraag, zegt Dafne Halikiopoulou, een Griekse docent politicologie aan de London
School of Economics. Zijn de Grieken bereid te breken met een systeem van
cliëntelisme en corruptie? Willen ze van Griekenland een moderne staat maken,
met een veel kleinere overheid, een onpartijdige bureaucratie, een samenleving
die verdienste beloont in plaats van relaties en familiebanden? Alleen dan is
economische groei mogelijk en kan Griekenland in de euro blijven.

Corrupt systeem

Voorlopig ziet het er nog niet erg naar uit, zegt Halikiopoulou. 'De Grieken
zijn boos. Maar ze zijn niet boos over een corrupt systeem, ze zijn boos dat ze
niet langer door het systeem worden bevoordeeld.' De 'oude' partijen PASOK en
Nea Demokratia zeggen dat ze willen veranderen, maar zijn helemaal met het
bestaande systeem vergroeid. Ook de nieuwe uitdagers lijken niet radicaal met
het verleden te willen breken. Het linkse Syriza maakt een goede kans morgen te
winnen. In de beste Griekse tradities blinkt de partij uit in populistische
retoriek en onhaalbare beloften, zoals het verhogen van het minimumloon en het
terugdraaien van pijnlijke bezuinigen. Niet voor niets is de partij populair
onder ambtenaren. In het Griekse psychodrama vertegenwoordigt zij eerder de
laatste fase van de ontkenning dan een frisse nieuwe start. 'Syriza telt ook
veel ex-politici van PASOK, die het zinkende schip hebben verlaten', zegt
Halikiopoulou.

Het cliëntelisme heeft Griekenland enorme schade toegebracht. De opgeblazen
ambtenarij is niet alleen veel te duur, maar ook ineffectief. Burgers en
bedrijven worden van het kastje naar de muur gestuurd. Dat is ook precies de
bedoeling. Een ondoorzichtige bureaucratie geeft politici de kans om te
interveniëren ten gunste van hun klanten. En ambtenaren kunnen een centje
bijverdienen. Als je extra betaalt, komt het rijbewijs veel sneller of word je
wel fatsoenlijk geholpen in het staatsziekenhuis. In 2009 kocht 13,5 procent van
de Grieken een ambtenaar om, blijkt uit onderzoek van Transparency
International. Gemiddeld waren zij 1.355 euro kwijt. De Griekse samenleving
staat niet alleen voor een economisch, maar ook voor een moreel bankroet, stelde
financieel journalist Michael Lewis in zijn boek Boomerang.

Cliëntelisme komt vooral voor in economisch achtergebleven gebieden. Griekenland
is altijd een arm land geweest, waarin de staat met zijn belastingopbrengsten
als een interessante inkomstenbron werd gezien. Aan het einde van de 19de eeuw
had Griekenland al 214 ambtenaren per 10 duizend inwoners, tegenover 176 in
Frankrijk, 126 in Duitsland en 73 in Groot-Brittannië. Tegelijkertijd werd de
staat gewantrouwd en verafschuwd. Vaak wordt die houding verklaard uit de lange
Ottomaanse overheersing. De staat, dat waren de Turken, die je rustig mocht
bedriegen en uitmelken. Na de Griekse onafhankelijkheid in 1832 werd die houding
voortgezet. 'In Griekenland wordt het als oneervol gezien om de regels te
gehoorzamen', zei hoogleraar economie Stavros Katsios tegen de Wall Street
Journal.

Militaire dictatuur

Na het einde van de militaire dictatuur in 1974 werd het cliëntelisme
geperfectioneerd door moderne politieke partijen. Het land ontspoorde in de
jaren tachtig onder PASOK-premier Andreas Papandreou. Griekenland werd lid van
de Europese Unie, maar werd geen moderne Europese democratie. Het gebruikte de
Europese subsidies juist om nog meer gunsten aan zijn burgers uit te delen. Het
feest begon pas echt toen Griekenland tot de euro toetrad en de rente sterk
daalde. Het land werd volgepompt met goedkope leningen ook door Noord-Europese
banken die een kwalijke rol speelden. Op die manier werd de levensstandaard
kunstmatig verhoogd. Ondertussen steeg de staatsschuld van 34 procent in 1981
tot 133 procent in 2010. De eurocrisis maakte een einde aan dit piramidespel.

Kritische reflectie

Sindsdien lijdt de Griekse bevolking. De werkloosheid bedraagt meer dan 20
procent, veel mensen leverden 20 procent in van hun toch al niet zo hoge salaris
700 tot 800 euro was heel gewoon. Van kritische reflectie is echter nauwelijks
sprake, zegt Dafne Halikiopoulou van de London School of Economics. 'De
politieke partijen zeggen wel dat ze tegen corruptie zijn. Vooral de
extreem-rechtse Gouden Dageraad maakt er een speerpunt van. Maar het is allemaal
populistische retoriek. Het is 'zij', de corrupte politici tegen 'wij', de
eerlijke, hardwerkende Grieken. Maar in werkelijkheid hebben ook gewone Grieken
jarenlang van het systeem geprofiteerd.'

Kleine ondernemers

Zolang ze er baat bij hadden, stemden de kiezers massaal op de corrupte
partijen. Niet alleen de rijke Grieken ontdoken de belasting, maar ook de
talloze kleine ondernemers en iedereen die ook maar de kans kreeg. In een
verkiezingsjaar was het altijd gebruikelijk om geen belastinginspecteurs op pad
te sturen, vertelde minister van Financiën Papaconstantinou tegen journalist
Michael Lewis.

Als een regering impopulaire maatregelen wilde nemen, gooiden de vakbonden het
land plat. Zelfs Andreas Papandreou, voor veel waarnemers een van de grote
boosdoeners in dit verhaal, kwam al in 1985 tot de conclusie dat zijn beleid van
gunsten uitdelen financieel onhoudbaar was. Hij besloot de lonen te bevriezen en
kondigde een flink pakket van bezuinigingen aan. Onder druk van de vakbonden
haalde hij echter bakzeil. Uiteindelijk verhoogde hij de lonen zelfs, met de
plechtige verklaring dat 'het volk superieur is aan de instituties'. In 1990
wilde premier Mitsotakis van Nea Demokratia bezuinigen. Hij werd niet herkozen.

'Het cliëntelisme is diep geworteld in de Griekse cultuur', zegt Dafne
Halikiopoulou. 'Daarom is er ook zo weinig verzet tegen geweest. Bij veel
privébedrijven gaat het niet anders. Je wordt aan een baan geholpen, omdat je
vriend of familie bent.' Griekenland bevindt zich nog altijd in een Catch
22-situatie: om het cliëntelisme te doorbreken, is economische ontwikkeling
nodig. Maar zo lang het cliëntelisme regeert, zal de economie zich niet
ontwikkelen.

De ontkenning van de realiteit wordt sterk in de hand gewerkt door het extreme
nationalisme van Griekenland. 'De Grieken hebben een underdog-cultuur', zegt
Halikiopoulou. 'Wij zijn het kleine, dappere volk dat de koloniale overheersers
trotseert. Eerst de Turken, nu de Duitsers.' De underdog voelt zich slachtoffer,
zijn problemen zijn altijd de schuld van een ander.

'Voor echte verandering heb je een generatiewisseling nodig', zegt
Halikiopoulou. 'Helaas gaan veel jonge, goed opgeleide Grieken naar het
buitenland, omdat ze in eigen land geen toekomst zien.'

Cliëntelisme is op allerlei manieren schadelijk voor de productiviteit

Er zijn twee Europa's, schreef politiek filosoof Francis Fukuyama onlangs in het
tijdschrift The National Interest: een cliëntelistisch Zuiden en een
niet-cliëntelistisch Noorden. Cliëntelisme is het sterkst in Griekenland, daarna
volgt Italië, vooral het zuiden van Italië. Spanje en Portugal worden als minder
cliëntelistisch gezien, al is het verschijnsel daar zeker niet afwezig.

Het overleven van de euro is niet alleen afhankelijk van begrotingsdiscipline.
Een muntunie wordt onhoudbaar als de verschillen in productiviteit tussen de
verschillende landen te groot zijn. Cliëntelisme is op allerlei manieren
schadelijk voor de productiviteit. In Griekenland en Italië is de publieke
sector te groot, omdat kiezers met banen zijn beloond. De uitgedijde
bureaucratie is bovendien nadelig voor het ondernemingsklimaat. In landen als
Griekenland en Italië wordt concurrentie aan banden gelegd door de toegang tot
bepaalde beroepen zoals apothekers in Italië en vrachtwagenchauffeurs in
Griekenland te beperken. Cliëntelistische landen zijn ook geneigd een oogje
dicht te knijpen als er belasting moet worden geïnd. Deze praktijken ondermijnen
ook de bereidheid van Noord-Europese burgers om financieel bij te springen in
Zuid-Europa.

Hoe taai het cliëntelisme kan zijn, blijkt uit de recente Italiaanse
geschiedenis. Na de Tweede Wereldoorlog domineerden de christen-democraten, die
in Zuid-Italië op grote schaal gunsten verleenden in ruil voor stemmen. In 1992
implodeerde het politieke systeem, na een reeks schandalen rond corruptie en
samenwerking met de mafia. Silvio Berlusconi beloofde een nieuwe start, een
Angelsaksische koers die zou breken met de oude vriendjespolitiek en ruim baan
zou maken voor hardwerkende ondernemers. Uiteindelijk gebruikte hij de staat om
zichzelf en zijn vrienden te bevoordelen. Nieuwe politiek werd oude politiek,
maar dan met andere begunstigden.

'Cliëntelisme is het sterkst in Zuid-Italië, waar burgers verder weinig
mogelijkheden hebben', zegt Bertjan Verbeek, Italië-kenner en hoogleraar
politicologie aan de Radboud Universiteit in Nijmegen.

'In een gebied als Calabrië worden aubergines en olijven verbouwd, verder is er
weinig bedrijvigheid. In zulke gebieden heb je vaak een heel hiërarchische
structuur, waarin grootgrondbezitters de dienst uitmaken. Gewone burgers hebben
weinig kans op sociale mobiliteit. Wie vooruit wil, moet zich wenden tot de
lokale machthebbers', zegt Bertjan Verbeek. 'In Noord-Europa had je van oudsher
meer grote steden, met een open economie en een middenklasse die meer
mogelijkheden heeft.'

Ook het katholicisme wordt vaak als een factor gezien. De katholieke visie op
sociale ordening is hiërarchischer dan die van het noordelijke protestantisme.

De wens tot verandering lijkt in Italië sterker dan in Griekenland. Premier
Monti heeft een ruim mandaat, ook omdat veel Italianen bang zijn voor 'Griekse
toestanden'. 'Daarnaast heb je de beweging rond komiek Beppe Grillo. Die heeft
in een aantal steden burgemeesters en wethouders die zeggen dat ze het echt
anders willen doen. Ik ben benieuwd wat dat oplevert', zegt Verbeek.

'Je kunt cliëntelisme het beste doorbreken door meer sociale mobiliteit te
creëren. Zo bevrijd je mensen uit die hiërarchische relaties. Maar in tijden van
crisis is dat natuurlijk moeilijk.'

Ook gewone Grieken hebben jarenlang van het systeem geprofiteerd

Het wordt als oneervol gezien om de regels te gehoorzamen

LOAD-DATE: June 15, 2012

LANGUAGE: DUTCH; NEDERLANDS

GRAPHIC: Straatbeeld in de Griekse hoofdstad Athene (boven) en een ambtenaar van
de Griekse nationale bank.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              127 of 200 DOCUMENTS



                                 de Volkskrant

                              9 juni 2012 zaterdag

'Economische groei moet niet de enige maatstaf zijn'

BYLINE: Door Peter Giesen

SECTION: Het Vervolg; Blz. 6

LENGTH: 2484 woorden


interview Martha Nussbaum is een filosoof voor gewone mensen. Ze komt op voor de
achtergestelde groepen. Welvaart is iets anders dan menselijke ontwikkeling,
leerde ze van reizen in haar favoriete land India. 'Dat is een laboratorium voor
mijn filosofische opvattingen.' Door Peter Giesen

De 65-jarige filosoof Martha Nussbaum ziet er afgetraind uit, een power girl in
een oogverblindend kort paars jurkje. Nussbaum is een fitnessfanaat, die in
conditie blijft om een moordend werkschema vol te houden. Ze schrijft bijna elk
jaar een boek, ze trekt de wereld rond om haar boodschap te verkondigen, met een
enorme gedrevenheid. 'Ik ben blij dat ik in een land woon waar je niet verplicht
met pensioen hoeft', zegt ze.

Bloedserieus beitelt ze haar zinnen, zonder een spoor van twijfel. Een
feministische liberal, hoogleraar recht en ethiek aan de Universiteit van
Chicago, de stad van Barack Obama, voor wie ze ook campagne voerde. Ze is even
in Amsterdam voor de promotie van haar nieuwe boek Mogelijkheden scheppen, een
pleidooi voor een andere benadering van ontwikkelingshulp.

Nussbaum wordt gezien als een van de grootste levende filosofen van de Verenigde
Staten. Ze heeft veel geschreven over de filosofie van emoties. Anders dan
sommige rationele filosofen geloven, zijn emoties geen willekeurige gevoelens
die ons stuurloos en afhankelijk maken, aldus Nussbaum. Emoties weerspiegelen
wat we belangrijk vinden.

Mogelijkheden scheppen past in een andere, meer activistische lijn in haar werk.
Nussbaum heeft een hekel aan filosofie die alleen begrijpelijk is voor een
selecte kring van intellectuelen, naar eigen zeggen als reactie op een elitaire
opvoeding als kind van een welgestelde advocaat aan de Amerikaanse Oostkust. Ze
wil relevant zijn, vooral voor achtergestelde groepen als vrouwen, armen en
homo's. Al in de jaren tachtig werkte ze met de Indiase econoom en latere
Nobelprijswinnaar Amartya Sen aan een andere manier om naar ontwikkeling te
kijken. Hun 'vermogensbenadering' was minder gericht op economische groei, en
meer op de ontwikkeling van de vermogens capabilities van individuele burgers.
Mogelijkheden scheppen is een verdere uitwerking van deze aanpak.

Vaak komt economische groei helemaal niet ten goede aan gewone burgers in arme
landen, maar aan buitenlandse investeerders en de lokale elite, aldus Nussbaum.
Belangrijker dan een eenzijdige economische ontwikkeling is de 'menselijke
ontwikkeling'. Hebben individuen een behoorlijke levensverwachting? Kunnen ze
naar school? Hebben ze vrijheid van godsdienst en meningsuiting? Kunnen ze zich
beschermen tegen (seksueel en huiselijk) geweld? In haar boek formuleert
Nussbaum tien van zulke vermogens, die ook gemeten kunnen worden, waardoor de
menselijke ontwikkeling van een land in kaart gebracht kan worden.

'Vaak is gedacht: als er economische groei is, sijpelt die naar beneden door.
Dan komen de andere dingen die we belangrijk vinden vanzelf. Maar dat is niet
zo. Kijk naar landen als China en Singapore: economische groei leidt niet
automatisch tot vrijheid van godsdienst en meningsuiting.' Zelf gaat ze elk jaar
naar India, een interessant land voor vergelijkend onderzoek, omdat deelstaten
hun eigen beleid kunnen voeren. 'In sommige deelstaten groeit de economie zonder
dat het onderwijs en de gezondheidszorg verbetert, in andere deelstaten zijn
onderwijs en zorg verbeterd zonder dat de economie groeit.'

Hoewel het economische denken nog altijd dominant is, heeft het werk van
Nussbaum en Sen een grote invloed. Zo werden hun ideeën deels overgenomen in de
Human Development Index van de Verenigde Naties, een index die niet alleen naar
inkomen kijkt, maar ook naar levensverwachting en onderwijs. Ook hieruit blijkt
dat welvaart iets anders is dan menselijke ontwikkeling. De Verenigde Staten
zijn het rijkste land ter wereld, maar staan pas op de twaalfde plaats op de
ranglijst van menselijke ontwikkeling.

Het is duidelijk dat economische groei niet vanzelf naar beneden sijpelt.
Anderzijds is het moeilijk voorstelbaar dat arme landen zich kunnen ontwikkelen
zonder economische groei, zeker op wat langere termijn.

'Ik heb ook niets tegen economische groei. Waartegen ik protesteer is dat
economische groei de enige maatstaf is.'

Is het bevorderen van de vermogens van individuele burgers niet veel lastiger
dan het bevorderen van economische groei?

'Het is in elk geval moeilijker te meten. Mensen meten nu eenmaal graag dingen
die gemakkelijk te meten zijn, zoals het bruto nationaal product.'

De economie kun je stimuleren met macro-economische maatregelen. Als je de
vermogens van individuen wilt vergroten, moet je veel sterker in hun privéleven
ingrijpen. Als je de positie van vrouwen wilt verbeteren, moet je vaak strijden
tegen lokale tradities en paternalistische religies.

'Je richt je op de burgers zelf, en hun strijd voor een beter leven. In veel
landen is de regering corrupt. Dan kun je beter geld geven aan
non-gouvernementele organisaties (ngo's) die fatsoenlijke projecten uitvoeren.
Er zijn goede activisten die ook echt vooruitgang boeken. In India, het land dat
ik zelf het beste ken, heb je bijvoorbeeld de Self-Employed Women's Association
(SEWA). Ze hebben een programma voor microkredieten aan vrouwen, ze geven
onderwijs, ze bieden kinderopvang, ze stimuleren de politieke bewustwording van
vrouwen.'

Mogelijkheden scheppen begint met het verhaal van Vasanti, een vrouw van begin
dertig uit de Indiase deelstaat Gujarat. Haar man was verslaafd aan drank en
gokken. Toen het huishoudgeld op was, liet hij zich steriliseren om de bonus op
te strijken die de regering van Gujarat hiervoor uitkeerde, in het kader van een
programma om de bevolkingsgroei te beteugelen. Hierdoor kwam Vasanti nog meer
alleen te staan, omdat ze geen kinderen had om haar te helpen. Toen haar man
haar steeds vaker mishandelde, keerde ze terug naar haar familie, berooid,
zonder werk en huisvesting.

De Self-Employed Women's Association gaf haar een microkrediet, waarmee ze een
bedrijfje in naaiwerk kon opzetten. Ze kreeg scholing, werd politiek bewust en
begon een actie tegen huiselijk geweld. De bijdrage van Vasanti aan het bruto
nationaal product van India is uiterst bescheiden. In menselijk opzicht heeft ze
echter een enorme ontwikkeling doorgemaakt.

De vermogensbenadering draait echter niet om het subjectieve welzijn van vrouwen
als Vasanti. Geluk is een dubieuze maatstaf, vindt Nussbaum. Ze ziet er ook
niets in het bruto nationaal product te vervangen door een bruto nationaal
geluk, zoals sommige denkers voorstellen. In arme landen leren veel mensen leven
met hun tweede rangsstatus door zichzelf wijs te maken dat ze het helemaal nog
niet zo gek hebben getroffen. Het heeft weinig zin te streven naar zaken die
onbereikbaar lijken of waarvan iemand zich niet eens bewust is. Vasanti was
helemaal niet ontevreden over haar ongeletterdheid of haar uitsluiting van
politieke participatie, totdat ze de activisten van de SEWA tegenkwam.

India is een belangrijke inspiratiebron voor Martha Nussbaum. Toen ze over
vrouwen en ontwikkeling schreef, merkte ze dat feministische onderzoekers vaak
te hooi en te gras voorbeelden uit China, Iran en andere derdewereldlanden
gebruikten, zonder diepgaande kennis van die landen. Daarom wilde ze ten minste
één niet-westerse samenleving goed leren kennen. Ze raakte gefascineerd door
India, mede vanwege haar samenwerking met Amartya Sen.

'India is een laboratorium voor mijn filosofische opvattingen', zegt ze. 'Ik zie
er de kwesties waarvoor mensen vechten. India verschaft me een waardevol
tegenwicht voor de exclusieve nadruk op de westerse samenleving, maar ook een
tegenwicht voor de simplistische stereotiepen over de derde wereld. Ik heb er
een hekel aan als mensen zeggen: o, die primitieve mensen, geen wonder dat ze zo
veel problemen hebben. Worden vrouwen in India zo vaak mishandeld? Wel, zeg ik
dan, uit onderzoek is gebleken dat 18 procent van de Amerikaanse vrouwen ooit is
verkracht, meestal door een bekende.'

Natuurlijk zijn Amerikaanse vrouwen beter af dan Indiase. Maar Nussbaum verzet
zich tegen een zwart-witbeeld: ook Amerika heeft zijn problemen, terwijl India
op talloze punten spectaculaire vooruitgang boekt.

'India heeft zo veel vruchtbare ideeën, heeft zo veel dingen goed gedaan. Als
filosoof heb ik twee grote helden, John Stuart Mill en Jawaharlal Nehru, de
eerste premier van India. Nehru was strikt genomen geen filosoof, maar wel een
denker over politiek en democratie. Hij had een diepzinnige visie op menselijke
wezens, een gevoel voor hoe je je moet gedragen als leider, als je een natie
wilt leiden uit een enorme armoede en ongelijkheid. Door Nehru's integriteit en
onbaatzuchtigheid leidde hij de natie op een manier waardoor gewone burgers het
vertrouwen kregen dat de India voor iedereen was. Je kunt die erfenis tot op de
dag van vandaag zien. Ik bracht ooit een bezoek aan Sonia Gandhi. In de
antichambre zag je mensen van alle sociale klassen op simpele rieten stoelen op
een kale vloer.'

De familie Gandhi heeft zichzelf toch ook behoorlijk bevoordeeld.

'Dat klopt, dat is niet goed. Het is begonnen met Nehru's dochter, Indira
Gandhi, die haar eigen zoons meer vertrouwde dan anderen. Maar Nehru zelf was
een groot leider die India vanuit een toestand van onderhorigheid naar
zelfvertrouwen en democratie leidde. Dat is ook de bron van het verschil tussen
India en Pakistan. India is een bloeiende democratie, hoeveel problemen het ook
heeft, Pakistan is een verschrikkelijke chaos. Volgens mij komt dat door de
persoonlijkheid van de leiders.'

Volgens veel mensen zit het verschil eerder in het feit dat Pakistan een
moslimstaat is.

'Er wonen meer moslims in India dan in Pakistan. Het verschil zit in Mohammed
Jinnah, de stichter van Pakistan. Hij interesseerde zich totaal niet voor de
armen. In Richard Attenborough's film Gandhi zit een veelzeggend en correct
portret van Jinnah. Als Gandhi zijn eerste grote toespraak houdt over de armen
in India, zit Jinnah er diep verveeld bij, in zijn elegante Harris tweedjasje en
zijn onberispelijke kapsel. Hij gaf het voorbeeld: de rijken zorgen voor
zichzelf en geven niets om de armen.

'Dat verschil was heel vroeg zichtbaar. Als mijn Indiase vrienden iets zien dat
ze pronkzuchtig of overdreven luxueus vinden, zeggen ze: dat is typisch iets dat
je in Pakistan zou zien. Toen ze me thuis bezochten, zeiden ze dat zelfs van
mijn meubels. Toen ik zei dat ik ze van mijn grootmoeder had gekregen, vonden ze
het goed. Ik hoefde ze ook weer niet in stukken te zagen.

'Vanaf het begin was het onderwijs in Pakistan vreselijk. Wat gebeurt er dan:
conservatieve geestelijken gingen koranscholen stichten. Vaak waren dat de enige
plaatsen waar je onderwijs kon krijgen. Daardoor is een deel van de bevolking
geradicaliseerd. Maar dat zegt niets over 'de' islam, alleen over een bepaalde
sekte binnen de islam. Kijk naar Bangladesh, dat oorspronkelijk bij Pakistan
hoorde. Dat land is heel arm, maar de regering heeft een veel progressievere
koers gevolgd op het gebied van armoedebestrijding en onderwijs.'

Maar in de Indiase samenleving is toch ook heel veel ongelijkheid?

'Natuurlijk, maar veel minder dan vroeger. Nu kan 60 procent van de mensen lezen
en schrijven, ten tijde van de onafhankelijkheid in 1948 was dat maar 20
procent. Het onderwijs had overigens beter aangepakt kunnen worden. De corruptie
in staatsscholen is een groot probleem. Daarom sturen ambitieuze mensen hun
kinderen naar privéscholen, zelfs mensen die tamelijk arm zijn. Maar ook de
goedkoopste privéscholen doen het beter dan de staatsscholen, waar de vakbonden
zo sterk zijn dat leraren nauwelijks iets uitvoeren.'

In Mogelijkheden scheppen ligt de nadruk op armere landen, maar de
vermogensbenadering is even goed van toepassing op het rijke Westen. In feite
zijn 'alle landen ontwikkelingslanden', aldus Nussbaum. Ook in het Westen valt
nog veel te verbeteren. Sommige mensen zijn onvoldoende in staat om volwaardig
aan de samenleving deel te nemen, bijvoorbeeld door een lichamelijke en
geestelijke handicap. In dat geval moet de overheid zich inspannen om hun
vermogens op peil te brengen.

'Uiteindelijk moet iedereen op de hele wereld boven een bepaalde drempel
uitkomen. De Verenigde Staten kennen veel huiselijk geweld. Gelijke toegang tot
de gezondheidszorg, daar scoren de VS als een van de slechtste landen. De
levensverwachting in Harlem in New York is even hoog als die in de Indiase
deelstaat Kerala.'

Is er ook een grens aan het bevorderen van vermogens? De staat is geen
geluksmachine, zei de Nederlandse premier Rutte.

'Nee, geluk is afhankelijk van je eigen ideeën over geluk. Die zijn voor
iedereen verschillend. De overheid moet alleen zorgen voor de basisvoorwaarden.
Die moet je mensen geven, verder moeten mensen het zelf doen.'

Hoe ver moet de overheid daarin gaan?

'Tamelijk ver. Als je de ongelijkheid in het onderwijs wilt corrigeren, moet je
heel jong beginnen, nog voor de kleuterschool. Mijn collega James Heckman,
Nobelprijswinnaar economie, heeft dat aangetoond. Het hoeft niet eens zo duur te
zijn. Als je de criminaliteit daardoor kunt terugdringen, bespaar je enorm op de
sociale kosten van de misdaad en de kosten voor het gevangeniswezen.'

Maar is dat echt aangetoond? Ik ken ook veel onderzoek waaruit blijkt dat
voorschoolse educatie helemaal niet zo effectief is.

'Het is aangetoond, natuurlijk voor kleine groepen. Je kunt geen experimenten
doen met de hele bevolking. Maar je moet geen oppervlakkige projecten doen, je
moet echt tot die gezinnen en hun omgeving doordringen, op heel jonge leeftijd.
Daarbij moet je niet alleen de cognitieve vaardigheden aanpakken, maar ook de
emotionele, zoals aandacht, toewijding en doorzettingsvermogen.'

Maar worden mensen niet afhankelijk van de verzorgingsstaat, als je zo diep in
hun leven doordringt?

'We zijn het er toch over eens dat mensen niet behoren te vechten voor een
behoorlijke startpositie in het leven? De meeste mensen zien dat ook en bereiden
hun kinderen voor op de samenleving, als liefhebbende ouders. Maar als het om
andermans kinderen gaat, die een veel slechtere uitgangspositie hebben, wordt er
opeens gezegd: ze worden afhankelijk van welfare. Ik geloof daar niet in.'

Martha Nussbaum: 'De overheid moet alleen zorgen voor de basisvoorwaarden.
Verder moeten de mensen het zelf doen.' Foto Joost van den Broek / de Volkskrant

1947

geboren in New York

1969

bachelor in theaterwetenschap en klassieke talen

1972

master in de filosofie aan Harvard

1975 gepromoveerd aan Harvard, getrouwd met Alan Nussbaum, bekeerd tot jodendom,
daarna docent aan Harvard, Brown en Oxford

1986-1993 onderzoeksadviseur bij World Institute of Development Economics
Research, werkte samen met econoom Amartya Sen

1987 gescheiden van Alan Nussbaum

1995 hoogleraar recht en ethiek in Chicago

Mogelijkheden scheppen. Een nieuwe benadering van de menselijke ontwikkeling.
Uitgeverij Ambo. 22,50 euro.

CV

Geluk is afhankelijk van je eigen ideeën over geluk

LOAD-DATE: June 8, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              128 of 200 DOCUMENTS



                                 de Volkskrant

                              8 juni 2012 vrijdag

Weinig actuele dans met publiek Recensies

BYLINE: Mirjam van der Linden

SECTION: V Opening; Blz. 11

LENGTH: 484 woorden


Dans

JJJJJ

City of Abstracts

City of Abstracts, een installatie van William Forsythe.

6/6 Centraal Station en Centrale Bibliotheek, Amsterdam, nog t/m 28/6.

Ongemerkt worden passanten in het CS deel van Forsythes beroemde
installatiekunst.

Het gros van de mensen heeft niet eens in de gaten dat hun lijf als een
uitgerekte kauwgomsliert door de hal van het Centraal Station golft. Ze zijn op
weg, gehaast, kijken eerder naar de grond dan naar het scherm boven de
boekwinkel waarop live beelden van passanten verschijnen. Zo worden ze niet
alleen ongevraagd maar ook ongemerkt deel van City of Abstracts (2000), een
installatie van de wereldberoemde choreograaf William Forsythe.

Hetzelfde euvel geldt in de hal van de Centrale Bibliotheek, even verderop: daar
hangt een scherm net voor de uitgang, alleen goed zichtbaar als je de roltrap
afkomt. Wie de blik wél omhoog laat gaan, grijnst gegarandeerd, en begint in het
beste geval de hal uit en weer in te lopen, rondjes te draaien, te springen,
daarbij pogend het zachte, stroperige golven te imiteren. Zelfs de drie agenten
die komen aankuieren, vallen uit hun rol.

Het videoprogramma dat Forsythe heeft laten ontwikkelen, zorgt dat elke beweging
die je maakt, wordt uitgerekt en verdraaid met een vertraging. Dus áls je bent
gaan stilstaan om te kijken, zie je jezelf op een gegeven moment de stationshal
in zoeven. Je lichaam helt licht naar voren, lijkt je hoofd achterna te snellen,
wordt langer en langer, tot je benen als wapperende linten in de verte
verdwijnen en jouw fysieke aanwezigheid is verworden tot een abstracte lijn die
zich door de ruimte kronkelt en vermengt met de 'sporen' van anderen.

Forsythes omvangrijke oeuvre bestaat behalve uit dansvoorstellingen ook uit
installaties. Hij maakt ze voor musea en de openbare ruimte en noemt ze
'choreografische objecten'. In zijn filosofie is choreografie (als compositie)
niet per se gebonden aan een (dansers)lichaam en dansbewegingen. Omdat ze in
essentie draait om de relatie tussen ruimte en beweging, kan ze allerlei
gedaanten aannemen. In deze lijn van denken is ook City of Abstracts dans, met '
de gewone man', het publiek, als performer.

Het zijn uitgangspunten die prikkelen in hun openheid en grenzeloosheid.
Bovendien is de abstracte vormentaal die City of Abstracts cre-eert mooi om naar
te kijken. En natuurlijk is het ook gewoon leuk om jezelf als in een lachspiegel
te zien vervormen.

Toch overtuigt de installatie in het kader van Holland Festival 2012 niet. De
locaties zijn niet ideaal en de vertoning is weinig actueel te noemen: de
installatie reist al twaalf jaar de halve wereld rond, het gedachtengoed van het
publiek als performer is inmiddels gemeengoed. Forsythe als beeldend kunstenaar
is hier nauwelijks bekend. Een substantiëlere presentatie, bijvoorbeeld in de
vorm van een nieuwe opdracht, had meer toegevoegd.

Zelfs de drie agenten die komen aankuieren, vallen uit hun rol

LOAD-DATE: June 7, 2012

LANGUAGE: DUTCH; NEDERLANDS

GRAPHIC: Passanten zien hun lichaam als spaghettisliert. Foto Julian Gabriel
Richter.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              129 of 200 DOCUMENTS



                                 de Volkskrant

                              5 juni 2012 dinsdag

Media voeden scepsis over wetenschap

SECTION: Opinie en Debat; Blz. 29

LENGTH: 716 woorden


WETENSCHAP IN DE MEDIA Wetenschap biedt volgens Robbert Dijkgraaf een 'gevoel
van oriëntatie'. Het tegendeel is waar.

Na de politici hebben nu ook wetenschappers hun ivoren torens verlaten en
proberen zij de kloof met de burger te dichten. Grote roerganger is vertrekkend
KNAW-president Robbert Dijkgraaf een aimabele man met een goed verhaal. Hij gaf
op Hemelvaartsdag een college bij De Wereld Draait Door over de oerknal de
oorsprong van het heelal en het leven op aarde. 'Wetenschap', stelde Dijkgraaf
vooraf vast, is voor iedereen en biedt een 'gevoel van oriëntatie'.

Maar is dat zo? En: vergroten we het maatschappelijk draagvlak door een
popularisering van wetenschap via de media? Het tegendeel is waar. Het
vertrouwen in wetenschap neemt alleen maar af in westerse samenlevingen vooral
onder laagopgeleiden.

Mediatisering neemt dat wantrouwen niet weg maar voedt juist de twijfel, de
scepsis en het wantrouwen. Via de media worden mensen onophoudelijk
geconfronteerd met de tegenstrijdigheid van wetenschappelijke claims.
Neurobiologen als Dick Swaab, psychiaters als Bram Bakker en filosofen als Stine
Jensen bestoken ons enthousiast met verschillende verhalen over wie wij in
essentie zijn. Zijn wij ons brein? Zijn wij onze psychische neuroses? Of zijn
wij niet veel meer dan de optelsom van de rollen die wij spelen in het
maatschappelijk leven?

Discussie tussen en binnen disciplines; methodische twijfel over empirische
bevindingen en theorieën zij zijn inherent aan wetenschapsbeoefening. Maar waar
debat voorheen plaatsvond achter de muren van laboratoria en universiteiten,
daar is zij de laatste decennia transparant gemaakt voor het grote publiek.
Kranten, tijdschriften, radio en televisie bestoken ons met tegenstrijdige
onderzoeksresultaten: visolie is goed voor het hart; van visolie krijg je
kanker; opvoeden doe je met empathie; opvoeden doe je met harde hand; het gaat
beter met het klimaat; we stevenen af op een ecologische catastrofe; vaccinaties
tegen de Mexicaanse griep zijn noodzakelijk; zij zijn overbodig of zelfs
gevaarlijk.

Een recent voorbeeld: NRC Handelsblad beweerde op 11 augustus 2011 dat 'uit
onderzoek blijkt' dat Nederlandse jongeren in de topvijf van zware drinkers
zitten in Europa; de Volkskrant doet een duit in het zakje en stelt op 25 april
dit jaar: 'Comazuipen neemt toe'. Een week later, op 2 mei 2012, wijdt de
Volkskrant een artikel aan een onderzoek waaruit 'blijkt' dat het alcoholgebruik
onder Nederlandse jongeren juist daalt en dat zij de meest matige drinkers uit
Europa zijn.

Door de kakofonie van strijdige wetenschappelijke claims zijn hoofdzaken voor
burgers steeds moeilijker te onderscheiden van bijzaken; echt bewijs niet langer
van vals bewijs en feit niet langer van fictie. De media maken dergelijke
tegenstrijdigheden binnen de wetenschappelijke gemeenschap niet alleen
transparant, zij selecteren actief op conflict in plaats van consensus.
Onomstreden feiten zijn niet mediageniek.

En andersom: niets zo goed voor de kijkcijfers als twee klimaatwetenschappers
die elkaar retorisch de hersens inslaan in DWDD, Knevel & van den Brink of Pauw
& Witteman. De conclusie die mensen trekken is dan al snel: 'wetenschap is ook
maar een mening', 'wetenschappers lullen maar wat' en het perspectief van deze
'experts' op de werkelijkheid verschilt niet fundamenteel van dat van de gewone
man.

Het postmodernisme vooral ontwikkeld als kritisch kennistheoretisch perspectief
binnen de wetenschap is een maatschappelijke realiteit geworden. Een soort
pop-postmodernisme. Burgers hebben het niet over wetenschap als een 'beweeglijk
leger metaforen', 'self-referentiële taalspelen' of het eind van de 'grote
narratieven van de Verlichting', maar zij onderkennen wel steeds meer het
perspectivistische karakter van de wetenschap. Zij zien steeds meer in dat
wetenschappelijke kennis verbonden is met tijd, plaats, macht en belangen.

Terug naar Robbert Dijkgraaf: biedt wetenschap een 'gevoel van oriëntatie'? Dat
is naïef verlichtingsdenken gebaseerd op een wensdroom meer gebaseerd op hoop
dan op realiteit. Wetenschap, vooral via de media, kweekt juist een 'gevoel van
desoriëntatie'.

STEF AUPERS is cultuursocioloog aan de Erasmus Universiteit Rotterdam.

Door vele strijdige claims is de conclusie al snel: 'wetenschap is ook maar een
mening'

LOAD-DATE: June 4, 2012

LANGUAGE: DUTCH; NEDERLANDS

GRAPHIC: Robbert Dijkgraaf bij de Wiskunde Olympiade. Foto Evert Elzinga / ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              130 of 200 DOCUMENTS



                                 de Volkskrant

                              4 juni 2012 maandag

GEACHTE REDactie

BYLINE: Willem Hiemstra, Peter Smets, Olivier Willemsen,  Marcel Besselink,
Susanne Kuijpers, Jan Atze Nicolai,

SECTION: Opinie en Debat; Blz. 23

LENGTH: 716 woorden


Crisiswoordvoerster

Het VUmc heeft een crisiswoordvoerster ingehuurd bij Bureau Berenschot na een
inschattingsfout over tv-opnamen van patiënten bij spoedeisende hulp
(Binnenland, 1 juni). Kunnen ze het zelf niet meer? Wat kost dat eigenlijk?
Helaas zullen we dat niet te weten komen. Nu maar wachten op de crisischirurg,
de crisispersoneelsmanager en de crisisschoonmaker. De laatste kan dan mooi de
bezem halen door deze verziekte organisatie.

Willem Hiemstra, Eenrum

Woningnood Aleid Truijdens schetst de treurige woonmarkt in Amsterdam voor jonge
mensen (O&D, 30 mei). Toen ik in de jaren zestig vanuit Venlo in Amsterdam wilde
gaan wonen, kreeg ik met veel moeite een klein zolderkamertje te pakken boven
een beroemde Amsterdamse actrice die het afschuwelijk vond dat de benedenburen
een jongeman een kamer bezorgden boven haar.

Ik had de kamer gekregen via een zakelijke relatie van mijn vader. Mijn latere
vriendin vond vanuit Rotterdam in dezelfde tijd een krot in Amsterdam-Oost, waar
ze voor een woekerprijs achter een oude timmerwinkel mocht komen wonen. Geregeld
via haar werk. Een huis hebben we samen in Amsterdam nooit kunnen bemachtigen.
We zijn vertrokken en kwamen in Enschede terecht. Daar kwam een jongeman uit
Amsterdam bij ons aan de universiteit werken, die zijn gehuurde woningwetwoning
aanhield, onderverhuurde voor een flinke prijs en vervolgens van de winst een
flink deel van de huur in Enschede kon betalen.

Alle jaren daarna hoor ik steeds dezelfde verhalen uit Amsterdam. Nu weer van
kinderen van vrienden en nichtjes die in de stad willen wonen. Iedereen wil er
wonen en niemand komt er tussen zonder gesjoemel of een berg geld. Toch is dat
merkwaardig in een stad die al sinds mensenheugenis geregeerd wordt door linkse
partijen en een links ambtenarencorps. Waarom krijgen die woningcorporaties,
meestal bestuurd door PvdA-coryfeeën, samen met de gemeente het maar niet voor
elkaar om een probleem dat al sinds de Tweede Wereldoorlog bestaat op te lossen?
Ik zou zeggen: Amsterdammers, doe er zelf eens iets aan.

Peter Smets, Amsterdam

Europees

Benieuwd hoe Geert Wilders aan de feestende Henk en Ingrid de onzin van Europa
gaat uitleggen wanneer Nederland Europees kampioen voetbal wordt.

Olivier Willemsen, Amsterdam

Blanco cheque

Ik hoor de heer Wilders voortdurend roepen dat Nederland in het kader van het
ESM een blanco cheque van 40 miljard euro voor de Grieken c.s uitschrijft. Het
kenmerkende van een blanco cheque is echter dat er behalve een handtekening
juist helemaal niets op staat.

Marcel Besselink, Uithoorn

Controversieel

Het CDA en met name de VVD schreeuwden van de week moord en brand toen alle
andere partijen in de Tweede Kamer de Blankenburgtunnel controversieel
verklaarden: dit zou een ramp zijn voor het autoverkeer rond Rotterdam.

Deze partijen kunnen echter opgelucht ademhalen bij het lezen van de rapportage
over de ontwikkeling van de doorstroming op het Rijkswegennet die
Rijkswaterstaat vrijdag publiceerde.

Hieruit blijkt dat de files in de Beneluxtunnel, waarvoor de Blankenburgtunnel
een oplossing had moeten vormen, geen knelpunt van enige betekenis zijn. De
files in de Beneluxtunnel komen niet voor in de file top 10 en ook het aantal
voertuigverliesuren op dat traject was in de eerste vier maanden van dit jaar
marginaal.

Dat alle andere partijen behalve het CDA en de VVD er dus weinig heil in zien om
1 miljard euro uit te geven aan een snelweg als oplossing voor een niet bestaand
probleem, die bovendien enorme schade toebrengt aan natuur, recreatie en
landschap is volkomen terecht.

Nu de Blankenburgtunnel voorlopig in de ijskast is geparkeerd, kan er dus
gezocht worden naar een oplossing die zowel de bereikbaarheidsproblemen als de
leefbaarheidsproblemen in de regio wel ten goede komt.

Susanne Kuijpers, Berkel en Rodenrijs

Rationeel

Eurobonds zijn zo gek nog niet als bijdrage aan de economie van Europa: lage
rente en meer dynamiek in heel Europa. Maar Nederland en Duitsland willen er
niet aan. 'We moeten de druk op de zuidelijke landen hoog houden', aldus de
beide regeringen. De zondebokken Spanje en Griekenland moeten uit populistische
overwegingen goed in beeld blijven. Wanneer staan er weer eens Nederlandse én
Europese politici op die niet handelen vanuit emotie en rancune, maar gewoon
rationeel?

Jan Atze Nicolai, Groningen

LOAD-DATE: June 3, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              131 of 200 DOCUMENTS



                                 de Volkskrant

                              2 juni 2012 zaterdag

België wil maar geen echte natie worden

SECTION: Boeken; Blz. 6

LENGTH: 927 woorden


Geschiedenis Voor 1830 was er geen België en ook daarna ontbrak elk nationaal
besef. Alles draait om de taalstrijd. Door Marcel Hulspas

In de winter van 1813 beleefden de Zuidelijke Nederlanden hun Stunde Null. Zo'n
moment waarin het verleden van geen enkel belang meer is, maar waarin ook
niemand enig benul heeft van wat de toekomst zou moeten zijn. Napoleon was die
winter bij Moskou verslagen en op de vlucht geslagen. In Holland was ten minste
nog sprake van enig nationalistisch elan. Een paar Amsterdamse regenten
organiseerden op 15 november zoiets als een opstandje, en twee weken later
arriveerde de zoon van de laatste stadhouder op het strand van Scheveningen. Hij
zou de Nederlandse koning Willem I worden. Daarmee was dáár de eer een beetje
gered. Maar in het Zuiden?

Het Zuiden was een eeuw lang Oostenrijks geweest maar Oostenrijk wilde dolgraag
van die verarmde uithoek af. Wat dan? Uiteindelijk besloot het Congres van Wenen
dat de Zuidelijke Nederlanden maar bij dat nieuwe koninkrijk Nederland moest
worden gevoegd. Zo zou een sterke staat kunnen ontstaan die Frankrijk vanuit het
noorden in bedwang hield. Maar vijftien jaar later liep dat verstandshuwelijk
uit op een bittere scheiding. In het zuiden was de industrie opgebloeid, mede
dankzij het economisch beleid van Willem I. Het Zuiden leverde de inkomsten,
maar ondertussen hielden Willem en zijn noorderlingen de bestuurlijke touwtjes
strak in eigen hand. Dit keer brak er wél een opstand uit. De Hollanders moesten
eruit! Maar verder? De grootmachten kwamen opnieuw bijeen en namen zuchtend een
uniek besluit. Ze schiepen een totaal nieuw land: België. En ze spraken met
elkaar af dat niemand het mocht inpikken.

De Belgische historicus Rolf Falter noemt zijn geschiedenis van België 'Een
geschiedenis zonder land'. Dat is het ook, gedurende zo'n tweeduizend jaar. Van
de komst van de Romeinen tot de opstand van 1830 was er geen België. Wat toen
België ging heten, was een verzameling adellijke en kerkelijke bezittingen die
door het lot door oorlogen, huwelijken, moord en verraad dan weer door de ene,
dan weer door de andere potentaat werd bestuurd.

Zelfs toen de Zuidelijke Nederlanden, vanaf de zestiende eeuw, steeds meer
omringd werden door zelfbewuste naties (Frankrijk, Engeland, en later de
Republiek), bleef dat stukje Europa behept met een volmaakt gebrek aan nationaal
besef. De inwoners werden in 1830 simpelweg tot Belgen gebombardeerd. Niemand
had er veel vertrouwen in. Terecht. Driekwart eeuw later was België weliswaar
een zeer welvarende, democratische natie, maar onderhuids broeide en groeide een
tegenstelling die België op termijn fataal zou worden: de taalstrijd.

Falter schrijft in zijn inleiding dat hij voor zijn geschiedenis van België over
de grenzen wil kijken. Hij wil de traditionele nationale geschiedschrijving
overstijgen, en waar maar mogelijk buitenlandse bronnen raadplegen. Ook dat kun
je zo'n tweeduizend jaar goed volhouden. Bronnen genoeg. Vanaf de twaalfde eeuw
ontwikkelde het graafschap Vlaanderen zich, dankzij de wol en de lakenweverij,
tot het eerste industriële centrum van Europa. Hier ontstond (Falter volgt in
deze de beroemde historicus Fernand Braudel) de verstedelijkte westerse
samenleving.

De Lage Landen veranderden van een nutteloze lagune in een bijna onuitputtelijke
bron van inkomsten. En dus van conflicten. Vlaanderen, en later Brabant en
Holland, wordt de inzet van internationale oorlogen. Na 1600 ging het fout.
Holland wist zich los te worstelen van Spanje en blokkeerde daarna Antwerpen.
Het kneep de Vlaamse economie de keel dicht. Daarna vormden de Zuidelijke
Nederlanden nog ruim een eeuw weinig meer dan een slagveld. De streek bloedde
dood; de Oostenrijkers keken er niet naar om.

Het gloednieuwe België van 1830 kende geen taalstrijd. Het grootste deel van het
volk sprak een Nederlands dialect; de elite sprak Frans. Zo simpel was dat. Maar
zo simpel bleef het niet. Een kleine maar vasthoudende kring van
Nederlandstalige intellectuelen streed voor de verheffing van het gewone volk
door middel van de taal. En ondertussen rukte het elitaire Frans steeds verder
op. Tot aan de Eerste Wereldoorlog bleef de taalstrijd redelijk verborgen achter
het economisch succes. Daarna was dat niet langer mogelijk. België werd in de
oorlog totaal verwoest, en de in de oorlogsjaren sterk geradicaliseerde Vlaamse
Beweging kreeg bij koning Albert geen poot aan de grond. En keerde zich
vervolgens tégen België.

Al bijna honderd jaar draait alles in België om de taalstrijd, of zoals dat
tegenwoordig heet: 'de communautaire kwestie'. Het land kijkt niet meer naar
buiten; het is geobsedeerd door zijn eigen gekibbel. Falter, die zo graag over
de grenzen kijkt en een geschiedenis wil schrijven zonder 'de vele communautaire
brillen' waarmee landgenoten hun geschiedenis bekijken, weet aan die
blikvernauwing niet te ontkomen. Zijn zeer lezenswaardige, met vaart geschreven
geschreven geschiedenis loopt in de laatste hoofdstukken helaas vast in
gepietepeuter. Weer een kabinet, weer wat vruchteloos overleg, weer wat
nutteloos geruzie. Slechts af en toe werpt hij nog een blik op de wereld rondom.
Het boek had een krachtig slotakkoord verdiend.

Opheffen dan maar, die kunstmatige natie? Falter blijft een optimist. De
krachtdadige reactie van het kabinet Di Rupo bewijst in zijn ogen 'hoe resistent
het inmiddels 180 jaar oude Belgische bestel is'. Goed. Nog even dan.

HHHii

Rolf Falter: België Een geschiedenis zonder land.

De Bezige Bij; 460 pagina's; EUR 22,50.

ISBN 978 90 8542 344 7.

Ook Falter ontkomt niet aan de blikvernauwing

LOAD-DATE: June 1, 2012

LANGUAGE: DUTCH; NEDERLANDS

GRAPHIC: Jongens voor een basisschool in Brussel. Foto Dieter Telemans

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              132 of 200 DOCUMENTS



                                 de Volkskrant

                              1 juni 2012 vrijdag

Veel kiezers hebben lak aan de 'framing'

SECTION: Opinie en Debat; Blz. 28

LENGTH: 881 woorden


CAMPAGNESTRATEGIE De partijen die pro-Europa zijn, moeten nu niet hun kop in het
zand steken, maar zich preparen voor een heftige confrontatie met de PVV en de
SP over Europa.

In zijn column in de Volkskrant van 31 mei legt Wouter Bos, onder de kop
Framing, uit hoe campagneteams van politieke partijen te werk gaan: zij proberen
hoog op de politieke agenda thema's te krijgen waarop hun eigen partij goed
scoort bij de kiezers en omgekeerd thema's te mijden waarop vooral de politieke
tegenstanders sterk staan.

Geheel volgens die wijsheid tracht Geert Wilders de aandacht nu te richten op
het thema Europa. Hij probeert daarbij zelfs de rechterlijke macht in te
schakelen, met als argument dat de regering onrechtmatig handelde door in
demissionaire status een verdrag over het Europees Stabiliteitsmechanisme (ESM)
aan het parlement voor te leggen. Wilders wekt daarmee de suggestie dat het
storten van 40 miljard euro in het permanente Europese noodfonds 'onrechtmatig'
is.

De PVV en de SP zullen profiteren van hun hoge agendering van de problemen die
de eurozone nu ondervindt. Beide partijen kunnen erop wijzen dat zij zich
stelselmatig verzet hebben tegen de monetaire en budgetaire politiek in de
eurozone. De SP heeft daarbij de oudste rechten. Die partij was al tegen toen
Wilders in de VVD-fractie nog gewoon meestemde met toetreding van Griekenland
tot de eurozone.

De belangrijkste voorstanders van het ESM, de VVD, het CDA en de PvdA, doen er
alles aan om de verkiezingen niet over Europa te laten gaan. Wie Stef Blok (VVD)
en Diederik Samsom (PvdA) heeft zien discussioeren bij Knevel & Van den Brink
krijgt de indruk dat de verkiezingen slechts gaan over de vraag hoe men het best
kan bezuinigen, waarbij de voormalige Greenpeace-activist Samsom zich sterk
maakt voor de belastingaftrek voor reiskosten woonwerkverkeer, terwijl VVD'er
Blok de hardwerkende Nederlanders dit belastingvoordeeltje juist wil ontnemen.
Het kan verkeren.

Afgezien daarvan lijkt het erop dat het lijsttrekkersdebat tussen Mark Rutte en
Diederik Samsom straks een herhaling gaat worden van het befaamde debat tussen
Hans Wiegel en Joop den Uyl uit 1973 (Wiegel: 'Gelooft u nog in Sinterklaas? D
r zit hij!'). VVD en PvdA zijn bezig de vorige oorlog uit te vechten.

Volgens Wouter Bos doen zij daar goed aan, want kiezersonderzoek van de
Volkskrant (Ten eerste, 26 mei) zou uitwijzen dat economie, werkgelegenheid,
inkomen en zorg de thema's zijn die de kiezers nu het meest bezighouden. De
schuldenproblematiek en Europa scoren in dit onderzoek niet hoog. Maar, voegt
Bos daaraan toe: 'Dan zul je zien dat Griekenland een week voor de verkiezingen
uit de euro stapt en het frame ineens weer heel anders is.' Beter kan het
kortetermijndenken in de politiek niet getypeerd worden.

De campagnestrategieoen van CDA, VVD en PvdA zijn tot mislukken gedoemd. En wel
omdat zij gebaseerd zijn op de vooronderstelling dat de werkelijkheid slechts
bestaat uit de berichtgeving in de media en dat de werkelijkheid te reduceren
valt tot framing een term uit de communicatiewetenschap. Kortweg komt de theorie
van de framing erop neer dat een probleem pas een probleem is als het door
partijen tot een probleem gemaakt wordt.

Dat die theorie niet altijd opgaat, is eerder aangetoond door het electorale
succes van de PVV. Die partij behaalde dat succes in verkiezingscampagnes die
door sociaal-economische vraagstukken gedomineerd werden, terwijl de PVV zich
met haar anti-islam standpunten bij uitstek richtte op culturele issues.

Lang niet alle kiezers stemden volgens de wetmatigheden die vooraf door
campagneleiders en politicologen waren geformuleerd. De macht van de media is
dus niet zì groot, dat zij de werkelijkheid zoals die door de kiezers wordt
ervaren naar haar hand kan zetten.

Dit geldt in het bijzonder voor het thema Europa. De problemen van de eurozone
zijn dermate omvangrijk dat het niemand zal ontgaan dat de verkiezingen van 12
september in het teken zullen staan van de overleving van de Europese Unie. Wie
daar niet over wil discussioeren, laat het initiatief aan de tegenstanders van
de Europese eenwording.

VVD, CDA en PvdA gedragen zich als struisvogels die hun kop in het zand steken,
hopend dat de kiezers hetzelfde zullen doen. Dat laatste is erg
onwaarschijnlijk. Partijen die pro-Europa zijn, doen er goed aan zich voor te
bereiden op een heftige confrontatie die zij niet gemakkelijk zullen winnen. Een
meerderheid van de kiezers is op zijn minst eurosceptisch. Maar hoe helderder en
eerlijker partijen hun standpunten over Europa verwoorden, hoe meer de schade
kan worden beperkt.

Dat de SP en de PVV op 12 september zeer sterk uit de stembus zullen komen,
staat vast. Partijen die zich daartegen met intelligentie en overtuiging
teweerstellen, zullen daar zeker op de lange termijn wel bij varen. Daar liggen
bij uitstek kansen voor D66 en GroenLinks. Daar liggen ook kansen voor PvdA en
VVD, die beide echter de handicap hebben dat hun achterbannen verdeeld zijn over
Europa dat probleem lossen zij niet op door erover te zwijgen.

Leiderschap is op meer gebaseerd dan op de uitkomsten van opiniepeilingen.
Leiderschap gaat ook om het uitdragen van een visie op Nederland in de wereld.
Wie dat niet ziet, heeft als elite afgedaan.

MEINDERT FENNEMA is emeritus hoogleraar politieke theorie.

LOAD-DATE: May 31, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              133 of 200 DOCUMENTS



                                 de Volkskrant

                              29 mei 2012 dinsdag

GEACHTE REDactie

BYLINE: P.J.Berends, H. Melis, H.E.R. Cuypers, H. Snoodijk, Berend Fraenkel,

SECTION: Opinie en Debat; Blz. 27

LENGTH: 588 woorden


Zittenblijven

De onderwijsbond van het CNV pleit voor het afschaffen van zittenblijven
(Binnenland, 25 mei). Zittenblijven zou voor de leerlingen niet goed zijn, en
tevens veel te duur zijn.

Dit is volgens mij geen goed voorstel. Natuurlijk komt het voor dat leerlingen
blijven zitten die met enige extra hulp overgegaan zouden zijn, en in de
volgende klas goed zouden kunnen presteren.

Mijn ervaring is echter dat er, vooral in de lagere klassen van de middelbare
school, vaak omstandigheden zijn, die te maken hebben met opgroeiproblemen van
de leerlingen, waarbij zittenblijven juist een oplossing is.

Ik heb vaak meegemaakt dat leerlingen dan juist opbloeiden, en hun
schoolloopbaan goed vervolgden. Ook de politiek die scholengemeenschappen volgen
om leerlingen niet te laten zitten, maar ze op een lager niveau over te laten
gaan, is volgens mij niet goed. Tenminste niet als er niet goed gekeken wordt
naar wat goed is voor de individuele leerling.

Het blijft dan ook zaak dat de leerlingbegeleider in samenwerking met de
lesgevende docenten bij elke leerling afzonderlijk bekijkt wat in zijn/haar
situatie het beste is.

P.J.Berends, Zwolle, oud-docent

Kinderopvang

De effecten van de bezuinigingen op de kinderopvang worden volledig genegeerd in
de koopkrachtplaatjes.

Wij zijn een doorsnee gezin met twee kinderen, ieder vier dagen werken en drie
dagen crèche.

De kinderopvang bezuinigingen kosten ons volgend jaar 4,5 procent van ons netto
inkomen. Door bezuinigingen in dit jaar zijn de kosten nu al met 3 procent
toegenomen.

In totaal alleen al voor kinderopvang betekent dit voor ons een
koopkrachtverlies van 7,5 procent van ons netto inkomen, daarboven komen nog de
andere bezuinigingen.

Door de hoge kosten van kinderopvang is het nauwelijks meer lonend om te werken,
na afdracht van loonbelasting en opvangkosten blijft er weinig over, minder dan
het minimumloon. Den Haag verdoezelt en zwijgt.

H. Melis, Utrecht

België

H. Deden uit Nijmegen wil dus dat Nederland de geldigheid van de
'verzelfstandiging' van België ter discussie stelt als het moeilijk doet over de
Hedwigepolder (O&D, 25 mei). Ik ga er vanuit dat H. Deden het Verdrag van Londen
van 19 april 1839, waarin Nederland onder andere de toegang tot de haven van
Antwerpen over de Westerschelde garandeerde, bedoelt.

Ik neem aan dat H. Deden er ook geen enkel probleem mee heeft dat Nederland dan
ook Nederlands-Limburg, inclusief Maastricht en Zeeuws-Vlaanderen teruggeeft aan
België, ook onderdeel van het Verdrag van Londen.

H.E.R. Cuypers, Maastricht

Staatsloterij

De Staatsloterij is sponsor van oranje. De Staatsloterij ondersteunt een
miljoenenbranche, waar voetballers in één week mijn jaarsalaris verdienen.
Intussen gaat de culturele sector onderuit, waar velen voor weinig geld, veel
presteren. Wordt er in de zorg bezuinigd. Gaat jan met de pet naar de
voedselbank. Kan de Staatsloterij niet beter haar inkomsten inzetten in sectoren
waar dat meer nodig is?

H. Snoodijk, Amsterdam

Goudkoorts

Mijn Volkskrant van 23 mei bezorgde mij een aanval van acute goudkoorts bij de
brief van de dag: 'Regering, gebruik miljardenwinst op goud'. Daarin wordt
uitgelegd dat door het realiseren van boekwinst op onze nationale goudvoorraad
minder bezuinigd kan worden op het overheidstekort. Dit klopt niet.

De boekwinst die het mogelijk maakt een deel van de goudvoorraad te verkopen
levert eenmalig geld op. De bezuinigingen op het overheidstekort dienen
structureel te worden aangepakt.

Mijn goudkoorts was na het lezen van de brief alweer verdwenen.

Berend Fraenkel, Amsterdam

LOAD-DATE: May 28, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              134 of 200 DOCUMENTS



                                 de Volkskrant

                              29 mei 2012 dinsdag

De forensenrevolutie Column Pieter Hilhorst

BYLINE: Pieter Hilhorst

SECTION: Opinie en Debat; Blz. 27

LENGTH: 766 woorden


Het is tijd om Stef Blok een beetje te helpen. De fractievoorzitter van de VVD
zit in zijn maag met het Lenteakkoord. Dat is wel te begrijpen. In 2010 was hij
campagneleider voor zijn partij. De VVD voerde toen een campagne die volledig
inspeelde op het egoïsme van de hardwerkende Nederlander. Een van de slogans
was: 'Een stem op de VVD is goed voor uw portemonnee.' De VVD presenteerde zich
als de partij van een kleinere overheid en lagere belastingen. Wie burgers
aanmoedigt om louter en alleen aan de eigen portemonnee te denken, moet niet gek
opkijken als die burger boos is als hij in zijn portemonnee wordt geraakt.

En veel burgers worden door het Lenteakkoord hard geraakt. Blok en anderen
kunnen wel eufemistisch spreken over bezuinigingen, maar de maatregelen komen
vooral neer op een verhoging van de belastingen. Vooral forensen zijn de klos.
Vergoedingen van werkgevers voor het woonwerkverkeer moeten voortaan worden
opgeteld bij het inkomen van de werknemers. Over die reiskostenvergoeding moet
dus belasting worden betaald. En omdat het inkomen op papier stijgt, verliezen
forensen ook een deel van hun zorg- en huurtoeslag. Die toeslagen worden immers
berekend op basis van het inkomen. Woedende forensen hebben al berekeningen
openbaar gemaakt waar het gaat om een paar duizend euro per jaar. Het is nu
wachten op een boze forens die gaat knutselen met de oude verkiezingsposter:
'Een stem op de VVD is goed voor een greep in de portemonnee.' Blok wordt daar
niet blij van. Voor je het weet komt er een kiezersopstand onder de forensen. In
zijn nachtmerries hoort hij al de oproep galmen: 'Forensen aller streken,
verenigt u.'

Toch schuilt in de nachtmerrie van Blok ook de oplossing. Forensen die met de
auto gaan, hoeven er niks op achteruit te gaan. Het enige dat ze moeten doen is
zich verenigen. Niet in een lobbyclub van forensen die de VVD onder druk zet,
maar in de auto. Wie iemand meeneemt en de kosten deelt, gaat er niet op
achteruit. Je krijgt namelijk ook een reiskostenvergoeding als je meerijdt met
een ander. Als je met zijn drieën reist gaan deze forensen er zelfs op vooruit.
Reizen ze met vier forensen dan lachen ze om de crisis.

Het moet forensen wel makkelijk worden gemaakt om samen te reizen. Nu is het ook
voordelig voor forensen om samen te reizen. Toch is de populariteit van
carpoolen beperkt. Dat komt omdat het wordt gezien als een beperking van de
autonomie. Je kunt niet meer zelf bepalen hoe laat je heen en weer reist. Maar
carpoolen kan veel flexibeler worden georganiseerd. Als er een ruime markt
bestaat met gevraagde en aangeboden ritten zit je niet meer vast aan vaste
vertrektijden. Internet is daarvoor een perfect medium. De Noordelijke
provincies hebben http://carpoolen.nl opgezet. Er zijn sites als
http://meerijden.nl of toogethr.com. Maar het aanbod op die sites is beperkt.
Daarom komt het niet van de grond. Carpoolen wordt pas interessant als je altijd
een rit kunt vinden op de tijd dat jij wilt. Daarvoor is massa nodig.

En die massa is voorhanden. Dagelijks zitten zo'n 3,5 miljoen forensen op de
weg. Volgens het CBS reizen zo'n 730 duizend automobilisten dagelijks meer dan
32 kilometer naar hun werk. Door de belasting op woon-werkverkeer bestaat er nu
een forse prikkel om voortaan samen reizen. Dat is een uitgelezen kans voor een
forensenrevolutie. Als door een forse reclamecampagne en investeringen in de
markt voor het delen van autoritten, een kwart van de forensen gaat carpoolen,
wordt carpoolen een alternatieve infrastructuur. Carpoolen wordt dan even
betrouwbaar als het openbaar vervoer en biedt net zoveel flexibiliteit als de
eigen auto. Als zoveel mensen carpoolen, verdwijnen de files ook als sneeuw voor
de zon. De droom van iedere forens komt zo dichterbij: zonder oponthoud naar het
werk.

Stef Blok hoeft dus helemaal niet zo bedrukt te zijn. Hij moet alleen werk maken
van de carpoolinfrastructuur. Dan kan hij alle klagende forensen een alternatief
bieden. Dan kan iedere automobilist zelf zorgen voor zijn eigen portemonnee en
voor de portemonnee van zijn reisgenoten.

Liberalen zijn lang in de ban geweest van een kortzichtig individualisme waarin
iedereen de winst voor zichzelf hield en ellende afwentelde op anderen. De
carpoolende forensen kunnen laten zien dat het anders kan. Van het samenreizen
hebben zelfs mensen baat die alleen reizen. Het wordt immers rustiger op de weg.
Dat is geen droeve boodschap, maar een aanlokkelijk vergezicht: gezellig met
elkaar goedkoop naar het werk over wegen zonder files.

www.vk.nl/PIETERHILHORST

Gezellig met elkaar goedkoop naar het werk over wegen zonder files

LOAD-DATE: May 28, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              135 of 200 DOCUMENTS



                                 de Volkskrant

                              26 mei 2012 zaterdag

Wilders pakt EK aan

SECTION: Sport; Blz. 8

LENGTH: 463 woorden


Nu het euro-noodfonds er ondanks zijn obstructie toch komt, richt Geert Wilders
zijn pijlen op het EK voetbal. Dat is in de Haagse wandelgangen vernomen.
Volgens Wilders is het EK een 'verschrikkelijk' toernooi in 'verschrikkelijke
landen'. Hij wil dat Nederland zich terugtrekt.

De voorgenomen actie van Wilders is als een bom ingeslagen. De campagne lijkt
vrij kansloos, 'maar elk plan van Wilders slaat nu eenmaal als een bom in',
aldus een Haagse ingewijde. 'Dat is door de parlementaire pers zo afgesproken.
Het kan niet zo zijn dat een plan van Wilders niet als een bom inslaat.'

Volgens Wilders levert de KNVB zich met deelname aan het EK uit aan 'Brussel'.
'KNVB volledig de weg kwijt', twitterde Wilders vrijdag.

Er zou geen enkele democtratische controle zijn op het EK. 'Ons parlement wordt
buitenspel gezet' en 'onze voetbalsouvereiniteit wordt te grabbel gegooid'. De
miljoenen die de NOS voor het EK betaalt, vindt Wilders 'een schande'. 'NOS is
volledig de weg kwijt', twitterde Wilders gisteren.

Volgens Wilders wordt het EK ook gebruikt om langs slinkse weg de 'eurabisering'
van Europa te voltooien. 'Het is een en al moslim wat je daar ziet. En niet
alleen in ons elftal, maar in alle elftallen.' Wilders wil dat het parlement
zich over de selectie van Van Marwijk kan uitspreken. 'Van Marwijk is volledig
de weg kwijt', aldus Wilders in een tweet.

Wilders zou zijn advocaat mr. Moszkowicz opdracht hebben gegeven een kort geding
tegen de voetbalbond voor te bereiden. Daarin zal hij eisen dat Nederland zich
terugtrekt. Het is de vraag of de rechter zich bevoegd acht. 'In Nederland
hanteren we de scheiding van voetballende macht en wetgevende macht', aldus een
jurist.

De komende weken zal Wilders nog meer 'creatieve en ludieke' acties bedenken
tegen het EK. Hij denkt aan de organisatie van een NK voor de twaalf provinciën,
zodat 'Henk en Ingrid' de oranjeversiering in hun straat kunnen laten hangen en
ook de buurt-bbq kan doorgaan. 'Maar wel zonder halal-vlees.'

De clubs moeten volgens Wilders ook niet meer meedoen aan de 'verschrikkelijke'
Champions League en de 'verschrikkelijke' Europa League, eveneens 'dictaten van
Brussel' waarover we niks meer te zeggen hebben. Volgens Wilders moeten de clubs
zich weer exclusief gaan richten op de eredivisie. 'En als Brussel daarover
begint te mekkeren, moeten we dat naast ons neerleggen.'

Volgens tegenstanders van de PVV betreft het een verkiezingsstunt van Wilders.
'Hij zal geen gelegenheid onbenut laten om Europa op de agenda voor de
verkiezingen te krijgen.' Verschillende spelers van het Nederlands elftal hebben
uit protest aangekondigd ditmaal niet op de PVV te zullen stemmen.

Johan Cruijff vindt Wilders een 'man wie de weg kwijt is in zeven sloten
tegelijk.'

'Bert van Marwijk is volledig de weg kwijt'

LOAD-DATE: May 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              136 of 200 DOCUMENTS



                                 de Volkskrant

                              26 mei 2012 zaterdag

Wat Joden te wachten stond wist niemand

SECTION: Boeken; Blz. 4

LENGTH: 959 woorden


Geschiedenis Bart van der Boom toont aan dat de Nederlander tijdens de oorlog
geen weet had van de geïndustrialiseerde massamoord die vanaf 1941 op
West-Europese Joden plaatsvond. Door Robin te Slaa

Het is één van de meest beklemmende vragen die ons zeventig jaar na dato nog
altijd bezighouden: wat wist 'men' in oorlog van de Holocaust? Het is een vraag
die welhaast altijd wordt gevolgd door die andere, bij uitstek morele vraag: is
er destijds genoeg gedaan om de Joden te helpen? Dit is niet alleen een
twistpunt van een in studeerkamers en vakbladen uitgevochten Historikerstreit,
maar ook het onderwerp van een regelmatig terugkerend maatschappelijk debat. Zo
bezien is de indrukwekkende studie 'Wij weten niets van hun lot' Gewone
Nederlanders en de Holocaust van de Leidse historicus Bart van der Boom meer dan
een geschiedenisboek. Het is een essentiële bijdrage aan een actuele discussie.

De cruciale vragen 'wat wist men?' en 'wat had men kunnen doen?' zijn
onlosmakelijk verbonden met het confronterende feit dat ons land het hoogste
percentage Joodse slachtoffers (73 procent) telde van heel West-Europa. Een
wetenschappelijke verklaring hiervoor gaven Griffioen en Zeller in hun magnum
opus Jodenvervolging in Nederland, Frankrijk en België, 1940-1945. Het boek van
Van der Boom evenzeer een standaardwerk neemt de toenmalige perceptie van gewone
Nederlanders als uitgangspunt. Dit is een uiterst zinvol uitgangspunt, aangezien
de beleving van tijdgenoten en onze contemporaine zienswijze hemelsbreed
verschillen. Hoe is dat zo gekomen?

Tot in de jaren zestig was de 'verzetsmythe' dominant in ons collectieve
bewustzijn. Hierin werd vooral de anti-Duitse stemming en het (lijdelijke)
verzet benadrukt. Vanaf de jaren zestig verloor deze moralistische mythe steeds
meer haar glans. Inmiddels is een tegengestelde visie normatief geworden: de
Nederlanders wisten van de Holocaust, maar het lot van de gedeporteerde Joden
liet hen onverschillig of kon zelfs op hun instemming rekenen. De beschamende
cijfers en de passieve houding van de bevolking kunnen immers op niets anders
duiden.

De houdbaarheid van deze visie is door Van der Boom op basis van 164
geselecteerde dagboeken diepgaand onderzocht. Het zijn bronnen die niet zijn
gekleurd door achteraf verkregen kennis. Op grond van de onderzochte dagboeken
concludeert de auteur allereerst dat de gewone Nederlanders de Jodenvervolging
vrijwel unaniem afwezen. Deze wordt door hen letterlijk als 'on-Nederlands'
bestempeld en veroordeeld als zijnde vijandig aan onze nationale cultuur en
traditie. Veelzeggend is dat de meeste Joodse dagboekschrijvers zich moreel
gesteund voelden door hun verontwaardigde landgenoten.

Waren alle Nederlanders dan bijna allemaal filosemieten? Dat beslist niet.
Ondanks dat zij oprecht begaan waren met de vervolgde Joden, dichtte een
aanzienlijk deel van de dagboekschrijvers hen minder aangename eigenschappen
toe. Het komt ons na de Holocaust vreemd voor. Even curieus, om niet te zeggen
onbehoorlijk, is voor de hedendaagse lezer de neiging van tijdgenoten om de
deportatie van Joden te veralgemeniseren en te beschouwen als één van de
misdaden die ons volk werd aangedaan. De vergelijking met de razzia's op
Nederlandse mannen voor de Arbeidseinsatz werd destijds regelmatig gemaakt. Ook
door Joden.

Overtuigend toont Van der Boom aan dat de gewone Nederlander niet wist van de
geïndustrialiseerde massamoord die vanaf 1941 op West-Europese Joden plaatsvond.
Berichten hierover destijds waren incidenteel, inconsistent en vooral te
onvoorstelbaar om waar te kunnen zijn. Niemand twijfelde eraan dat het lot van
de gedeporteerde Joden onnoemlijk hard zou zijn. De termen 'uitroeiing' en
'vernietiging' werden sporadisch door de BBC, Radio Oranje, illegale pers en
zelfs de nazi-propaganda gebruikt. Tijdgenoten veronderstelden dat de Joden als
slaven in erbarmelijke omstandigheden zouden moeten werken en velen van hen door
uitputting, ziekte en honger zouden sterven. Hoeveel doden en op welke termijn
was volstrekt onduidelijk.

Dat de meeste gedeporteerden onmiddellijk na aankomst vergast zouden worden de
Holocaust als industriële genocide kon vrijwel niemand zich voorstellen. Een
macaber voorbeeld is het voorval dat Mirjam Levie, gevangen in Bergen-Belsen, op
29 januari 1944 beschreef in haar dagboek. Zij noteerde dat een onbekende de dag
daarvoor op één van de bedden had geschreven 'Die letzten Juden gingen nach
Auschwitz zur Vergasung (Tod)'. Haar ontluisterende commentaar luidde: 'Een
luguber geval, wat er precies mee bedoeld wordt, weet niemand.' Zelfs na hun
aankomst in Auschwitz konden sommige Joden nog wekenlang niet geloven dat de
ouderen, zieken en zwakken van hun groep onmiddellijk waren vergast.

Deze onwetendheid en onzekerheid van tijdgenoten over wat er in Polen gebeurde,
noemt Van der Boom 'een onmiskenbare sleutel tot hét raadsel van de Bezetting'.
Het verklaart waarom veel Joden dikwijls na lang twijfelen niet onderdoken. Wie
onderdook en gepakt werd, was waarschijnlijk aanzienlijk slechter af dan de
gedeporteerden, zo redeneerden zij. Het was een achteraf beschouwd fatale
misrekening. De meeste Nederlanders bleven uit dezelfde onwetendheid van de
Holocaust en angst voor draconische straffen eveneens passief. Er werd
gehoorzaamd om erger te voorkomen. Alleen was er geen erger.

Van der Booms goed geschreven en consciëntieuze studie betekent het einde van de
mythe van de schuldige omstanders. Tevens wordt duidelijk hoe riskant het is om
onze eigentijdse percepties en kennis zonder meer op het verleden te
projecteren.

HHHHH

Bart van der Boom: 'Wij weten niets van hun lot' Gewone Nederlanders en de
Holocaust.

Boom; 536 pagina's; EUR 29,90.

ISBN 978 94 6105 477 7.

Tijdgenoten wezen de Jodenvervolging vrijwel unaniem af

LOAD-DATE: May 25, 2012

LANGUAGE: DUTCH; NEDERLANDS

GRAPHIC: Duitse soldaten tijdens de bezetting bij een haringkar in Scheveningen.
Foto Spaarnestad Fotoarchief

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              137 of 200 DOCUMENTS



                                 de Volkskrant

                              25 mei 2012 vrijdag

Weg uit Europa Column Nausicaa Marbe

BYLINE: Nausicaa Marbe

SECTION: Opinie en Debat; Blz. 31

LENGTH: 760 woorden


In de aanloop naar de Tweede Kamerverkiezingen van 12 september zou één ding
zeker zijn: dat de PVV de angst voor de islam heeft ingeruild voor de angst voor
Europa. Bijna unisono klinkt dat Wilders tegenwoordig bij Henk en Ingrid beter
scoort met het letten op hun centen dan met het verbieden van de Koran.

Alle Wilders-watchers die de PVV van de islam denken te kunnen loskoppelen,
hebben vermoedelijk het laatste verkiezingsprogramma van die partij niet
gelezen. De plannen voor 2010-2015 dragen als titel De agenda van hoop en
optimisme. De vrolijke toon komt door de beoogde breuk met Brussel. Was in het
verkiezingspamflet uit 2006 nog sprake van referenda over Europese zaken, sinds
de laatste verkiezingen staat Europa bij de PVV te boek als exponent van een
links multiculturalisme waarmee Nederland moet breken.

'Dankzij de club in Brussel wordt Europa in rap tempo Eurabië', waarschuwt het
twee jaar oude partijprogramma. De PVV-remedie: 'Alle beslissingen van Brussel
op het gebied van massa-immigratie moet Nederland onmiddellijk naast zich neer
leggen.' Nog beter: schaf dat hele Europese Parlement maar af.

Dat was in 2010.

De PVV heeft inderdaad een draai gemaakt, allang. Niet inzake de islam, wel wat
Europa betreft: van tolerantie naar definitieve afstoting. Het
verkiezingsprogramma dat de PVV in de gedoogrol hielp, was opgesteld als een
onafhankelijkheidsverklaring. Nederland moest zich los maken van 'de
multiculturele superstaat met als hoofdstad Brussel het rijk dat ons nog meer
islam wil opdringen, om elke herinnering aan een onafhankelijk en herkenbaar
Nederland te ontnemen'.

Het nieuwe verkiezingsprogramma zal niet veel afwijken van het oude. Europa zal
er beroerder in voorkomen en daarmee borduurt de PVV, gesteund door de crisis,
voort op oude grieven: de verarming en islamisering zijn te wijten aan elites
thuis en in Brussel die nooit luisteren naar het volk. Eerst ontdoet Brussel de
Europese landen van hun nationale soevereiniteit, daarna klopt het de
zuurverdiende centen uit hun zakken.

De strijd tegen Brussel wordt door de PVV gebracht als een nationalistisch
reveil. Een voorproefje hiervan geeft de PVV dezer dagen in de Tweede Kamer.
Gisteren culmineerden de debatten over het EU-noodfonds in een rebellerende
Wilders. Hij maakte de nieuwe verhoudingen duidelijk: 'Deze Kamer
vertegenwoordigt Nederland niet, maar Brussel. Dit is een schijndemocratie.
Zelfs de verkiezingen worden niet afgewacht om dit controversiële verdrag nog
even snel door de Kamer te jassen.' Zijn logische conclusie: Nederland moet uit
de EU stappen. Het is eruit.

Als dat gebeurt, wordt Nederland onder de architectuur van de PVV een
nationalistische vesting die de eigen cultuur grondwettelijk als dominant
verankert en alle bedreigingen ervan wettelijk verbiedt. Wie meent dat de islam
uit dit verhaal verdwenen is, vergist zich. Het waarlijk onafhankelijke
Nederland dat de PVV wil, zal pas ontstaan als de islamisering wordt gestopt.
Dat ziet de PVV vlot gebeuren als er geen Europese verdragen meer zijn die
verscherpte migratie-eisen en selectief gesloten grenzen kunnen verhinderen.

Een visioen. Iets zegt me dat de aspirant PVV-kiezer niet zal malen om politieke
en economische haalbaarheid en deugdelijkheid van deze fantasie. Die is allang
blij dat de PVV met een coherent verhaal komt. Daarin zijn oud zeer en nieuwe
woede vruchtbaar vervlochten en sluit de oplossing (totale onafhankelijkheid van
Europa) aan bij de core business van deze partij: het bestrijden van de
islamisering.

Vergelijk dit met het campagnestadium van andere partijen die niet tegen Europa
zijn. De VVD: een liberale kat in het nauw die vreemde sprongen maakt in
gelegenheidscoalities. Het CDA: desastreus opportunistisch, komt nog bij van een
penibele missverkiezing. De PvdA: waar leiderschap synoniem is geworden met
politieke en electorale zelfmoord. GroenLinks: smelt net niet weg in de
peilingen nu blijkt dat de stekker nog diep in een totalitair partijbestuur zit.
D66: verhuisd naar Brussel, praat niet met boze kiezers.

Van deze partijen moet nog blijken of zij hun verkiezingsverhaal boven de
wispelturige eurocrisis kunnen tillen. Of ze een heldere, van hetze, bedrog of
kosmopolitische zelfgenoegzaamheid ontdane taal zullen vinden om de Europese
chaos transparant te maken en hun idee voor Nederland geloofwaardig. Wilders,
die na de coalitiebreuk tot parlementair grofvuil werd gerekend, is ze qua
huiswerk al tien stappen voor.

Nausicaa Marbe is schrijfster.

www.vk.nl/Nausicaamarbe

In PVV-verhaal zijn oud zeer en nieuwe woede vruchtbaar vervlochten

LOAD-DATE: May 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              138 of 200 DOCUMENTS



                                 de Volkskrant

                              23 mei 2012 woensdag

Eurobonds belonen land voor wanbeleid Duitsland, Nederland, Oostenrijk, Finland

BYLINE: Peter de Waard

SECTION: Ten Eerste; Blz. 6

LENGTH: 465 woorden


De sterke eurolanden, met Nederland en Duitsland voorop, zijn tegen
euro-obligaties, omdat ze de probleemlanden belonen voor hun wanbeleid en de
prikkel om orde op zaken te stellen verminderen. Verder zouden de gezonde landen
duurder uit zijn, omdat de rente op euro-obligaties wordt bepaald door de stand
van de economie en van de overheidsfinanciën in zowel de gezonde als de
probleemlanden. Op dit moment kan Duitsland op de kapitaalmarkt geld voor tien
jaar lenen tegen 1,5 procent en Nederland tegen 2 procent, terwijl Spanje en
Italië rond de 6 procent moeten betalen. Als alle leningen op een hoop worden
gegooid zou de rente op 3 tot 3,5 procent voor iedereen kunnen uitkomen.
Duitsland en Nederland zouden aanzienlijk duurder uit zijn.

Voorstanders beweren dat de rente helemaal niet zo hoog zou uitvallen. Ze wijzen
daarbij op de VS die maar 1,5 procent betalen, terwijl het handelstekort en de
staatsschuld veel groter zijn dan die van de eurozone. Alleen is de dollar een
reservevaluta in de wereld en de euro niet.

Duitsland wil uiteindelijk wel euro-obligaties maar als bekroning van een totale
integratie waarbij de economieën van de eurozonelanden met elkaar zijn
geconvergeerd. Daarvan is nu geen sprake. Integendeel, de verschillen in
concurrentiekracht zijn enorm. Eerst moeten de zwakke eurolanden daarom
begrotingsdiscipline in de Grondwet verankeren en Europa moet een politieke unie
vormen waarbij een overkoepelend orgaan of federaal bestuur individuele landen
kan dwingen tot bezuinigingen. De VS doen dat met de staat Californië; Nederland
met gemeenten die jaar op jaar hun begroting overschrijden.

Zolang dat niet gebeurt, zouden de zwakke eurolanden goede sier zullen maken met
het Duitse succes. Als euro-obligaties worden ingevoerd en de zuidelijke landen
gaan gewoon op de oude voet verder met het boven hun stand leven, wordt de euro
in de toekomst een zwakke valuta. Vooral Duitsland vreest dat hierdoor inflatie
of zelfs hyperinflatie zal ontstaan, waarbij burgers net als in de jaren twintig
in de republiek van Weimar met kruiwagens vol bankbiljetten naar de bakker
moeten.

Duitsland en ook Nederland zien eurobonds als een eurofiel plan waarbij Henk en
Ingrid mee moeten betalen aan de schulden van Griekenland en Italië. Duitsland
vreest daardoor jaarlijks 15 miljard euro extra kwijt te zijn aan rentelasten.
En dan is er nog het probleem van de soevereiniteitsoverdracht van Berlijn naar
Brussel.

Volgens Duitse juristen zal het land in een constitutionele crisis belanden als
nog meer bevoegdheden aan de EU worden overgedragen zonder dat deze besluiten
aan het Duitse volk worden voorgelegd. Volgens een Duitse regeringswoordvoerder
zijn euro-obligaties op dit moment het verkeerde medicijn op het verkeerde
tijdstip met de verkeerde bij-effecten.

Tegen

LOAD-DATE: May 22, 2012

LANGUAGE: DUTCH; NEDERLANDS

GRAPHIC: De Duitse bondskanselier Angela Merkel. Foto Odd Andersen / AFP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              139 of 200 DOCUMENTS



                                 de Volkskrant

                              19 mei 2012 zaterdag

Houdt het graaien dan nooit op?

BYLINE: Arend Postma, Henk Hilstra,  Arno van Kuijeren,

SECTION: Opinie en Debat; Blz. 34

LENGTH: 610 woorden


Hebzucht Hebzucht is de oorzaak van de crisis en de malaise waarin de wereld
verkeert. Gepensioneerd ING-bestuursvoorzitter Ewald Kist en consorten laten met
hun stap naar de rechter om een hoger pensioen te eisen zien dat zij het
onuitroeibare gezicht en de exponent van hebzucht zijn. Zij vinden dat zij recht
hebben op indexering van hun pensioen, crisis of geen crisis (Economie, 16 mei).

Op feestjes vertellen ze aan de wieg van een van de grootste financiële
conglomeraten ter wereld gestaan te hebben en daar vorstelijk voor beloond te
zijn. Die prestatie is niet voldoende. ING moet nog een keer betalen.

Met hun pensioen zitten ze nog steeds in het hoogste belastingtarief. Met een
salaris van 1,16 miljoen per jaar. Ik ken mensen die hun ING-producten met meer
dan 60 procent in waarde hebben zien dalen en daardoor is hun pensioen een
ernstig persoonlijk probleem geworden. Die hadden helaas niet een inkomen van
1,16 miljoen per jaar. Resultaten uit het Ewald Kist-verleden tellen dan helaas
niet.

Zou die indexeringseis van Ewald Kist en de zijnen eigenlijk niet moeten
inhouden dat hij met zijn consorten 200 miljoen aan ING betaalt om zijn met de
kennis van nu fout beleid te compenseren?

Arend Postma, Zeist

Kleinkinderen

Een aantal ex-bankiers van ING wil een hoger pensioen. Ongeveer tweehonderd
gepensioneerde managers zijn naar de rechter gestapt omdat ze vinden dat zij
recht hebben op de volledige indexatie van hun pensioen, crisis of geen crisis.
Terwijl de financiële wereld al enkele jaren in brand staat, er volop moet
worden bezuinigd, afspraken en contracten op de helling gaan, presteren de
ex-bankiers het om sec voor hun eigen belang op te komen.

Ex-bankiers die veel geld hebben verdiend doordat de gewone man zijn salaris
liet storten, spaargeld overmaakte of een hypotheek had bij de bank die deze
bankiers financieel rijk maakte. De bank die vervolgens via de overheid gered
moest worden door de gewone man.

Na het innen van veelal hoge salarissen en flinke bonussen claimen de
ex-bankiers nu miljoenen, en dat in een tijd dat de gewone man met een salaris
van meestal een fractie van de pensioenen van de ex-bankiers salaris moet
inleveren. Dat roept veel reacties en vragen op. Of is hierop reageren gewoon
jaloezie van de gewone man en welk kind wil er nu niet een keertje graaien in de
grabbelton? De ex-bankiers denken nu ook nog rechtmatig te kunnen blijven
graaien. Wellicht graaien tot er niets meer over is, dan kan eindelijk de gewone
man ook eens lekker graaien, niet in de ING-ton maar als dakloze in een
vuilnisbak om te kunnen overleven.

Ondanks de grote weerzin tegen het financiële graaien (denk ook aan de
Occupy-bewegingen) lijkt het dus niet te veranderen, misschien lukt het pas echt
wanneer het van binnenuit gebeurt. Op het moment dat kleinkinderen de vraag
stellen wat opa (of oma) voor de wereld heeft betekend en of opa weet hoe andere
mensen tegen hem aankijken? Ja, misschien gaan dan pas de ogen open en ontdekt
men dat financieel graaien uiteindelijk niet echt gelukkig maakt.

Henk Hilstra, Texel

Graaiers

Ex-bankiers van ING eisen een hoger pensioen. Ik óók. Maar het door mij tot 1989
opgebouwde pensioen bij Nationale Nederlanden (ING, dus), kon ik indertijd niet
meenemen naar een nieuwe pensioenregeling en wordt inmiddels tegen de

tot 1989 opgebouwde waarde (dus al 23 jaar renteloos) en niet geïndexeerd
uitbetaald

Het zou mij niets verbazen als ze mij hierop in de toekomst nog gaan korten om
aan de eisen van de ex-bankiers, nota bene verantwoordelijk voor de beslissing
mijn pensioenregeling te blokkeren, tegemoet te komen.

Of zou de rechter deze graaiers alsnog terugfluiten?

Arno van Kuijeren, Bemmel

LOAD-DATE: May 18, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              140 of 200 DOCUMENTS



                                 de Volkskrant

                              19 mei 2012 zaterdag

PVV zal winst boeken met anti-Europacampagne

SECTION: Opinie en Debat; Blz. 32

LENGTH: 760 woorden


VERKIEZINGEN Tussen PVV, SP, CDA en VVD bestaat grote electorale mobiliteit. Het
is onverstandig deze potentiële kiezers te negeren.

Er waart weer een spook door Europa, ditmaal niet dat van de proletarische
revolutie maar van de kiezersopstand tegen de Europese Unie. Grote kans dat ook
in Nederland de verkiezingen van 2012 op een verkapt referendum over Europa
uitlopen.

Het antwoord op de vraag welke partij daarvan het meest kan profiteren is
helder: de PVV van Wilders vindt tot nu bij elke verkiezing een gat in de
electorale markt en in 2012 is dat te vinden in de anti-Europese hoek. Als de
PVV erin slaagt de afkeer van de EU op de agenda te zetten zal Europa voor het
eerst bij Nederlandse verkiezingen het dominante thema zijn.

Ruimte voor een anti-Europese campagne is er volop. De steunbetalingen voor het
overeind houden van Griekenland en de bezuinigingen vanwege Europese afspraken
zijn door de CDA-VVD-regering met steun van oppositiepartijen goedgekeurd, maar
niet door de PVV. Wilders kan daarom zowel zijn voormalige gedoogpartners als de
voormalige oppositie als Eurozondaars wegzetten.

Door als enige een uitgesproken anti-Europese campagne te voeren heeft de PVV
wederom een uniek verkooppunt te pakken. Opnieuw zal Wilders het beeld oproepen
van 'de PVV tegen de rest', wat bij vorige verkiezingen winst opleverde.

De opstelling van de concurrentie zal bepalen of deze PVV-strategie succes gaat
hebben. D66 en in mindere mate GroenLinks zullen zich pro-Europees opstellen. De
rest heeft een moeilijk verkoopbare boodschap. Een beetje voor én een beetje
tegen Europa. Daar begrijpt de kiezer niets van. De SP heeft nog enigszins een
verleden van euroscepsis, maar PvdA, CDA en VVD waren altijd vóór en acteren nu
alsof ze ook heus wel een beetje tegen zijn.

Na het Kunduz-akkoord vierden de gevestigde partijen, minus de PvdA van de
spartelende Samsom, even een feestje. De feestvreugde kan snel over zijn als de
kiezer beseft wat de bezuinigingen inhouden, wie daar verantwoordelijk voor zijn
en wie er ook al weer voor die 3-procentsnorm uit Brussel hadden getekend.

Daar weet Wilders' campagnemanager Martin Bosma wel raad mee: weg met de euro,
Nederland uit de EU. Naarmate de verkiezingsdatum dichterbij komt zal de PVV net
als in vorige campagnes de overtreffende trap gebruiken. Henk en Ingrid moeten
betalen voor werkschuwe ouzo-drinkers en failliete knoflooklanden, dat werk. En
natuurlijk zal het 'dictaat uit Brussel' overal in de retoriek van de PVV
opduiken, hoewel dat feitelijk uit Berlijn komt.

Belangrijke les uit de verkiezingen van 2006 en 2010 is dat het electorale
potentieel van de PVV door de concurrerende partijen consequent wordt
onderschat. Zowel in 2006 als in 2010 piekte de PVV vlak voor de
verkiezingsdatum, de concurrentie verbijsterd achterlatend. De kans dat
hetzelfde in september 2012 weer gebeurt, is niet denkbeeldig.

Er tekent zich alweer een herkenbare cyclus af: de PVV daalt in de peilingen; de
concurrentie haalt opgelucht adem en kondigt het einde van de PVV aan;
lijsttrekkers bestempelen de typische PVV-issues als irrelevant; Wilders
monopoliseert een gevoelig item dat de kiezer bezighoudt; de concurrentie
reageert krampachtig via een tactiek van negeren en moraliseren; in de laatste
week voor de verkiezingen stijgt de PVV weer in de peilingen en op de dag van de
verkiezingen haalt de PVV een onverwacht hoog resultaat.

De fout die tegenstanders van de PVV keer op keer maken is de PVV-kiezer als een
soort monoliet te zien die òf collectief Wilders stemt òf mokkend thuisblijft.
Maar alles wijst erop dat de PVV-kiezer deels dezelfde is als die van de SP, het
CDA en de VVD. Tussen deze partijen bestaat volop electorale mobiliteit. Een
politieke partij die deze potentiële kiezers negeert, is als een groot bedrijf
dat adverteert met de slogan 'koop niet bij ons'.

Regeringsdeelname van de PVV na deze verkiezingen is uiterst onwaarschijnlijk.
Maar de PVV kan bij een succesvolle campagne in het teken van Europa zoveel
zetels weghouden bij VVD, CDA en SP dat een coalitie van drie partijen
onmogelijk wordt. Een gekunstelde coalitie van vier of vijf partijen zal het
resultaat zijn.

Zo'n construct moet vervolgens onder druk van Europa zeer impopulaire
maatregelen gaan nemen en zal hoogstwaarschijnlijk ruziënd ten onder gaan. Weer
een vroegtijdig regeringseinde zal als falen van de 'oude politiek' worden
gezien. En daar spint de PVV wederom garen bij.

COEN DE JONG is historicus en politicoloog.

Feestvreugde over 'Kunduz-akkoord' is snel voorbij als kiezer beseft wat de
bezuinigingen inhouden

LOAD-DATE: May 18, 2012

LANGUAGE: DUTCH; NEDERLANDS

GRAPHIC: Het europarlement in Straatsburg. Foto Reuters

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              141 of 200 DOCUMENTS



                                 de Volkskrant

                              19 mei 2012 zaterdag

BYLINE: Raoul Bakker, A.W.Kreps, Jan Eikenboom, Ben Albers (65), René Degens,
Anita Milanollo, Ad van der Borght Pim Zaalberg, Bart Smits,

SECTION: Opinie en Debat; Blz. 34

LENGTH: 1552 woorden


Tofik

Toen ik twintig jaar geleden voor het eerst solliciteerde in de reclame droeg ik
een pak. Groen als ik was, dacht ik dat je in zo'n snelle wereld er piekfijn bij
moest lopen. Het was een pak van Mac&Maggie en ik droom er nog wel eens van.

Het jasje glom van de nylon en had twee schouderstukken die steeds op mijn rug
hingen. Helemaal onderaan hingen twee gezoomde broekspijpen die bij elke stap
wapperden dat het een aard had. De kauwgom kauwende stoot achter de receptie
vroeg of ik zeker wist dat ik bij een reclámebureau moest zijn. De baan kreeg ik
niet.

Tofik Dibi presenteerde zichzelf deze week als lijsttrekker en ook dat had iets
van een verkeerde sollicitatie. Het kwam niet door de teksten. Het kwam ook niet
door dat gedoe met die stropdas. Het kwam door dat zilveren pak.

Het was zo'n pak afkomstig uit de jongerencollectie van een groot
kledingwarenhuis. Uit zo'n hoekje waar de muziek wat harder staat en de
spijkerbroeken net niet hip zijn. Zo'n pak was het en de drager had-ie nou ook
nog z'n haar netjes gekamd? wist het. Het liefst zou hij zijn weggerend op die
zwarte sportschoentjes.

Te laat, het pak was er en zou voor altijd blijven. Hier stond geen gedreven
politicus, maar een knaapje dat door zijn moeder was aangekleed voor
stijldansles. Ik zag hem staan en voelde het nylon van Mac&Maggie weer in mijn
nek plakken. En ik weet bijna zeker dat er in Huize Sap 's avonds een fijne
borrel op is gedronken.

Raoul Bakker, Amsterdam

Falderappes

Wordt het onderdehand geen tijd om een strafrechtelijke procedure te beginnen
tegen het falderappes

in Griekenland, dat in hoofdzaak verantwoordelijk is voor de ellendige toestand
waarin de bevolking

daar verkeert? Met hun frauduleus gedrag en de leugenachtige misleiding die
daarop volgde, is de huidige, rampzalige situatie, die ook de rest van Europa
treft, vooral hun schuld.

A.W.Kreps, Cuijk

Gastvrijer

In de V van maandag 14 mei lees ik dat het Van Abbemuseum de markt opgaat en
zich gastvrijer wil gaan opstellen. Waarom dat niet meteen in praktijk gebracht?
Ik bracht vorige week zaterdag een bezoek aan het museum. Tijdens het
aanschaffen van het kaartje ontdekte de dienstdoende medewerker dat de
toegangsprijs was verhoogd van 9 naar 10 euro. Dit in tegenstelling tot wat er
op de website stond vermeld. Het bedrag komt hiermee al in de buurt van de
voorgenomen 12 euro, alleen jammer dat niemand dat nog wist.

Na de tentoonstelling van René Daniëls bekeken te hebben, was het tijd voor
koffie. Het restaurant van het museum bleek gesloten te zijn in verband met een
besloten party. Wij werden verwezen naar het 'leslokaal', een naar bleek
naargeestige handenarbeidruimte waar een bleek meisje koffie en thee serveerde
uit thermoskannen en daarbij appel- of chocoladetaart net uit de diepvries
aanbood. Dit alles tegen betaling uiteraard.

Gelukkig nam ik thee, een andere bezoeker bestempelde de koffie als ondrinkbaar
en verliet zonder te betalen de ruimte. Navraag leerde dat broodjes op vijf
minuten loopafstand van het museum bij 'Snackbar Willy' (!) verkrijgbaar waren.

Inmiddels hadden de leden van de besloten party luidruchtig bezit genomen van
een deel van het museum waardoor rustig naar het getoonde kijken verder
onmogelijk was. Ik ken de plannen van de directie verder niet, maar als de
omstandigheden zoals die van afgelopen zaterdag exemplarisch zijn voor het
nieuwe beleid wens ik ze veel sterkte.

Jan Eikenboom, Rotterdam

Uitkomst

De iPad: 'een uitkomst voor ouderen'. Goed gezien van Hans Pieter van Stein
Callenfels (V, 15 mei): kunnen ze tenminste de Volkskrant blijven lezen op al
hun vakanties. Jammer alleen dat de generatie die als enige nog van papier
leest, nu ook dat abonnement kan opzeggen!

Ben Albers (65), Leiden

Realiteitszin

Na een (gelukkig) korte periode van werkloosheid heb ik onlangs een baan
geaccepteerd waarvoor ik weliswaar dagelijks 200 km voor moet reizen maar waar
ik op mijn 53-jarige leeftijd gelukkig mee mag zijn. Bovendien stelt het UWV dat
het redelijk is om een baan te accepteren waarvoor je deze afstand moet
afleggen.

De Kunduz-coalitie vindt dat je dichter bij je werk moet gaan wonen en de
woonwerkvergoeding wordt in hun plannen dan ook voortaan belast. Dat scheelt een
flinke som inkomsten per maand die het inleveren van 3 procent koopkracht ver te
boven gaat. Opnieuw showt men, zoals bij de onzinnige en kostbare
Kunduz-politiemissie, weinig realiteitszin. Verhuizen is namelijk geen optie.

Ten eerste krijg je tegenwoordig nauwelijks meer een vast contract en moet ik
dus maar afwachten of ik over een jaar nog voor deze werkgever mag werken. Het
ontslagrecht wordt bovendien ook nog eens versoepeld. Het verkopen van ons huis
is ook niet eenvoudig, zeker met de huidige plannen van deze coalitie die de
woningmarkt nog verder op slot gooit.

Bovendien is het een kostbare zaak om je huis te verkopen, een nieuw te kopen en
alles opnieuw in te richten. Dan heb ik ook nog een partner die haar werk in
onze huidige woonplaats heeft. Als we zouden besluiten te verhuizen heeft zij
dus hetzelfde probleem. Kom er dus gewoon voor uit dat je geld gaat weghalen bij
hardwerkende mensen en doe daarbij niet net alsof verhuizen een reëel
alternatief is voor deze bezuiniging.

René Degens, Haaften

Vrouwen thuis

Carlijne Vos schrijft in een commentaar (O&D, 12 mei) dat vrouwen, met name
moeders, aangemoedigd moeten worden om voltijds te gaan werken. Dat wekt in mij
de behoefte om wat kanttekeningen te plaatsen omdat het lijkt dat de auteur
buiten de realiteit leeft. Zo zouden volgens haar vrouwen meer voltijds moeten
gaan werken omdat er in de nabije toekomst een tekort aan werkkrachten komt.

Dit is volgens de economische vooruitzichten helemaal niet het geval omdat elk
jaar nieuwe werkkrachten de arbeidsmarkt opstromen en nu al amper mogelijkheden
hebben om een baan te krijgen.

Ten tweede heerst in het Nederland van de 21ste eeuw nog steeds het vooroordeel
dat vrouwen niet dan wel niet voltijds willen werken en werkgevers handelen
overeenkomstig dat idee. Maar vrouwen willen wel werken, en ook fulltime, maar
ze krijgen niet de kans omdat de werkgever bang is dat a. de vrouw zwanger
wordt, b. de vrouw thuis moet blijven omdat haar kind ziek is of c. de vrouw
helemaal niet tegen de stress op de werkvloer kan.

Niets is minder waar: in mijn kennissenkring zijn er volop vrouwen, ikzelf
inbegrepen, die wel meer willen werken maar gewoon om de bovengenoemde
vooroordelen niet de kans krijgen. Het zou een goede ervaring voor Carlijne Vos
kunnen zijn om eens naar de 'gewone burger' te gaan en te kijken wat die wil.

Anita Milanollo, Groningen

Digitaal

Ik zat woensdagochtend als surveillant bij het eindexamen kunst algemeen voor
vwo-6. Dat examen wordt digitaal afgenomen met het programma Examentester van
het Cito. De leerlingen loggen in en maken hun examen ook digitaal. Er komt geen
papier aan te pas. Klinkt ideaal: leerlingen typen tegenwoordig sneller dan ze
schrijven. Bovendien komt het de leesbaarheid ten goede.

Helaas, het werkt niet.

Bij leerlingen die geluk hadden, crashte het programma maar een keer of twee,
bij andere was dat zes tot zeven keer het geval. Gelukkig bleven de antwoorden
wel bewaard en kon worden doorgewerkt, maar van ongestoord en geconcentreerd
werken was geen sprake meer. Het valt niet mee een filmpje te bekijken dat drie
keer vastloopt. Voortdurend moesten bovendien de surveillanten assisteren bij
het opstarten van het programma dat alleen via ctrl/alt/delete weer aan de gang
was te krijgen. Aan de hardware lag het niet. Die was al eerder getest met een
proefexamen.

Stelt u zich voor dat tijdens het tikken uw tekstverwerker het tot zeven keer
toe begeeft. Ik kan me niet voorstellen dat dit niet van invloed zou zijn op de
kwaliteit, laat staan uw gemoedsrust. Ik zou in ieder geval minimaal mijn
toetsenbord stevig mishandelen en de muis proberen te wurgen. In feite was een
examen op deze manier oneerlijk en de omstandigheden verre van ideaal. Het lijkt
me verstandig dat het Cito tevoren test of de software wel werkt en dit niet
uitprobeert op eindexamenkandidaten die toch al gestrest zijn.

Ad van der Borght

docent kunst

Vechtdal College, Hardenberg

Oneerlijk

Elke dag bekijk ik op de economiepagina de grafiekjes van AEX, euro en de rente
op 10-jarige staatsobligaties. Die rente liep op nadat het Catshuisoverleg
mislukte, maar is dankzij het Lenteakkoord nu historisch laag.

Dat is erg fijn voor de Staat der Nederlanden, maar door die mooie lage rente
kunnen veel pensioenfondsen niet voldoen aan hun (door de staat opgelegde)
dekkingsgraad en worden vanaf volgend jaar gepensioneerden gekort op hun
inkomen. Heel oneerlijk, je hoort er geen politicus over.

Pim Zaalberg, Anloo

Btw-tarief

Het hoge btw-tarief gaat van 19 naar 21 procent. Stel dat was besloten het
tarief met 2 procent te verlagen. Een artikel van 1.000 euro zou dan vanaf
oktober geen 1.020 maar 980 euro kosten. Hoe zien de opbrengsten er uit als we
aannemen dat tegenover twee dure aankopen drie goedkopere staan?

Uitgaande van bovengenoemde bedragen levert de verkoop van de twee dure
producten de schatkist 428,40 euro aan btw op. De verkoop van drie goedkopere
producten 499,80 euro. Tel uit je winst. Verlaging van de btw zorgt voor werk en
brengt meer op dan maatregelen die de consument nopen de hand op de knip te
houden. Het is een ondoordacht voorstel.

Bart Smits, Groningen

LOAD-DATE: May 18, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              142 of 200 DOCUMENTS



                                 de Volkskrant

                              19 mei 2012 zaterdag

Foto's maxime cardol

SECTION: 01_Interview; Blz. 9

LENGTH: 721 woorden


modeschool lezers vragen stijladvies

Machtig Haar

Flesje Capri

MegaPhone

Die iPhone verraadt alles. Zat die niet boven in deze prachtige keramische
hoorn,

dan zou je zeggen dat dit een topstuk van een of andere museumcollectie is. Deze
ogende versterker want dat is het is het handgemaakte antwoord op een complex
ontwerpvraagstuk. De ontwerpers Isabella Lovero en Enrico Bosa van het
Italiaanse designhuis en&is wilden namelijk een product ontwerpen dat geen
energie verbruikt en toch in de hedendaagse hightechcultuur past. Zie hier het
resultaat. Voor de liefhebbers: deze beauty is ook in wit én 24-karaats goud te
verkrijgen. In dat laatste geval is-ie alleen wel meer dan de helft duurder.

MegaPhone van en&is; in wit en zwart EUR 399, in 24-karaats goud EUR 599.
Informatie: www.mega-phone.nl

Toen Obama in 2009 president werd, vierde Murray's dat met een special edition
'Pomade for change'-blik. Het blikje is, met het oog op de aanstaande
verkiezingen opnieuw in de collectie opgenomen. Naast de steunbetuiging aan
Obama, gaat 1 dollar van ieder presidentieel blik naar een goed doel.

Murrays Pomade, EUR 3

www.murrays4change.com

Charlotte van Dijk, Weesp: 'Dit jaar ben ik 42 geworden. Ik krijg vaak de
opmerking dat ik me 'jong' kleed. Zelf vind ik dat ik er altijd verzorgd uitzie,
maar soms vraag ik me toch af of het niet tijd wordt voor een wat volwassenere
look. Ik ga alleen geen bloemetjesjurken en hobbezakken dragen!'

Jessica Machen, stylist: 'Een volwassener look betekent niet dat je hobbezakken
en bloemetjesjurken moet gaan dragen. Na je 40ste moet je bepaalde trends gewoon
overslaan, maar het betekent niet dat je alle trends moet negeren. Schreeuwerige
T-shirts en een bloot middenrif zou ik laten gaan, evenals luipaardprints,
tenzij in subtiele accenten. Maar er zijn deze zomer genoeg trends voor de
'volwassen' vrouw. De roaring twenties (gezien bij Gucci), het elegante pak
(Paul Smith) en de übervrouwelijke fifties (Carven en Burberry Prorsum) zijn op
het veertigers lijf geschreven. Gekleurde skinny's en All Stars kunnen ook, maar
met mate. Combineer het met een effen top of een chic colbert. Zo hou je het
geheel rustig en 'volwassen'.

Mail naar: modeschool@volkskrant.nl

Mad Woman

H&M brengt deze zomer sensuele en 'lady like'-outfits uit de serie Mad Men naar
het volk. Een gezonde Hollandse heuppartij met bijpassende ronde vormen is een
vereiste voor deze curve-strelende collectie. Sexy sixties voor de Joan Harris
van nu. Top van H&M, EUR 39,95

www.hm.com/nl

Smeerseltjes.nl

In Amerika behoort cosmeticamerk Kiehl's tot het nationaal erfgoed. De smeersels
en snoepjes van apotheker John Kiehl zijn sinds 1851 een begrip in New York. In
Nederland is er één Kiehlswinkel. Die is in Amsterdam. Gelukkig is de apotheek
in de New Yorkse East Village sindskort ook te bereiken via internet.
www.kiehls.nl

Greetings from Paradise

Modeontwerper Jeremy Scott heeft een imposante schare fans onder wie Madonna,
Lady Gaga en Karl Lagerfeld. Kaiser Karl zei zelfs dat Scott de enige designer
is die hem zou kunnen opvolgen bij Chanel. Om ook zijn fans onder het gewone
volk tevreden te stellen, stuurt Scott een ansichtkaartje vanaf zijn zomeradres,
op de klassieke Le Pliage-tas van Longchamp. Met een foto van zichzelf als
postzegel. Wat attent.

Longchamp, EUR 200 www.longchamp.com

Wat Chanel 5 was voor Marilyn Monroe, was Acqua di Parma voor icoon Gary Grant.
Na de relaunch in de jaren negentig blijft het parfum ongekend populair. In
selecte kring weliswaar. Want deze chique, zwoele citroengeur is niet voor
iedereen. Om dat nog eens te benadrukken is het flesje deze zomer koninklijk
blauw.

75 ml, EUR 62.

www.acquadiparma.it

Kattenogen Winkelketen Hans Anders, groot geworden als brillenknaller, heeft nu
ook een designercollectie met onder meer 'vintage'-brillen. Dit chique zwarte
cat-eye modelletje van Nina Ricci vonden wij bijzonder easy on the eyes.

Nina Ricci bij Hans Anders, EUR 99

www.hansanders.nl

Straat stijl

De zomer nodigt uit tot kleur in onze garderobe, dat is begrijpelijk. Dat vorig
jaar de 'color blocking'-trend ons dwong te vloeken met kleur, is tot daar aan
toe. Maar deze zomer moet zelfs je trouwe blauwe spijkerbroek eraan geloven. De
broek, en dan het liefst een skinny, moet knallen. Is roze, geel, groen, paars,
oranje of rood je net iets te heftig? Kies dan voor een fijne pastelkleur.

LOAD-DATE: May 18, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant Magazine


                       Copyright 2012 PCM Uitgevers B.V.
                              All Rights Reserved

                              143 of 200 DOCUMENTS



                                 de Volkskrant

                              14 mei 2012 maandag

City laat fans lang in onzekerheid

BYLINE: Van onze correspondent Patrick van IJzendoorn

SECTION: Sport; Blz. 3

LENGTH: 877 woorden


Na 44 jaar is Manchester City eindelijk weer kampioen van Engeland.

voetbal

premier league

Van onze correspondent

Patrick van IJzendoorn

manchester Het is zondagmiddag kwart voor vijf wanneer Manchester City de door
Sir Alex Ferguson geschonken bijnaam van Noisy Neighbours meer dan waarmaakt.
Kroegen barsten uit hun voegen, toeristen kijken angstvallig om zich heen en het
City-stadion trilt als Serge Agüero ruim in blessuretijd de verlossende treffer
scoort.

'Typical City!', brult de 40-jarige Graeme Smith, nog harder dan tijdens zijn
driloefeningen in de Britse landmacht. 'Tot de allerlaatste seconde wachten.
Ruim tien jaar geleden was ik erbij toen ze uit met 1-0 van Macclesfield
verloren en nu zijn we de beste van de Premier League. Nee, van de wereld.'

Emotioneel is ook Bill Murphy (66) en zijn elf jaar oudere zus Mary Cooper. Voor
hen heeft het kampioenschap van Manchester City een bijzondere betekenis. 'Waar
we nu staan, daar zijn wij geboren', zegt Murphy. Hij wijst met één van zijn
wandelstokken naar het stadion waar City zojuist van Queens Park Rangers heeft
gewonnen.

'In een Victoriaans arbeidershuisje, dat in de jaren zestig is afgebroken. 'We
hebben de legendarische Duitse keeper Bert Trautmann nog met een gebroken nek
zien spelen in de jaren vijftig. En in 1968 waren we er bij toen City voor het
laatst kampioen werd', zegt zijn zus . 'Maar dit kampioenschap is uniek, vanwege
de plek. De cirkel is rond.'

Net als nu domineerde Manchester in 1968 de voetbalwereld. Terwijl Londen in de
ban was van de popmuziek, drugs en vrije seks, won Manchester United de Europa
Cup I en Manchester City de landstitel. 'United was met Charlton, Law en vooral
Best de sexy club, maar Manchester was de club van het gewone volk, en van de
stad,' zegt de 60-jarige zakenman John Coates, die zijn sjaal op z'n mancini's
over zijn zwarte colbert heeft gedrapeerd. 'Ik herinner me nog dat rechtsback
Tony Book op school langs kwam. Hij was uitgenodigd door onze natuurkundeleraar
met wie hij in de klas had gezeten. Spelers en fans stonden dicht bij elkaar.'

Ook de 70-jarige Malcolm Maginn, die in de jeugd van Manchester met Nobby Stiles
speelde, kan zich 1968 nog goed herinneren. 'Ik was met mijn vader bij de
uitwedstrijd in Newcastle waar we kampioen werden met een team waarin alleen
spelers uit de omgeving van Manchester speelden. Dat is nu anders. Het maakt het
kampioenschap er vandaag niet minder om. Het is jammer dat Malcolm Allison er
niet bij kan zijn. Hij is twee jaar geleden overleden', zegt hij, wijzend op
zijn T-shirt waarop een afbeelding van de assistent-coach van 1968 staat.

Hoe sterk het verleden 44 jaar en 29 managers later aanwezig is, wordt duidelijk
in de gedenktuin nabij de hoofdingang van het stadion, waar de 54-jarige Ellen
Wilson voor de wedstrijd een kruisje slaat op de plek waar ze twee jaar geleden
de as van haar vader heeft uitgestrooid. 'Ik heb hem even om steun gevraagd. Hij
was een groot City-fan, en scheeef stukken in het clubblad. Sinds 1968 ging ik
met hem naar elke thuiswedstrijd. Nu zit ik op zijn plaats, soms met mijn
dochter en broer. Mijn man gaat nooit mee. Hij is voor die andere club uit
Manchester, je weet wel.'

Iets verderop staat Ian Hore, die drie maanden oud was toen City voor het laatst
kampioen werd. 'Twee jaar geleden overleed mijn dochtertje, enkele maanden oud.
Kort na haar dood stond ik op deze plek en ik zei tegen een vriend 'Sofia zou
een City-fan zijn geworden'. Hij zei toen. 'Nee, ze is nu een City-fan en kijkt
mee'.'

Met evenveel enthousiasme praten de City-fans over de jaren negentig toen ze in
de spelonken van het Engelse voetbal speelden.

'Ik herinner me wedstrijden, derby's, tegen Rotherham en tegen York. Maar wat ik
me vooral herinner is dat er op Maine Road, het oude stadion, gewoon nog 32
duizend supporters zaten. Wij zijn geen mooiweerfans. Je moet ellende hebben
meegemaakt om triomftochten te kunnen waarderen', zegt Chris Booth, die een
speciaal gedrukt retroshirt draagt. 'Het is makkelijk om voor United te zijn,
maar het is veel spannender om City te steunen.'

Dat is ook het idee van Maginn. 'We hebben in die donkere dagen ongelooflijk
veel lol gehad, juist omdat we zo hopeloos waren. We waren de comedy club. Nu
moeten we uitkijken dat we niet te serieus worden.'

Na de wedstrijd is het één groot blauw feest in het oosten van Manchester, waar
de arbeidersclub oorspronkelijk vandaan komt. Fans van City en Queens Park, dat
ternauwernood degradatie heeft weten te voorkomen, feliciteren elkaar. Een
bedelaar in een lichtblauw shirt krijgt zoveel muntjes dat hij bijna de Mercedes
kan kopen die achter hem in de showroom staat.

Op de hoek van de straat staat een beschonken Paul Hopkins. 'Ik ben in 1968
geboren en voor het eerst is er weer een club uit Manchester kampioen. United?
Nee, dat is geen Manchester. Dat is Trafford, die wijk hoort niet bij de stad.'
Barry Evans en zijn zoontje Thomas wandelen voorbij. 'Dit is één van de
belangrijkste dagen uit mijn leven. Ik heb hier jaren en jaren op gewacht,'zegt
een stralende vader. 'Thomas heeft alleen de goede tijden meegemaakt. Hij kan
zich niet voorstellen dat we in de derde divisie hebben gespeeld.'

United? Nee, dat is geen club uit Manchester

'Juist omdat we zo hopeloos waren, hebben we lol gehad'

LOAD-DATE: May 13, 2012

LANGUAGE: DUTCH; NEDERLANDS

GRAPHIC: Boven: Aanvoerder Vincent Kompany van Manchester City toont de
kampioensbeker aan de fans. Beneden: De spelers van Manchester United kunnen
maar amper bevatten dat het kampioenschap aan hun voorbij is gegaan. Foto's
Getty Images, Reuters

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              144 of 200 DOCUMENTS



                                 de Volkskrant

                              12 mei 2012 zaterdag

Controversieel criticus van linkse hypocrisie

SECTION: Opinie en Debat; Blz. 34

LENGTH: 1083 woorden


MEINDERT FENNEMA Wie is de Aerdenhoutse oud-stalinist Meindert Fennema die het
archief van Hans Janmaat beheert en gisteren afscheid nam?

'De elite die de NRC en de Volkskrant vol schrijft, daar luisteren de mensen
gelukkig niet meer naar.' Aldus Meindert Fennema, die gisteren zijn
afscheidscollege hield aan de Universiteit van Amsterdam. Het college draagt de
titel Help! De elite verdwijnt en is opgenomen in een gelijknamige
artikelenbundel die verschijnt bij Bert Bakker.

Rode draad is de 'democratisering van de democratie', een ontwikkeling waar met
name 'links' in Fennema's ogen nogal aan moet wennen. Hij stelt dat er
voortdurend 'met twee maten wordt gemeten'. Ons soort mensen mag dingen die het
klootjesvolk niet mag; in naam van 'fatsoen' en 'stijl' wordt een grote groep
systematisch buiten de deur gehouden. Gedesillusioneerd door het ethos van deze
elites zegt Fennema: 'In plaats van op de elites moeten we ons maar verlaten op
de wijsheid van de menigte.'

Wie is deze Aerdenhoutse oud-stalinist die het archief van Hans Janmaat beheert?
Hoort hij bij de elite of bij het volk? Staat hij aan de kant van de goedmens,
of is hij toch eigenlijk, zoals Marcel van Dam zou zeggen, een 'minderwaardig
mens'?

Controversieel is hij in elk geval altijd geweest. Dreigbrieven ontving hij al
in 1965 van medecorpsballen in Utrecht. Toen er een jongen was overleden tijdens
de ontgroening schreef Fennema dat deze rituele vernedering niet moest worden
verboden, zoals sommigen vonden. Integendeel: het was een efficiënte manier 'om
van een elite af te komen die zichzelf heeft overleefd'.

Als 23-jarige werd hij vervolgens assistent bij het deftige Europa-instituut te
Amsterdam. Van volkse invloeden gespeende volkenrechtshoogleraren zwaaiden er de
scepter. Een gastdocent die eens vroeg om honorarium werd als 'hufterig'
weggelachen. Een typisch elitaire reflex, blikt Fennema terug. Zo scheidde men
het kaf van het koren.

Jarenlang was Fennema de enige die het openlijk opnam voor het recht van Hans
Janmaat om vrijuit te spreken. In 1994 zei Janmaat tijdens een demonstratie de
multiculturele samenleving te willen afschaffen. Hij werd veroordeeld. Die
rechterlijke uitspraak bekritiseerde niemand. 'Ook Bolkestein niet', memoreert
Fennema in de Groene Amsterdammer na de moord op Fortuyn. Maar zegt de Duitse
bondskanselier een paar jaar later iets vergelijkbaars, dan is het plots een
gemeenplaats. Dat heet hypocrisie.

In zijn afscheidscollege contrasteert Fennema PvdA-coryfee Bram Peper, die zijn
declaraties beschouwde als privékwestie, met zijn eigen vader, trouwe
PvdA-stemmer die een gemeentelijk slachthuis runde. 'Van zijn kantoor mochten
wij als kinderen nog geen ballpoint meenemen: dat was staatseigendom!' Bij zijn
pensionering had de onkreukbare keurmeester voor het eerst cadeaus durven
aannemen, maar niet zonder een principiële toespraak: 'Indien 't gemeen u roept,
besorght het als uw eigen.' Zijn zoon concludeert: 'Niet de kiezer, maar de
bestuurlijke elite liet de PvdA in de steek.'

In lijn hiermee verbaast Fennema zich over de verontwaardigde reacties van de
grachtengordel op romans die ze niet heeft gelezen zoals die van Heleen van
Royen. Hij haalt de 18de-eeuwse markies De Condorcet aan over wie hij eerder een
biografie schreef die het inzicht had 'dat de menigte onder bepaalde
omstandigheden een oordeel velt dat de waarheid dichter benadert dan het oordeel
van een kleine groep experts'.

Het thema elite en elitekritiek kwam op het pad van Fennema toen hij Marcus
Bakker van de communistische partij CPN ontmoette in zijn studententijd. De
'elite' moest worden aangepakt, vonden zij. Die vormde immers de onderdrukkende
bourgeoisie. 'Ik werd ook een intellectuele hooligan', blikt Fennema terug. Zijn
standpunten van toen noemt hij nu 'onvergeeflijk'. Want 'die communistische
beweging was een beweging van massamoordenaars'. Contacten met Noord-Korea en
Cuba: 'oogkleppen' had hij op - 'dezelfde oogkleppen die mensen die mijn boek
over Wilders niet willen lezen nu op hebben. Je sluit je af.'

Toen Fennema's oogkleppen afgingen werd hij geëxcommuniceerd. In Geert Wilders:
Tovenaarsleerling gaf hij de grote ideologische tegenstander van het weldenkende
deel der natie de behandeling die hijzelf had willen krijgen in de tijd dat hij
brak met de stalinisten. Aan Wilders, onlangs in deze krant: 'Ik heb meestal
geen behoefte mij in het koor te voegen van uw critici. Te velen daarvan wekken
de indruk dat zij u demoniseren in de hoop aan de hemelpoort een vipbehandeling
te krijgen.'

Sommigen spreken van een Werdegang die Fennema doorgemaakt zou hebben. Van
stalinist werd hij gevierd criticus van linkse hypocrisie; van extreem-linkse
activist werd hij sympathiserend biograaf van 'extreem-rechts'. Maar Fennema
pleit niettemin nog altijd voor een veroordeling van Wilders. Dat kan kennelijk:
een betrokken biografie schrijven over iemand waar je het inhoudelijk mee oneens
bent.

Gaandeweg zijn loopbaan kwam Fennema tot de conclusie dat de elites die hij
wilde bestrijden allang plaats hadden gemaakt voor een nieuwe groep zijn eigen
sociologische groep die de macht fijntjes onderling had verdeeld. De
intolerantie van deze 'tolerante' en 'liberale' elites was nog veel groter dan
die van de oude aristocraten.

Trouw aan zijn eigen principes, nam Fennema vervolgens deze groep onder vuur. In
die zin is hij consistent geweest. Netjes omgaan met het archief van Janmaat,
een genuanceerde biografie over Wilders schrijven, erop wijzen dat kritiek op de
EU niet automatisch 'populisme' is het zouden eigenlijk vanzelfsprekendheden
moeten zijn in het publieke debat. Maar omdat de intellectuele goegemeente
dikwijls zo vooringenomen is zoveel 'oogkleppen' op heeft, zoals hij het zelf
zegt steekt zijn opstelling erbovenuit als een baken in een eindeloze brij van
eendere verontwaardiging over de 'hufterigheid' van het gewone volk.

Laten we hopen dat Fennema ook na zijn emeritaat het publieke debat zal blijven
opfrissen niet alleen met boeken maar ook met artikelen in die verfoeide
Volkskrant of NRC!

Meindert Fennema houdt op 24 mei om 20.00 uur de lezing Mijn Idee voor Nederland
in De Balie, in samenwerking met de Volkskrant.

THIERRY BAUDET is docent aan de Universiteit Leiden en werkt aan een
proefschrift over nationale soevereiniteit. GEERTEN WALING is historicus.

Ontgroening als efficiënte manier om van een elite af te komen die zichzelf
heeft overleefd

Intolerantie van 'tolerante' en 'liberale' elites is nog veel groter dan die van
de oude aristocraten

LOAD-DATE: May 11, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              145 of 200 DOCUMENTS



                                 de Volkskrant

                              12 mei 2012 zaterdag

Henken vs. Heldere Henk

SECTION: Sport; Blz. 8

LENGTH: 478 woorden


De Nederlandse Vereniging van Sporthenken (NVVS) protesteert tegen de kreet
'Eerlijk, helder, Henk' waarmee Henk Bleker probeert leider van het CDA te
worden. 'Als Henk word je zo in een hoek getrokken waarin je niet wilt zitten',
aldus NVVS-lid Henk Timmer, voormalig keeper van AZ. 'Ik heb nog nooit CDA
gestemd.'

Inmiddels is een protestpetitie ondertekend door talloze sporthenken uit heden
en verleden. Onder meer Henk Fräser, Henk ten Cate, Henk Angenent (namens
Stichting 'De Schaatshenk'), Henk Grol (VV judohenken), Henk Gemser en Henk
Kraayenhof (org. van coachhenken), Henk Wery, Henk Vos, Henk de Haan, Henk
Lubberding (van de verzamelde wielerhenken), Henk van der Grift, Henk Groot en
Henk Elzerman (namens de verenging van zwemhenken) zetten hun handtekening.

'Het kan niet zo zijn dat je voornaam even wordt gekaapt door de een of andere
politieke gladjakker die toevallig ook Henk heet', aldus Henk Kesler, de
voormalig directeur van de KNVB die als advocaat juridische stappen voorbereidt.
'Ik ben er al door verschillende mensen op aangesproken. Dit gaat me klanten
kosten. Mensen zitten niet te wachten op een eerlijke heldere advocaat. Die
willen gewoon winnen in de rechtszaal.' Oud-voetballer Glenn Helder heeft zich
bij de NVVS aangesloten. 'Hij moet gewoon met z'n gore poten van mijn achternaam
afblijven', aldus een geagiteerde Helder. 'Nog een gelukje dat ik geen Henk
Helder heet. Maar zo heet mijn oudere broer al. Die is hier niet blij mee. Mede
namens mijn familie eis ik dat deze terreur stopt. Anders zorg ik ervoor dat die
Bleker van achteren niet eens meer weet hoe hij van voren heet. Ik ken nog wel
een paar hele gemene Henken.'

Uit de journalistieke hoek hebben Henk Spaan en Henk Hofland hun bezorgdheid
uitgesproken over het Henk-misbruik.

Namens zijn oude compaan Henk van Dorp heeft Frits Barend protest aangetekend
tegen de 'schandelijke wijze waarop alle Henken van Nederland worden betrokken
in een groezelige campagne van de een of andere proleethenk.'

Diverse Henken van de buiten de sport overwegen ook actie. Namens de Club van
homohenken denkt Henk Krol van de Gaykrant aan een kort geding. 'Ben je
eindelijk klaar met de homo-emancipatie, zet zo'n Groningse minkukelhenk je weer
in de hoek als Henk', aldus een geëmotioneerde Henk Krol. 'Komt er dan nooit een
eind aan?'

Bleker kreeg overigens een steunbetuiging van Henk van Henk en Ingrid. 'Ik denk
dat dat Henk op mij slaat, en niet op Henk Bleker zelf', aldus Henk van Henk en
Ingrid. 'Ik vind het een grote eer. Al was het wel zo netjes geweest als hij er
er 'Eerlijk, helder, Henk en Ingrid' van had gemaakt.'

De StichtingSportSybrands (SSS) zegt de lijsttrekkersstrijd 'scherp te
monitoren'. Straks komt die Buma ook met zoiets op de proppen, en breekt bij ons
de pleuris uit. We moeten er even niet aan denken.'

Glenn Helder: 'Nog een gelukje dat ik geen Henk heet!'

LOAD-DATE: May 11, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              146 of 200 DOCUMENTS



                                 de Volkskrant

                              12 mei 2012 zaterdag

BYLINE: Frits van der Waa

SECTION: V Opening; Blz. 7

LENGTH: 409 woorden


klassieke muziek

JJJJJ

Grigori Sokolov

Rameau, Mozart en Brahms, door Grigori Sokolov

10/5, de Doelen, Rotterdam. Herhaling: Amsterdam (13/5), Eindhoven (15/5)

Sokolov koppelt enorme reikwijdte aan hoogstpersoonlijke signatuur.

Onder pianisten heeft Onze Lieve Heer beduidend meer vreemde kostgangers dan
onder het gewone volk, maar een van de wonderlijkste onder hen is wel de Rus
Grigori Sokolov. Tijdens zijn hele optreden vertrekt hij geen spier. Het podium
blijft aldoor in halfschemer gehuld. Hij komt op en maakt een buiginkje, speelt
en maakt een buiginkje, waarna hij rustig wegwandelt. Zijn spel, hoewel al
evenzeer onderworpen aan strenge discipline, heeft intussen een vaak
adembenemende reikwijdte en een hoogstpersoonlijke signatuur, al getuigt het
tegelijkertijd van opperste dienstbaarheid aan de muziek.

De 62-jarige pianist is bezig aan een tourneetje door Nederland, dat hem nog
naar Amsterdam en Eindhoven voert, waar hij hetzelfde programma speelt dat hij
donderdag in Rotterdam voor een matig gevulde Doelenzaal ten gehore bracht.

Sokolovs spel is een unieke mengeling van classicistische klaarte en romantische
expressie. Zijn repertoirekeus sluit daar volmaakt op aan. Zijn recital opent
met een Suite in D van Rameau, eigenlijk klavecimbelmuziek. Sokolov weet met een
rinkelend toucher de klankkleur van dat instrument knap te imiteren, maar houdt
er in de langzame delen een rubato op na dat zo vrij is dat de frasen en
versieringen soms in het luchtledige lijken te hangen. Een vrijwel constante
factor in zijn spel is het benadrukken van de melodie in combinatie met een
uiterst terughoudende, bijna gevoileerde klankgeving van de bassen. De muziek
krijgt daardoor een stralende lichtheid.

Door die benadering is in Mozarts Sonate KV310 opeens goed te horen dat de
afstand tot Rameau niet eens zo groot is. De melodische contouren in het
langzame deel krijgen onder Sokolovs handen een bijzondere sensitiviteit. Maar
toch was dit het minst overtuigende onderdeel van een niettemin bijzondere
avond; het haalde het althans niet bij de visionaire vertolking van Brahms'
Händel-variaties, waarin Sokolov vlijmscherp streelde, sprankelend hamerde en
zelfs op de grilligste momenten ultieme controle handhaafde. De combinatie van
analyse en muzikale expressie in de afsluitende fuga was al even karakteristiek:
Brahms zonder boenwas. Sokolov deed er vijf toegiften bij voor het dankbare
publiek nog altijd even afgemeten, maar zeer bereidwillig.

LOAD-DATE: May 11, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              147 of 200 DOCUMENTS



                                 de Volkskrant

                              12 mei 2012 zaterdag

Democraat op latere leeftijd

SECTION: Boeken; Blz. 6

LENGTH: 1299 woorden


Politicologie Meindert Fennema bewoog zich net zo gemakkelijk tussen de elite
als tussen outcasts aan de periferie van het politieke spectrum. Een Friese
vrije geest zwaait af. Door Dirk-Jan van Baar

Meindert Fennema, die gisteren afscheid nam als hoogleraar politieke theorie aan
de Universiteit van Amsterdam, pocht ermee dat hij 'pas op latere leeftijd
democraat is geworden'. Dat mag je wel zeggen, want van 1971 tot 1989 was hij
lid van de CPN, wat een professoraat niet in de weg heeft gestaan en hem bij
mijn weten ook nooit is nagedragen. Natuurlijk, er zijn veel oud-CPN'ers die het
binnen de spraakmakende gemeente goed hebben gedaan, menigeen als zelfbenoemde
bewaker van de publieke moraal.

Fennema neemt daarbij een aparte plaats in. Hij houdt ervan op de tenen van zijn
oude strijdmakkers te gaan staan, maar is als inwoner van de gemeente
Bloemendaal nog steeds lid van GroenLinks. Denk niet dat hij rechts is. De
eerste bijdrage in Help! De elite verdwijnt, een bundel van zijn belangrijkste
artikelen in de afgelopen veertig jaar, is een uithaal naar Geert Mak, dominee
in de linkse kerk en met zijn donderpreken een boegbeeld van de politieke
correctheid.

Daarmee is de toon gezet, en de toon van Fennema is altijd een tikje stout en
kwajongensachtig, zoals dat gewoonte was bij het Utrechtse studentencorps
waarvan hij ook lid is geweest. Fennema laveert als een koorddanser tussen zijn
belangstelling voor elites, die niet meer zijn wat ze ooit waren, en het gewone
volk, dat wel steeds meer te zeggen krijgt, maar nooit helemaal voor vol wordt
aangezien en soms regelrecht wordt gediscrimineerd omdat het zich niet zo
gedraagt als de nette bovenlaag belieft. En die bovenlaag is tegenwoordig vaak
links, of prudent progressief, en ziet zich in verlegenheid gebracht door een
democratisering waar zij vanaf de jaren zestig enthousiast voor heeft geijverd,
net als Fennema zelf. Hier zit meteen de eerste tegenspraak, want de Fennema die
op latere leeftijd democraat is geworden, is blijkbaar een andere dan de Fennema
die zich als universitair frontsoldaat voor de democratie heeft sterk gemaakt.
Volgens mij is het verschil tussen de jonge Fennema en de oude Fennema minder
groot dan hijzelf wil doen voorkomen.

Belangrijker is wat Fennema te zeggen heeft en daar ben ik nog niet helemaal
uit. Verdwijnt de elite, wat de titel suggereert? Het is waar dat de elites van
nu van gezicht zijn veranderd vergeleken met die van veertig jaar geleden. De
voorname regenten van toen met hun noblesse oblige zijn er niet meer. De
bestuurders van nu zijn zakelijker en kennen als het om geld verdienen en
zelfpromotie gaat minder scrupules. Er zijn meer patjepeeërs, en ook dat is een
uitvloeisel van de democratisering die ironisch genoeg de kloof tussen de gewone
burger en een boven hem geplaatste bestuurskaste heeft vergroot. Het is een
ontwikkeling die ook binnen de elite met leedwezen wordt waargenomen. Een
oud-bankier als Rijkman Groenink hoort volgens alle politicologenmaatstaven met
zijn kasteel aan de Vecht en zijn particuliere kunstverzameling tot de
bovenlaag. Maar met zijn keiharde op koerswinst gerichte manier van zakendoen
doorbrak hij ook codes van de oude elite en geldt hij als de man die Dé Bank
naar de ondergang heeft geleid.

Zulke individuen komen en gaan, maar ik denk niet dat we bang moeten zijn dat de
Nederlandse elite als speciaal te onderscheiden groep verdwijnt, zelfs niet als
het ergste boevenpak aan de macht komt. Historisch gezien is het
aanpassingsvermogen van de Nederlandse elites opvallend. Dat mag blijken uit het
overleven van Hans Max Hirschfeld, die tijdens de Duitse bezetting op verzoek
van de Nederlandse regering in ballingschap op zijn hoge ambtelijke post bleef
en daarvoor met lof werd overladen. Volgens Fennema, die over Hirschfeld een
biografie schreef, grotendeels terecht. Ook dat is typisch Fennema. Hij weigert
zo'n man als 'fout' te verketteren. Eerder verdedigt hij zo'n controversiële
figuur tegen linkse vooroordelen. Dat ook links stigmatiseert, inclusief het
Landelijk Bureau Racismebestrijding, behoort tot het soort ongerijmdheden waar
Fennema zijn pijlen graag op richt.

Vandaar zijn interesse voor Geert Wilders, over wie hij eveneens een (deels
ingebeelde) biografie heeft geschreven. Voor Fennema is de PVV-leider de
tovenaarsleerling van Frits Bolkestein, wat door de laatste als onzin van de
hand wordt gewezen met als argument dat hij nooit kon toveren en dus ook nooit
een tovenaarsleraar kon zijn. Dat de oud-communist Fennema ook enigszins
bevriend is met de notabele Bolkestein tekent zijn aparte positie. En het zegt
iets over Nederland, in de kern een vriendelijk land, met een open en
aanspreekbare elite. Maar dat geldt niet voor iedereen. Wie te nadrukkelijk uit
de politiek correcte pas loopt en tegen het verheven zelfbeeld van de elite
zondigt, loopt het risico van ostracisme. Hans Janmaat bijvoorbeeld, die in de
jaren negentig door de rechter is veroordeeld voor de uitspraak 'vol is vol' die
een decennium later bijna onschuldig aandoet. Dat Janmaat zelf het slachtoffer
was van geweld, in het bijzonder zijn partner Wil Schuurman, die bij een actie
van 'antifascisten' in het Betuwse dorp Kedichem in 1986 haar been verloor,
behoort tot een van die zweren van de Nederlandse democratie die nog steeds een
nare lucht verspreidt.

Ik vind Fennema op z'n best als hij zulke paria's als Janmaat behandelt. Dat is
nog eens wat anders dan Fortuyn, van wie 'iedereen' nu vindt dat het goed was
dat hij taboes doorbrak, of Wilders, die met zijn uitspraken over moslims veel
verder gaat dan Janmaat ooit deed (en die dus misschien met terugwerkende kracht
ook wel 'een punt' had). Ik zeg dat laatste uiteraard met de grootst mogelijke
voorzichtigheid. De centrumdemocraten zijn nog steeds besmet, hoewel zonneklaar
is dat de PVV, die twee jaar lang een rechtse regering gedoogde, in dat vacuüm
opereert. Dat Wilders zelf afscheid nam van die machtspositie, met een
SP-verhaal over 'onze oudjes die niet de dupe mogen worden van onzinnige
dictaten van bureaucraten uit Brussel', maakt de politieke plaatsbepaling van de
PVV nog interessanter. Extreem-rechts kun je die niet echt noemen, eerder
centrumdemocratisch (of half-links).

Jammer genoeg werkt Fennema zijn gedachten over Janmaat, aan wie slechts één
stuk is gewijd, niet uit, zoals ik ook meer had willen weten over de CPN, toch
ook een centralistische partij die niet door de democratische beugel kon en
waarvan hij tot de laatste snik lid is gebleven. Daaruit spreekt een behoefte om
zich in 'fout' gezelschap te begeven, misschien uit nieuwsgierigheid om te zien
hoe het daar toegaat, misschien ook uit het (populistische) idee dat de taal van
het volk eerlijker is en meer 'waarheid' bevat dan de geparfumeerde wereld van
de elite, met haar eeuwige machtsspelletjes en hypocrisie.

Dat Janmaat door de hele journalistiek is gedemoniseerd, terwijl een
onderbuikpartij als de CPN juist vele journalistieke coryfeeën heeft
voortgebracht, blijft een beschouwing waard. Dat de Tweede Kamer een Marcus
Bakkerzaal heeft, valt te verklaren als eerbetoon aan een scherp parlementariër.
Maar Wilders is dat ook en een Wilderszaal klinkt ook na zijn gedoogrol als
vloeken in de kerk. Mag links meer dan rechts, of is dat slechts een retorische
zaak en zit het als het om de macht gaat andersom? Fennema, die het liefst het
randje van de politieke correctheid opzoekt, is bij uitstek de man voor zulk
glas ijs. Alleen houdt hij naar mijn smaak iets te veel in op punten waar hij
ook door had kunnen schaatsen. De echte pointe ontbreekt bij deze Friese vrije
geest.

HHHii

Meindert Fennema: Help! De elite verdwijnt Veertig jaar Nederlandse politiek.

Bert Bakker; 356 pagina's; EUR 19,95.

ISBN 978 90 3513 808 7.

Fennema weigert een man als Hans Janmaat te verketteren

LOAD-DATE: May 11, 2012

LANGUAGE: DUTCH; NEDERLANDS

GRAPHIC: Kedichem, 1986. Hans Janmaat na een aanslag op een hotel waar de
centrumdemocraten een vergadering hielden. Foto William Hoogteyling / HH

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              148 of 200 DOCUMENTS



                                 de Volkskrant

                              12 mei 2012 zaterdag

De verzoener zoekt de confrontatie

BYLINE: Door Arie Elshout Arie Elshout

SECTION: Het Vervolg; Blz. 2

LENGTH: 3311 woorden


profiel In 2008 was Barack Obama een wit doek waarop de mensheid de mooiste
dromen projecteerde. Het wonderkind van de verkiezingscampagne werd de weifelaar
van het Witte Huis. Zijn aanhangers keerden zich van hem af. Maar Obama heeft
zijn strijdbaarheid hervonden. Deze week was er zelfs weer een glimp van de oude
Obama, toen hij als eerste president het homohuwelijk omarmde. Komt deze
comeback op tijd voor zijn herverkiezing? Door Arie Elshout

De Spijt

De nazomer van 2011. Barack Obama heeft het moeilijk. Voelen jullie je bekocht?,
vraagt komiek Bill Maher in zijn talkshow aan zijn gasten. Ja. Ze hebben er
spijt van in 2008 Obama te hebben verkozen boven Hillary Clinton.

Schrijfster Rebecca Traister ontdekt een nieuw gezelschapsspel: W.Z.H.H.G. Wat
Zou Hillary Hebben Gedaan? Obama speelt daarin de rol van een verzoenende
crypto-Republikeinse slappeling die al zijn principes verkwanselt, terwijl
Hillary als een linkse John Wayne al die bandieten in het Congres in het gareel
zwiept.

In The New York Times herinnert professor Drew Westen aan de presidenten
Theodore en Franklin Roosevelt. Zij hervormden het land door de concentratie van
macht en geld bij een kleine groep rijken te bestrijden. Obama had in hun
voetsporen moeten treden. Maar door zijn afkeer van conflict heeft hij zijn
historische opdracht verprutst. Westen: 'Barack Obama staarde in het gezicht van
de geschiedenis en besloot zijn ogen af te wenden.'

In het Zuccotti Park verschijnen de tenten van Occupy. De links-populistische
beweging protesteert tegen Wall Street en tegen de toenemende ongelijkheid in
Amerika. Maar de president wordt niet gespaard. Michelangelo Bosch, een zware
kerel helemaal in het zwart gekleed met kleurige speldjes op pet en borst,
verwijt de Democraat Obama net als andere politici geld te hebben aangepakt van
banken, beleggers en grote bedrijven. 'Dat zijn de poppenspelers die aan de
touwtjes trekken op zijn rug', sneert hij. In 2008 stemde Bosch voor Obama, net
als 95 procent van de andere zwarte kiezers. 'Maar dat was naïef.'

Het wonderkind van de verkiezingscampagne van 2008 is veranderd in de weifelaar
van het Witte Huis. Hij is net 50 geworden, zijn haar is grijzer en de plooien
rond zijn mondhoeken dieper. Alles wat ooit voor hem sprak, is in de ogen van de
critici in het tegendeel verkeerd: zijn vermogen alle kanten van een probleem te
zien werd besluiteloosheid, zijn rationaliteit veranderde in kilheid, zijn
onpartijdigheidsideaal leidde tot te veel toegeeflijkheid.

'Wij die ons allemaal hebben laten betoveren door zijn welsprekendheid in de
campagne kozen ervoor een aantal verontrustende aspecten van zijn biografie te
negeren: dat hij zeer weinig had gepresteerd voor hij zich kandideerde voor het
presidentschap, dat hij nooit een onderneming of staat had geleid, dat hij een
buitengewoon onopvallende loopbaan had als rechtprofessor, die in de twaalf jaar
op de universiteit van Chicago niets publiceerde, behalve een autobiografie',
schrijft Westen. Zoveel venijn kan alleen maar voortkomen uit een gevoel van
verraad.

Obama heeft net de veldslag om de verhoging van het nationale schuldplafond
achter de rug. Het overleg met de Republikeinen was zo moeizaam, dat het vlak
voor de deadline gesloten akkoord niet wordt gezien als een bewijs van macht
maar van onmacht. De kredietstatus van de Verenigde Staten wordt verlaagd, de
beurzen storten in.

Obama legt de schuld bij het Congres en de door de conservatieve Tea Party
geradicaliseerde Republikeinse partij. Hij presenteert zich als Mr. Reasonable,
maar die verdwijntruc werkt niet. Het is de taak van een president om het land
mee te krijgen. Elk excuus onderstreept zijn zwakte. Zijn aanhangers voelen zich
in de steek gelaten.

De Belofte

Januari 2009. Obama is net president. In al zijn vorige banen was hij ongedurig
geweest. Het schoot niet op. Nu hij het hoogste ambt bekleedt, beschikt hij
eindelijk over de macht om werk te maken van het ideaal dat hij en zijn vrouw
Michelle vanaf het begin van hun relatie deelden: het bewerkstelligen van
sociale verandering in Amerika door het verkleinen van de kloof tussen hen die
van hun geboorte alles mee hebben en hen die van huis uit alles tegen hebben.

Obama is zelfverzekerd. 'Voor elke baan in mijn campagneteam die ik te vergeven
heb, ben ik waarschijnlijk beter dan de mensen die ik hiervoor inhuur', zei hij
als kandidaat. Hij gelooft in zijn uitzonderlijkheid. Hij wil een nieuw soort
leider worden, eentje die het land verenigt in plaats van verdeelt. Hij
vergelijkt zich in een interview met John F. Kennedy, Ronald Reagan en Franklin
Roosevelt. Presidenten die Amerika veranderden. Michelle is overtuigd van haar
mans bijzondere gaven. Dat zij bereid is zichzelf en haar twee dochters op te
offeren aan de horreurs van een leven in het Witte Huis, komt doordat zij denkt
dat hij grootse dingen kan verrichten.

Ook veel bewonderaars weten zeker dat Barack Obama, de jonge, knappe,
charismatische eerste zwarte president van Amerika, een hogere bestemming heeft.
Anderen vinden dat aanmatigend. Zijn stafchef, Rahm Emanuel, weigert te geloven
dat zijn baas verheven is boven de normale politiek. De Tsjechische
oud-president Vaclav Havel waarschuwt Obama voor de gevaren als op een leider
'oneindige hoop' wordt geprojecteerd. Teleurstelling kan omslaan in woede en
wrok.

Obama boekt successen. Na de kredietcrisis van 2008 pompt hij 800 miljard dollar
in de economie en voorkomt een herhaling van de Grote Depressie uit de jaren
dertig. Hij verbetert met een prudent buitenlands beleid het slechte beeld dat
na Bush' gestaalde reactie op '11 september' was ontstaan van Amerika. Hij voert
een hervorming van de gezondheidszorg door, waarbij 32 miljoen onverzekerde
Amerikanen het recht krijgen op een ziektekostenverzekering. Hij maakt een einde
aan de achterstelling van homo's in de strijdkrachten. Hij trekt de troepen
terug uit Irak. Hij doodt Osama bin Laden.

Het is een indrukwekkende lijst, maar er zijn tegenslagen, waarbij zijn
onervarenheid, idealisme en goedgelovigheid zich wreken. Hij heeft de ernst van
de crisis onderschat, het stimuleringspakket is te klein, het herstel te
halfbakken. Miljoenen Amerikanen worden werkloos, kunnen hun rekeningen niet
meer betalen, raken hun huizen kwijt, terwijl Wall Street miljarden hulp krijgt
en amper wordt gestraft voor het veroorzaken van de crisis.

Obama wil zo graag een bindende president zijn die over de partijgrenzen heen
reikt, dat hij het Congres het voortouw geeft bij het uitwerken van een door de
twee partijen gesteunde zorgwet. Daardoor geeft hij de Republikeinen te veel het
voordeel van de twijfel, zodat het resultaat historisch is maar bij vrijwel
niemand populair.

Met de dood van Bin Laden toont hij leiderschap door tot actie te besluiten,
terwijl er 20 tot 40 procent kans was op een echec. Maar zijn achterban is er
niet blij mee dat hij meer soldaten naar Afghanistan stuurt, dat hij met drones
dood en verderf zaait onder terroristen op grond van geheime, door niemand te
controleren informatie. Er wordt gezegd dat hij terreurverdachten liever doodt
dan gevangenneemt, zodat hij er niet nog meer hoofdpijndossiers bij krijgt in
Guantánamo Bay, dat hij niet weet te sluiten, zoals hij wel beloofd had.

En zo doet Obama een nieuwe ervaring op: waar in de campagne zijn aanhangers hem
overschatten, lijken ze nu zijn prestaties te onderschatten. Het is de prijs die
hij met terugwerkende kracht betaalt voor zijn fenomenale succes als kandidaat:
hij heeft zulke hoge verwachtingen gewekt, dat hij die onmogelijk in onversneden
vorm kan waarmaken. Het scenario-Havel.

Velen voelen zich bedrogen. Dat laatste overkomt iedere president, allemaal
moeten ze aanhangers teleurstellen, maar Obama wil anders zijn.

De zoon van een vader die hem al jong in de steek liet en een moeder die hem
vanaf zijn tiende stalde bij haar ouders, vervalt in zijn oude neiging zich
terug te trekken in zichzelf. Hij voelt zich miskend. Michelle ziet hem voor
haar ogen ouder worden. Zij weet wat zijn grootste kwaliteiten zijn: zijn
verstand, zijn analytische scherpte, zijn vermogen enorm veel informatie in zich
op te nemen met zijn fotografische geheugen. Maar ze weet ook dat die
gemakkelijk zijn zwaktes kunnen worden. Dan kan hij afstandelijk en
niet-betrokken lijken. Dan heeft hij, de grote redenaar, moeite contact te maken
met mensen. Dan kan hij crisisslachtoffers niet laten voelen dat hij hun pijn
deelt.

Soms grijpt Michelle in. Dan roept ze, zoals in de campagne tijdens een
voorbereiding op een debat toen hij zich verloor in beleidsdetails: 'Barack,
voel niet nadenken!'

Maar nu tijdens zijn presidentschap is Obama vaak bedroefd en verbitterd en
denkt hij dat het publiek hem wel nooit zal begrijpen. Dan voelt ook hij zich in
de steek gelaten door hen.

De Wederopstanding

Het is december 2011. Obama is in Osawatomie, een scharrig stadje met 4.500
inwoners in Kansas. Een eeuw eerder riep Theodore Roosevelt daar de Amerikanen
op de strijd aan te binden tegen de rijken die alle macht naar zich toe hadden
getrokken. Obama neemt dat thema over. Hij hekelt de ongelijkheid en heeft het
over de 'adembenemende hebzucht' van een kleine groep bankiers en beleggers, die
zichzelf enorme bonussen toekenden en met andermans geld zulke risico's namen
dat ze het land en de wereld in de financiële crisis stortten. De Republikeinen
werkten dit met hun politiek in de hand.

Obama lijkt herboren. Hij is strijdbaar en populistisch. Weg is de vermoeidheid.
Weg is de president die zichzelf zo graag boven de partijen, boven de politiek
stelde. Weg is de president die de voorgaande zomer nog veel concessies wilde
doen om gezamenlijk met de Republikeinen tot een begrotingsakkoord te komen.

In het Congres gaat hij in de aanval over een verlenging van de wet, die
voorziet in een lagere loonbelasting. Hij dreigt de Republikeinen
verantwoordelijk te maken voor het feit dat straks 160 miljoen Amerikanen meer
belasting moeten gaan betalen als ze dwars blijven liggen. Zij zwichten. Zijn
Democratische partijgenoten zien verheugd dat hij ditmaal niet inbindt.

Bij de State of the Union in januari lijkt Obama's haar weer minder grijs. Hij
pleit voor 'een Amerika waarin iedereen een eerlijke kans krijgt, iedereen
eerlijk doet wat het land van hem vraagt en iedereen het spel volgens dezelfde
regels speelt'. Door te hameren op eerlijkheid trekt hij zich op uit het
verstikkende moeras van ingewikkelde compromissen en tactische spelletjes en
krijgt hij weer vaste grond onder zijn voeten met een simpele, sterk moreel
getinte boodschap.

Veel gewone Amerikanen klagen dat het systeem in hun land in het voordeel werkt
van de grote bedrijven, banken en rijken, terwijl de middenklasse moet vrezen
voor zijn baan, huis, inkomen en pensioen, kortom voor een daling op de sociale
ladder. Het is een sentiment, dat zich voor het eerst manifesteerde in de Tea
Party en definitief doorbrak naar de oppervlakte door Occupy. Obama haakt erop
in. Hij heeft weer een verhaal, net als in 2008.

In januari is zijn populariteit nog altijd laag. Maar als de werkloosheid
voorzichtig begint te dalen, stijgt het aantal mensen dat zijn beleid goedkeurt,
weer tot boven de 50 procent. Het lijkt op een comeback. Maar: komt die op tijd?

De Toekomst

Verkiezingsjaar 2012. De Republikeinse partij maakt van haar voorverkiezingen
zo'n excentrieke vertoning, dat de president er weinig voor hoeft te doen om
daartegen afgezet de wijsheid zelve te lijken. Maar dat neemt niet weg dat bij
rechts een diepe haat leeft tegen Obama, wiens persoon kennelijk altijd sterke
emoties oproept. Tegenover kritiekloze bewondering staat redeloze afkeer.

'Persoonlijk verafschuw ik Obama', zegt eind januari de 72-jarige George
Dragneff, oud-marinier en oud-politieman bij een stembureau in Tampa, Florida.
'Hij biedt overal excuses aan voor Amerika en hij drukt geld in plaats van het
te verdienen.'

'Obama is niet Amerika, hij is de vijand, die het land nu controleert en kapot
maakt', zegt de 67-jarige Malcolm Daigle, adviseur voor liften en ijshockeyfan,
vlak voor de wedstrijd tussen Tampa Bay Lightning en de Washington Capitals.
'Obama heeft nooit een echte baan gehad', vult zijn maat Ken Johnston aan. 'Hij
deed alleen buurtwerk.'

De kritiek gaat verder dan een normaal verschil van mening. Het is een vorm van
recalcitrantie: wij laten ons door het zogenoemde weldenkende deel van de natie
niet voorschrijven wat correct is en wat niet. En ook: Obama is niet een van
ons, hij is on-Amerikaans.

Hoewel de Republikeinse koploper Romney wordt gezien als een weinig overtuigende
windvaan, kan Obama niet gerust zijn. Het zijn post-heroïsche verkiezingen. In
maart zakt zijn populariteit weer. Oorzaak: de stijgende benzineprijs. De
economie is zijn achilleshiel, zegt hoogleraar Susan MacManus, een no-nonsense
vijftiger met haar diepe, gerijpte malt-stem. In Florida, een van de swingstaten
die beslissend gaat worden in november, volgt zij de kiezers op de voet.

Zoals druïden de toekomst probeerden te lezen uit de ingewanden van offerdieren,
zo is de verkiezingskaravaan gefixeerd op cijfers. Na de oorlog is nooit een
Amerikaanse president herkozen als op verkiezingsdag de werkloosheid hoger was
dan 7,2 procent, zegt de een. De werkloosheid is in april 8,1 procent. Het gaat
niet om het percentage, het gaat om de richting, zegt de ander. Als de
werkloosheid daalt, zoals het geval is, gaat hij het redden.

Sommigen letten op het aantal banen dat er maandelijks bij komt. Als dat er
200.000 zijn, is Obama de favoriet. Valt de banengroei terug tot 100.000, dan
wordt hij de underdog. Bij 175.000 wordt het een van de spannendste races uit de
voorbije jaren. In april was het 115.000.

Maar ook Obama weet: verkiezingen worden niet beslist op de rekenmachine. Alles
kan op zijn kop worden gezet door Iran, de euro, de benzineprijzen, Afghanistan
of de zorgwet. Hij beseft dat het 'frisse', zoals hij het zelf noemt, er af is
bij hem. Zijn nieuwe confronterende stijl hij verwijt de Republikeinen 'sociaal
darwinisme' en dreigt het Hooggerechtshof valt niet overal goed. Hij krijgt het
verwijt een 'klassenoorlog' te willen ontketenen. Maar al valt de geest van 2008
niet meer terug te halen, zijn aanhangers van toen misschien wel.

Zijn campagnehoofdkwartier in Chicago probeert veel kleine donoren van toen
terug te vinden. The New York Times schrijft daarover in maart. De
Obama-campagne is letterlijk het spoor kwijt van veel Democratische kiezers.
Vooral mensen met lagere inkomens die hun huis en/of werk hebben verloren en
onbereikbaar zijn geworden.

De krant staat er verder niet bij stil, maar ligt bij deze groep misschien de
sleutel tot de verkiezingen? Wat zullen die mensen, die het slechter hebben
gekregen onder Obama, straks stemmen? Twijfelen ze net zo als Barbara Olencki,
een chique vrouw uit Ohio van achter in de vijftig. Ze gaf les aan studenten
voor het ministerie van Arbeid, maar nu is ze zonder werk.

In 2008 koos ze Obama. 'Ik dacht toen Mr. Smith Goes to Washington', zegt ze
over de Hollywood-klassieker waarin een jonge idealist naar Washington trekt om
de corruptie te bestrijden. Maar nu? 'Romney? Of toch weer Obama?' Olencki trekt
nerveus met haar gezicht omdat ze door haar werkloosheid hyperonzeker is
geworden en zichzelf niet meer vertrouwt.

Er staat veel op het spel voor Obama. Wordt hij herkozen, en wordt zijn zorgwet
in juni niet getorpedeerd door het Hooggerechtshof, dan kan hij de geschiedenis
ingaan als de man die de grootste hervorming invoerde sinds Medicare, het
sociale programma voor ouderen. Dan kan hij behalve een goede president ook een
groot president worden, zoals commentator Fareed Zakaria het omschrijft.

Wordt hij verslagen, dan zal hij als een teleurstelling worden gezien, iemand
die hoop wekte maar die niet kon waarmaken, die verdeelde in plaats van
verenigde, die zo prozaïsch regeerde na een campagne met zoveel poëzie, schrijft
James Fallows van het tijdschrift The Atlantic.

Veel is onvoorspelbaar. De Republikeinse en Democratische partij zullen hun
gelederen sluiten. Spijtoptanten zullen terugkeren op het nest. Obama is
strijdbaar, hij durft zelfs weer een idealistisch geïnspireerde gok te nemen
door het homohuwelijk te omarmen, bleek deze week. Maar het wordt spannend. De
beslissing zal neerkomen op een kleine groep kiezers die zullen zweven tot het
einde. Wat gaat dan die groep zoekgeraakte, door de economische crisis getroffen
aanhangers uit 2008 stemmen? Wat gaat de werkloze Barbara Olencki doen?

Arie Elshout

Verantwoording

Dit artikel is gebaseerd op wat Amerikaanse journalisten, academici en gewone
burgers de afgelopen jaren hebben geschreven en gezegd over president Obama.
Soms noem ik mijn bronnen expliciet, soms ook niet.

Voor de passages over de persoonlijkheid van de Amerikaanse president heb ik
gebruik gemaakt van het boek The Obamas van Jodi Kantor. Deze journaliste van
The New York Times zit dicht op de huid van het presidentiële echtpaar. Zij
interviewde meer dan tweehonderd mensen: functionarissen van het Witte Huis,
vrienden, familieleden en buren. Het leverde een schat aan wetenswaardige
details op.

Voor de balans van Obama's presidentschap vormde Obama, explained, een essay van
James Fallows in het tijdschrift The Atlantic, een belangrijke leidraad. Ook hij
sprak veel ingewijden. Bovendien weet hij zoveel van vroegere presidenten dat
hij het leiderschap van Obama enorm veel historisch reliëf geeft. Het enige
storende is dat hij de president, op wie hij vier jaar geleden stemde, al gauw
het voordeel van de twijfel geeft. Het dubbeltje kan nog zo hevig rondtollen,
het valt altijd de goede kant op.

Dat geldt ook voor Fareed Zakaria in The Strategist, het artikel in Time waarin
hij Obama's buitenlandse politiek evalueert. De magie van 2008 is kennelijk nog
niet uitgewerkt.

David Rohde heeft er minder last van in een kritisch stuk over The Obama
Doctrine in een special over 'Obama's Geheime Oorlogen' van het tijdschrift
Foreign Policy.

'Voor iemand die komt en zegt dat hij de grote man is die iedereen zal verenigen
je weet wel, die hopey-changey stuff is het niet goed uitgepakt. Het land is
verdeelder dan ooit.' Diana Taylor, de vriendin van de New Yorkse burgemeester
Michael Bloomberg

'Hij heeft een enorme hekel aan het manipuleren van mensen en aan acteren. Hij
zal nooit op het gevoel van mensen spelen op een manier die onoprecht is.'
Vertrouweling en naaste adviseur Valerie Jarrett

'Obama kreeg met grote problemen te maken. We herinneren ons nauwelijks meer de
omvang van de financiële crisis. Ik denk dat hij grote vooruitgang boekte.'
Robert Caro, auteur van een veelgeprezen nieuwe biografie van president Lyndon
Johnson

'Toen was alles nog fris en nieuw en had ik nog geen enkele grijze haar.
Iedereen hield van de hoop-affiches en zo. Maar dit keer zullen we diep moeten
gaan.' Obama

'Obama is intens competitief, maar lang niet zo bezeten van politiek als
oud-president Bill Clinton. ( ) Medewerkers zeggen dat hij nog steeds meer tijd
besteedt aan het opzoeken van wedstrijduitslagen op zijn iPad dan dat hij
obsessief alles wil lezen over Romney.' Jeff Zeleny, journalist van The New York
Times

'Ik moet toegeven dat ik boos op hem ben om een of andere reden, om allerlei
redenen. Zijn warmte kan bedrieglijk zijn. Hoewel hij lieve woordjes zegt en
open en vriendelijk kan zijn, is er ook dat kille.' Genevieve Cook, een
ex-vriendin uit de jaren tachtig in haar dagboek

'Niets stemt je zo nederig als president zijn.' Obama

'De vent heeft een verbazingwekkend vermogen om heel veel informatie in zich op
te nemen.' Jared Bernstein, voormalig economisch adviseur

'Ik sta voor 100 procent achter onze president. Ik ben eerlijk gezegd gek op
onze president en heb het grootst mogelijke respect voor hem en zijn ambt en wat
er nodig is om zover te komen. Ik ga niet op pad, omdat ik een televisiezender
probeer te redden.' Oprah Winfrey, die in 2008 actief campagne voerde voor Obama
en nu niet

LOAD-DATE: May 11, 2012

LANGUAGE: DUTCH; NEDERLANDS

GRAPHIC: April dit jaar. Het 'frisse' is eraf, beseft Obama. Foto Getty Voor
zijn beëdiging tot president. Foto AP Obama op campagne, oktober 2008. Foto AP
President Obama houdt vorige week vrijdag een toespraak op de middelbare school
Washington-Lee in Arlington in de staat Virginia. Na afloop begroet hij de
scholieren. Foto Pablo Martinez Monsivais / AP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              149 of 200 DOCUMENTS



                                 de Volkskrant

                              12 mei 2012 zaterdag

Valt Europa voor Merlande of zucht het onder Horkel?

BYLINE: Door Ariejan Korteweg, Merlijn Schoonenboom

SECTION: Ten Eerste; Blz. 5

LENGTH: 1105 woorden


Hoe houdt zich de Frans-Duitse tandem na het aantreden van de nieuwe Franse
president? Door Ariejan Korteweg, Merlijn Schoonenboom

Wordt het een bozige 'Horkel' of een veel zachter 'Merlande'? Of blijven de
beide regeringsleiders in gescheiden werelden? Fran+ois Hollande gaat dinsdag,
direct na zijn inhuldiging tot Frans president, naar Berlijn om de Duitse
bondskanselier Angela Merkel te ontmoeten. Kennen doen ze elkaar nog niet; het
enige dat ze van elkaar weten is dat ze de oplossing van de eurocrisis in
tegenovergestelde richtingen zoeken.

Veel zal afhangen van het persoonlijk contact, dat begint met de eerste blikken
die dinsdag worden gewisseld. Na het jarenlange 'Merkozy'  zoals het duo Merkel
en Sarkozy werd genoemd is het immers onduidelijk hoe het verder zal gaan met de
Frans-Duitse samenwerking.

Een paar maanden geleden weigerde Merkel zelfs om Hollande ontvangen toen hij
als presidentskandidaat Berlijn bezocht. Sinds hij het nieuwe Franse staatshoofd
is, heeft ze zich slechts behoedzaam over hem uitgelaten. 'Met open armen' zal
ze hem ontvangen, beloofde ze in een eerste reactie. Maar ze maakte ook direct
duidelijk dat een nieuwe regeringsleider niet kan afdwingen dat bestaande
akkoorden zomaar overboord worden gezet.

Haar positie herhaalt ze keer op keer. Een streng bezuinigingsbeleid staat
voorop en Sarkozy stond haar bij in die opvatting. In de Europese Unie leverde
die aanpak haar de bijnaam 'ijzeren kanselier' op, in eigen land wordt ze
bejubeld omdat ze de 'Duitse deugden' in Europa heeft verdedigd.

In Duitsland is van Hollande vooral bekend dat hij zich openlijk tegen deze
Duitse invloed heeft uitgesproken. Hij wil het begrotingspact openbreken. Hij
gelooft dat economische groei het beste middel is om de crisis te bestrijden, en
niet bezuinigingen.

Onbespreekbaar

Van toenadering is dus nog geen sprake. 'Duitsland is er niet om de
verkiezingsbeloften van de socialisten te financieren', zei de Duitse minister
van Milieu, Norbert R>ttgen. Over een vergroting van de middelen voor de
Europese Investeringsbank valt met Duitsland te praten. Maar elke maatregel die
de economische groei aanjaagt door de schuldenlast te vergroten, lijkt
onbespreekbaar. De grote infrastructurele werken die Hollande in Europees
verband voorstelt, kunnen in Duitse ogen geen genade vinden.

Aan de andere kant beseft de Duitse regering maar al te goed dat ze de Franse
steun nodig heeft. De angst die in Duitsland leeft voor een Europees isolement
is de laatste weken weer volop bespeurbaar. Tijdens de paar dagen dat Nederland
geen akkoord over het begrotingspact leek te kunnen vinden, werd op het Duitse
achtuurjournaal opgesomd welke 'stabiele' Europese landen nog over waren als
bondgenoot: Finland, Luxemburg en Oostenrijk.

Persoonlijke contacten kunnen ideologische tegenstellingen verzachten. De
conservatief Helmut Kohl en de socialist Fran+ois Mitterrand besloten samen tot
de invoering van de Europese munt in ruil voor de Duitse eenheid. Ook Val)ry
Giscard d'Estaing en Helmut Schmidt en later Jacques Chirac en Gerhard Schr>der
stapten moeiteloos over de partijbarri[res heen.

Hollande wordt in Duitsland gezien zoals domineesdochter Merkel was toen ze
aantrad: on-charismatisch, technocratisch, berekenend. Evenals de bescheiden
Merkel woont ook Hollande liever niet in een paleis. Een jaar geleden nog
verplaatste hij zich per scooter in Parijs, lunchen doet hij bij voorkeur in het
buurtrestaurant om de hoek.

Beiden zijn leiderstypes uit wat al het 'post-charismatische tijdperk' in Europa
wordt genoemd; de Italiaan Mario Monti, de Spaanse premier Mariano Rajoy en
Herman van Rompuy, voorzitter van de Europese Raad, staan in hetzelfde rijtje.

Lakens

Hollande is een hoffelijke, behoedzame politicus die denkt in termen van
consensus. Hij vindt dat het Frans-Duitse duo in Europa niet alle lakens naar
zich toe moet trekken en meer moet afstemmen met andere landen.

De kwaliteit van het duo Merkozy school in de complementaire eigenschappen: de
snelle reacties van Sarkozy, gepaard aan de bedachtzaamheid van Merkel. Maar de
persoonlijke affiniteit tussen hen bleef beperkt. In Hollande zal Merkel meer
van zichzelf herkennen, wat het contact soepeler maakt, maar de kans op
resultaat niet per se groter. Dat kan de uiteindelijke slagvaardigheid van het
nieuwe duo en daarmee die van Europa kleiner maken.

Wie zal als eerste een openlijke handreiking doen? Merkel stelde woensdag in een
regeringsverklaring 'dat de strategie in Europa uit twee zuilen bestaat: het
wegwerken van de schulden )n het versterken van de groei'. Of dat nu een
afwijzing van de Franse plannen is of juist een opening, moet nog blijken.

Merkel zal rekening moeten houden met de veranderende machtsverhoudingen. Niet
alleen in Europa, ook in Duitsland kan rigide vasthouden aan
begrotingsdiscipline politiek zwaar weer betekenen.

Vier maanden geleden leek Hollande een roepende in de woestijn toen hij er op
aandrong het begrotingsakkoord open te breken. Inmiddels heeft hij medestanders
van formaat. Mario Draghi, directeur van de ECB, vindt groei belangrijk. Ook
Monti en de Belgische premier Di Rupo hebben er, onder voorwaarden, oren naar.
De afgelopen dagen kwamen Van Rompuy en de Luxemburgse voorzitter van de
eurogroep Juncker naar Parijs om met Hollande over zijn voorstellen te praten.

Horkel of Merlande? Het duo begint zijn samenwerking hoe dan ook onder een ander
gesternte dan Merkozy. Hollandes handen zijn gebonden door de verzwakte
economische positie van Frankrijk, door Standard en Poor's afgewaardeerd tot een
AA-status. En Merkel moet haar knopen tellen nu steeds meer landen moeite hebben
aan haar strenge eisen te voldoen. Ze hebben elkaar nodig, juist ook om
binnenlandse problemen het hoofd te bieden.

Hollande: 8.200 euro op de bank, en een duur huisje

Fran+ois Hollande komt graag over als Jan Modaal, in tegenstelling tot de
weelderige levensstijl van zijn voorganger 'president Bling-Bling'. Hij heeft
gelukkig harde cijfers om dat te bewijzen: in een verklaring zegt hij 1,2
miljoen euro waard te zijn. Dat is minder dan de helft van Sarkozy, die goed is
voor 2,7 miljoen. Hollandes belangrijkste bezit is een niet zo petit huisje aan
de Rivi[ra. Op de bank staat 8.200 euro, hij heeft een levensverzekering ter
waarde van 3.550 euro, en er staat 15 duizend euro aan meubilair in huis. Een
auto heeft hij niet, zijn Parijse appartement huurt hij. Hij verhuist nu toch
naar het Elysee. Daar zal hij allereerst zijn handtekening zetten onder zijn
eigen salarisverlaging van 30 procent.

Duitsland is er niet om de verkiezingsbeloften van de socialisten te financieren
Norbert R>ttgen Duits minister van Milieu

LOAD-DATE: May 11, 2012

LANGUAGE: DUTCH; NEDERLANDS

GRAPHIC: Fran+ois Hollande Foto Reuters Angela Merkel Foto Reuters

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              150 of 200 DOCUMENTS



                                 de Volkskrant

                             10 mei 2012 donderdag

Schande en foei Film;
beschouwing spetters opnieuw uitgebracht

BYLINE: Door Bor Beekman

SECTION: V Opening; Blz. 6

LENGTH: 1201 woorden


Paul Verhoeven werd 'unaniem de grond ingetrapt' toen zijn Spetters was
verschenen. De schandaalfilm van weleer is ruim dertig jaar na dato bijgezet als
een Hollandse klassieker. Het jongerenepos is weer te zien in de bioscoop, in de
originele en ongecensureerde versie. Door Bor Beekman

Zelfs de kroketten in Spetters zijn niet te vertrouwen. De blonde Fientje( Renée
Soutendijk) stopt ze vol met hondenvoer uit blik, van het merk Woef. Goedkoper
dan ordinaire vleesvulling en geen klant die het verschil proeft.
Opportunistisch is de patatkraamhoudster, het vrouwelijke hoofdpersonage uit
Paul Verhoevens schandaalfilm uit 1980. Ze wil vooruit in het leven, weg uit de
frituurwalm, en maakt daartoe onbeschaamd gebruik van haar seksualiteit. Drie
bevriende boerenjongens uit Maassluis, motorcrossers, willen niks liever dan
dienen als Fientjes kruiwagen. Maar ja: het lot. De meest getalenteerde (acteur
Hans van Tongeren) rijdt zich aan gort, de volgende gegadigde (Toon Agtenberg)
blijkt homo. Blijft de sukkel (Maarten Spanjer) van het stel over, dan moet die
maar voldoen.

'Het leven is net een kroket', constateert Fientje, terwijl ze na het vrijen aan
het geslacht van een van de motorcrossers plukt. 'Als je weet wat erin zit, hoef
je 'm niet meer.' Het waren dit soort scènes die maakten dat Steven Spielberg,
die Verhoeven bewonderde om Soldier of Orange en wilde helpen in Hollywood,
plots niks meer met de Nederlandse regisseur te maken wilde hebben.

Spetters trok in eigen land 1,1 miljoen bezoekers, en steekt voor een
publieksfilm opmerkelijk in elkaar. Van een held is nauwelijks sprake,
overwinningen worden niet geboekt, en de onderlinge vriendschap tussen de
personages blijkt weinig meer dan een verkapte vorm van egoïsme. 'Een uiterst
cynisch happy end', noemt de regisseur de afloop van zijn bijna twee uur lange
jongerenepos. 'Het heeft iets van een sprookje, maar dan als diapositief. Drie
prinsen maken haar het hof, en de winnaar is zeker niet de beste.'

Ruim dertig jaar na de première wordt Spetters deze week opnieuw uitgebracht in
de bioscoop in de originele, ongecensureerde versie. Een hoogwaardige, met hulp
van filminstituut EYE en producent Joop van den Ende herstelde kopie, die
gelijktijdig verschijnt op dvd en blu-ray. De 'director's cut' wordt de nieuwe
uitgave genoemd, al is de maker daar zelf nog niet helemaal zeker van. 'Ze
hebben me een proefje laten zien, waarvan ik de kleur te rood vond. Maar de
uiteindelijke film is niet aan me voorgelegd ter goedkeuring.'

Een beetje vreemd, beaamt Verhoeven. 'Voor de blu-rayversie van Total Recall,
die ook net uitkomt, kwamen er speciaal technici bij me langs: of het zo
helemaal oké was. Dan zet je daar ook echt je handtekening voor, dán is het een
echte director's cut. Dat is hier niet gebeurd. De pijpscène uit Spetters is
ooit ingekort zonder mijn toestemming, voor de Amerikaanse markt en misschien
ook wel voor de Nederlandse tv-uitzending. Maar toen zat ik in Amerika, dus dat
weet ik niet zeker.'

Samen met de vrijelijk seksuele speelfilm Blue Movie (1971) van Wim Verstappen
en Pim de la Parra geldt Spetters als een van de weinige schandaalfilms uit de
Nederlandse filmgeschiedenis. De verontwaardiging over Spetters werd kranten- en
tijdschriftbreed gedeeld. De Volkskrant zag een 'diepzwarte poel voor personen
wier geestelijke groei na drie jaar is opgehouden'. Zelfs De Telegraaf, waar men
de aandacht vooraf flink had opgeklopt vanwege de Van der Meyden-Van den Ende
connectie, verwierp de film als 'fascistoïde aandoend amusement'.

Verhoeven: 'We werden unaniem de grond in gestampt. Niet één positieve reactie.
Bizar.' Hij kan er nu wel om lachen, een beetje dan. 'Ik dacht echt dat we best
iets leuks hadden gemaakt. Een soort tegenpool van Soldaat van Oranje. Dat was
Wassenaar, gegoede families. Dit waren jongens van wat de arbeidersklasse
heette. We wilden wel wat provoceren, natuurlijk. Maar Gerard (Soeteman, de
scenarist, red.) en ik hadden ook echt van die sociologische boekjes gelezen,
over het gedrag van jongeren. Daar was onze film op gebaseerd.'

De verontwaardiging culmineerde in een uitzending van het praatprogramma van
Sonja Barend, die haar afkeer niet verborg. Verhoeven ging in gesprek (trachtte
dat althans) met tegenstanders, die een actiegroep hadden opgericht en in
pamfletten waarschuwden voor de 'gevaarlijke' film. Na afloop van het
televisieprogramma probeerde men Verhoevens gezicht met lipstick te bewerken,
naar voorbeeld van de homofobe motorcrossers uit Spetters die zo enkele
'flikkers' belagen.

Tien jaar geleden kreeg de rehabilitatie van Spetters al wat vorm in een aan de
film gewijde tv-uitzending van Andere Tijden. 'Aandoenlijk', noemde een ooit
helse actievoerster de film nu, na herkijken. 'Wat ik toen zag als een explosie
van geweld, zag ik nu als een paar aardige jongens van het platteland die
volwassen probeerden te worden.' Weer wat later prees filmhistoricus Hans
Schoots de film uitgebreid in zijn boek Van Fanfare tot Spetters (2004), onder
meer om de cultuurhistorische waarde Spetters toonde als een van de weinige
Nederlandse films de 'alledaagse realiteit van gewone Nederlanders'.

Na Spetters regisseerde Verhoeven de Reve-verfilming De vierde man. 'Dat werd
ineens wél als kunst beschouwd. Terwijl ik denk dat er in Spetters meer kunst
zit. De vierde man, dat is eerder spielerei met kunst.'

Spetters is vaak vergeleken, ook door Verhoeven zelf, met zijn Amerikaanse
productie Showgirls (1995), waarin een soortgelijke heldin als patatbakker
Fientje zich opwerkt als blootdanseres in het gokmekka Las Vegas. 'In die film
is seks ook een machtswapen, en is alles en iedereen net zo doortrapt. Die
verhalen staan vlak naast elkaar.'

Ook bij Showgirls liep de regisseur tegen een storm van kritiek aan. 'Iedere
keer als ik in een film werkelijk iets wil vertellen, lijkt het mis te gaan',
zei hij erover in de Verhoeven-biografie van Rob van Scheers. Maar waar Spetters
inmiddels is bijgezet als een Hollandse klassieker, blijft de herwaardering voor
de Amerikaanse pendant achterwege. Verhoeven, nu: 'Als ik er iets over lees, is
het meestal: gelukkig is die en die film niet zo smerig als Showgirls.'

Spetters draait vanaf vandaag in twee zalen en is te koop op dvd en blu-ray.

Sonja Barend: 'Ik vond het een ellendige film' Critica van weleer Sonja Barend
heeft Spetters nog altijd niet herkeken. 'Ik vond het een ellendige film,
vandaar dat ik er een uitzending aan wijdde. Misschien dat ik nu, in het huidige
tijdsgewricht, denk: waar maakte ik me druk over? Maar herzien: van z'n
levensdagen niet. Ik ga voor mijn lol naar de film!' De wrijving met Verhoeven
werd jaren later bijgelegd, toen Verhoeven bij Barend aanschoof voor Basic
Instinct. 'Pas tijdens de uitzending zei ik: een ge-wel-di-ge film. Nog nooit
iemand zo opgelucht zien kijken. Ik was verbijsterd: een wereldberoemde
regisseur, en dan zo bang voor iemand die alleen beroemd is tussen Groningen en
Maastricht?' Foto ANP

Steven Spielberg, die Verhoeven bewonderde om Soldaat van Oranje en hem zou
helpen, wilde niets meer met hem te maken hebben

De actievoerster: 'Wat ik toen zag als een explosie van geweld, zag ik nu als
een paar aardige jongens die volwassen probeerden te worden'

LOAD-DATE: May 9, 2012

LANGUAGE: DUTCH; NEDERLANDS

GRAPHIC: Renée Soutendijk is Fientje, de blonde patatkraamhoudster die
onbeschaamd haar seksualiteit gebruikt om de frituurwalmen achter zich te kunnen
laten.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              151 of 200 DOCUMENTS



                                 de Volkskrant

                             10 mei 2012 donderdag

'Rwandees regelt zijn bankzaken gewoon met de mobiele telefoon';
Interview Herman Klaassen, Bestuursvoorzitter bij de Rwandese Banque Populaire

BYLINE: Door Wim Bossema

SECTION: Ten Eerste; Blz. 6

LENGTH: 1081 woorden


In een paar jaar tijd heeft een revolutie plaatsgevonden in het bancaire systeem
in Rwanda. Stonden vroeger mensen urenlang te wachten met hun spaarboekjes in de
hand, nu betaal je per sms mede met dank aan de Rabobank. Door Wim Bossema

'Het zijn lichtjaren verschil', zegt Herman Klaassen door de Rabobank
gedetacheerd bij de Rwandese Banque Populaire. 'Toen ik hier in 2010 aankwam,
stonden klanten zo maar drie uur te wachten in de hal van de bank; nu zie je er
bijna niemand meer wachten.' De klanten doen hun meeste zaken nu via hun mobiele
telefoons.

Rabobank nam in 2008 een aandeel van 35 procent in de Banque Populaire du Rwanda
(BPR). In het imposante hoofdkantoor in het hart van het oude centrum van de
hoofdstad Kigali zegt bestuursvoorzitter Klaassen: 'Voorheen was het een zielig
bankje, dat niet serieus werd genomen, er werd op neergekeken, het had een suf
imago. Met heel nieuwe methoden van elektronisch betalen hebben we de jongeren
bereikt en de helft van de Rwandezen is jonger dan 20 jaar.'

Betalen via je mobiel is een enorm succes, omdat internetbankieren in Rwanda
maar voor een select gezelschap mogelijk is, terwijl mobiele telefoons overal in
het land zijn te vinden. Klanten moeten zich bij de bank aanmelden en krijgen
een menu op hun mobiele telefoon. Ze betalen door een sms naar de bank te
sturen, die verwerkt het betalingsverzoek en stuurt een sms als de betaling is
verricht.

Klaassen: 'We zijn er in 2010 mee begonnen en er zitten nu 120 duizend mensen
op, we denken dat het zal doorgroeien. De meeste andere banken hebben inmiddels
een soortgelijk product. Wat ons heel populair maakt, is dat je geld kunt sturen
ook naar mensen zonder bankrekening; die kunnen dan met het sms'je geld uit de
muur halen.

'We gaan nu beginnen met een netwerk van plaatselijke winkeliers met een
geregistreerde mobiel. De betaling gaat dan niet via een pinautomaat, twee
sms'jes volstaan. Er is dan geen contant geld meer nodig. De klant kan ook geld
opnemen bij die winkeliers buiten de steden zijn weinig geldautomaten. De
winkeliers krijgen een kleine commissie, maar voor hen is het ook een goede
manier om klanten naar hun winkel te trekken. We stellen wel limieten, het gaat
niet om heel grote bedragen.'

Er is de afgelopen jaren een toeloop naar de Banque Populaire. De typische
volksbank heeft nu 1,1 miljoen klanten, 10 procent van de bevolking en ruim de
helft van alle Rwandezen met een bankrekening.

Voor Rabobank is de deelname aan de Rwandese bank een nieuwe vorm van
samenwerken, iets tussen hulp en commercioele activiteit in. Tot vijf jaar
geleden gaf de Rabobank alleen adviezen in Afrika. Klaassen: 'We bedachten:
waarom investeren we niet zelf in plaats van andere banken te vertellen hoe ze
het moeten doen. We willen een strategische deelname: geen meerderheid, maar wel
genoeg om in het management en het bestuur te kunnen zitten. Het doel is die
bank naar een hoger plan te tillen.'

De speciale afdeling Rabobank Development ging op zoek naar verwante banken met
een co¾peratieve achtergrond in Afrika, Azioe en Latijns-Amerika en vond die in
Rwanda, Mozambique, Tanzania, Zambia en El Salvador.

Corruptie

De Banque Populaire du Rwanda is in 1975 opgericht vooral als co¾peratieve
spaarbank van boeren. De leden zijn aandeelhouders, 600 duizend in getal.
Verspreid over het land heeft de bank 190 vestigingen, vertelt Klaassen: 18
grotere banken, de rest bijkantoren.'In 2008 waren slechts veertig daarvan
geautomatiseerd. Bij de rest ging het nog allemaal met de hand, met spaarboekjes
en stempels, zo moet je je dat voorstellen.'

De bank was helemaal in het slop geraakt. 'De misÛre die we aantroffen: onkunde,
corruptie, beãnvloeding door plaatselijke politici. Er moest flink de bezem
doorheen. Het was een inhaalslag. Nu zijn we volledig geautomatiseerd, met
moderne technologie. We hebben de bank efficioenter gemaakt door invoering van
betaalautomaten; er zijn nu veel minder kassiers nodig.'

Rabobank koos voor Rwanda vanwege de politieke wil en de stabiliteit, zegt
Klaassen. 'De neuzen moeten dezelfde kant opstaan anders heeft samenwerken geen
zin en we willen niet dat Nederlandse Rabomedewerkers gevaar lopen of worden
bedreigd. Er is hier geen merkbare corruptie, als je een agent 5 euro aanbiedt,
moet je mee naar het bureau.'

Drie Nederlanders zitten in het managementteam van zeven leden; nog twee
Nederlanders werken in het middenkader van de Banque Populaire du Rwanda. In
totaal heeft de bank 1.500 personeelsleden.

Klaassen is positief over het klimaat dat de regering met vaste en autoritaire
hand heeft gevestigd. Het doel van de overheid is dat in 2017 80 procent van de
bevolking een bankrekening heeft, zegt Klaassen. Nu is dat 20 procent.

Dat past bij het beleid van de regering-Kagame de Rwandese samenleving om te
vormen tot een vrijemarkteconomie waaraan ook de kleine boeren deelnemen (meer
dan driekwart van de bevolking). Landbouw voor de zelfvoorziening buiten de
geldeconomie om moet verdwijnen.

Dat maakt de rol van de bank op het platteland alleen maar belangrijker. 'De
Banque Populaire is wat wij een echte systeembank noemen, dat betekent dat die
heel veel levens van gewone burgers beãnvloedt.' De BPR had in 2011 een
balanstotaal van 120 miljoen euro en duizend medewerkers. Er werd een winst
geboekt van 5 miljoen euro. Volgens Klaassen liggen er ongekende groeikansen in
het verschiet.

Door de gestaag hoge economische groei en stijgende inkomens groeit de vraag
naar hypotheken voor op zich vaak kleine woningen. 'Dat wordt explosief.' De
door de regering sterk gestimuleerde mechanisering van de landbouw verhoogt ook
de vraag naar leningen. 'We willen verder meer beleggen in de verwerkende
agroindustrie, de handel, vooral in het midden- en kleinbedrijf.'

Zo wordt de tot voor kort noodlijdende boerenbank BPR omgevormd tot een moderne,
meer algemene commercioele bank, naar het voorbeeld van Rabobank in Nederland,
zegt Klaassen. Maar ook in Rwanda wordt de co¾peratieve oorsprong van de bank
gekoesterd. Het is in de eerste plaats de bedoeling dat de 600 duizend kleine
aandeelhouders profiteren van de boom.

BPR heeft een onderlinge beurs van bankaandelen georganiseerd, die binnenkort
van start gaat, naar het Nederlandse voorbeeld met de ledencertificaten. 'Dat
versterkt het gevoel bij onze leden deel te zijn van onze bank.'

Je kunt bij ons geld sturen naar mensen die geen rekening hebben. Die halen dan
met een sms geld uit de muur Herman Klaassen Bij de Banque Populaire du Rwanda
gedetacheerd door de Rabobank

LOAD-DATE: May 9, 2012

LANGUAGE: DUTCH; NEDERLANDS

GRAPHIC: De markt van Musanze, in het noorden van Rwanda. De ontwikkeling van
mobiele telefonie, internet en andere ict-diensten wordt sterk gestimuleerd door
de regering-Kagame. Het land is hard op weg het Singapore van Afrika te worden.
Foto Reinout van den Bergh / HH

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              152 of 200 DOCUMENTS



                                 de Volkskrant

                               8 mei 2012 dinsdag

Bolletje dood Boeken;
Recensie Poppy, Trails of Afghan Heroin

BYLINE: Door Arno Haijtema

SECTION: V Opening; Blz. 8

LENGTH: 1297 woorden


Journaliste Antoinette de Jong en fotograaf Robert Knoth betraden de
internationale onderwereld van papaver, opium en heroïne. Van de velden in
Afghanistan tot eindpunt Spangen in Rotterdam. Door Arno Haijtema

Een schijnbaar moedeloos makende en daarom des te indrukwekkender onderneming.
Zo mag je het project van fotograaf Robert Knoth en journaliste Antoinette de
Jong wel benoemen. Gedurende bijna twintig jaar volgden zij het wereldwijde
spoor van vernieling dat de Afghaanse heroïne aanricht. Een bij voorbaat tot
pessimisme en depressie uitnodigende missie, waarbij je je soms afvraagt waarom
het duo er ooit op vrijwillige basis de schouders onder heeft willen zetten.

Het resultaat van hun omzwervingen een helletocht door Afghanistan,
Tadzjikistan, Oekraïne, Pakistan, Rusland, Kosovo, Somalië, Engeland en Spangen,
Rotterdam is samengebracht in het bijbeldikke Poppy, Trails of Afghan Heroin. In
het (Engelstalige) boek wordt met veel foto's en helder geschreven reportages de
verwevenheid blootgelegd van de harddrug met terrorisme, corruptie, armoede,
wapenhandel en de verspreiding van hiv, de ene kwestie nog deprimerender dan de
andere.

Het zijn onderwerpen die vaak moeilijk te fotograferen zijn, om uiteenlopende,
overduidelijke redenen als hun illegale en hardvochtig misdadige karakter,
schaamte, vijandschap tegen westerse ongelovigen, of het niet denkbeeldige
risico van het leven verliezen. Wie zich mengt tussen zwaarbewapende smokkelaars
en Taliban met het doel te onthullen waar geen belanghebbende voordeel bij
heeft, begeeft zich immers in een slangenkuil.

Afghanistan, de bakermat van de poppy de papaver die de bron vormt van opium en,
na bewerking, heroïne bevindt zich in een deplorabele staat als Knoth en De Jong
er voor het eerst neerstrijken, in 1993. Na een verwoestende oorlog tegen de
bezettingsmacht van de Sovjet-Unie richten de verzetsstrijders van weleer
('freedom fighters', noemde de Amerikaanse president Reagan ze bewonderend) de
wapens op elkaar. De noordelijke alliantie vecht tegen de zuidelijke Taliban,
Kabul wordt aan puin geschoten, Talrijke Afghanen sterven de hongerdood of komen
om bij de gevechten.

De Jong en Knoth beschrijven het grote conflict veelal op dorpsniveau, aan de
hand van wat gewone mensen boeren, politiemannen, smokkelaartjes, vrouwen,
(enkele) hulpverleners, dorpsoudsten en geestelijk leiders te vertellen hebben.
Ze horen hoe een Amerikaans hulpplan om de opiumteelt tegen te gaan averechts
uitpakte. Wie stopte met opium telen kreeg een financiële vergoeding van de
Amerikanen. Het gevolg was dat juist boeren die zich nooit met de opiumteelt
hadden beziggehouden dat nu wel gingen doen, om de vergoeding op te strijken.

De journalisten horen over de toenemende invloed van 'Arabieren' die eerst in de
strijd tegen de Sovjets hebben meegevochten en hun fundamentalistische boodschap
er bij de Afghanen met ijzeren vuist inrammen. Vrouwen verdwijnen in Kabul uit
het straatbeeld, mannen die voorheen in pak met moderne snit liepen, laten hun
baarden staan en dragen lange gewaden. Onderwijl pronken de Arabieren van wie
Bin Laden een van de kwartiermakers was met de Toyota pick-ups die ze van hun
Saoedische geldschieters cadeau hebben gekregen.

In de chaos van oorlog en strijd gedijt de illegaliteit. Waar de Taliban de
macht hebben, verbieden zij formeel weliswaar de papaverteelt, maar verwerven
zij enorme inkomsten door de handel en smokkel van opium. De straatarme
bevolking van het geplunderde platteland zoekt, als water naar het laagste punt,
de opiumteelt op als bron van inkomsten. Niet om er rijk van te worden, maar
simpelweg om te overleven.

De recente Afghaanse geschiedenis met betrekking tot de opium is de geschiedenis
van talrijke landen. Opium en heroïne genereren niet alleen verslaving maar ook
enorme geldstromen, explosieve groei van corruptie en smokkel, stijging van aids
en hiv door vuile naalden en prostitutie, en een enorme menselijke ellende. De
inkomsten worden gebruikt voor eigen gewin, voor het vergroten van de macht van
drugssyndicaten en voor de financiering van internationaal terrorisme.

Knoth en De Jong bezoeken Tadzjiekse grensbewakers die het, met te weinig wapens
en transportmiddelen, en nauwelijks genoeg geld voor voedsel, moeten opnemen
tegen veel beter geoutilleerde bendes die in het bergachtige gebied de
smokkelroute naar Rusland onderhouden. Inmiddels is minstens 30 procent van het
Bruto Nationaal Product van Tadzjikistan gerelateerd aan opium.

Ze zijn in Somalië, in het aan flarden geschoten Mogadishu, waar
moslimextremisten en heroïnehandeleren een nieuwe afzetmarkt, doorvoerroute naar
Europa en een frontlinie voor de jihad vinden.

Ze zijn in Kosovo, waar de strijd tegen de Serviërs (in het westen toch ook
veelal beschouwd als een pure strijd voor vrijheid) met heroïnegeld wordt
gefinancierd. In Spangen, Rotterdam, waar de door drugsproblematiek op tilt
geslagen bevolking veronderstelde Franse drugstoeristen de wijk uitjaagt. Ze
beschrijven de verslavingsexplosie in Oekraïne en de ermee samenhangende
hiv-epidemie, waarop jongeren tragisch laconiek reageren.

Zowel de foto's als de reportages hebben grote beeldende kracht. Uit vele
analyses en rapporten van hulpinstanties en VN-organisaties citeren de auteurs,
kort, de harde feiten en meestal ontluisterende conclusies. Voor de effecten van
de heroïnehandel op mensenlevens keren ze steeds terug bij gewone burgers, die
aan de lijve het cynisme ondervinden van corrupte politici, terroristen,
wereldwijd opererende drugbendes en de internationale machtspolitiek.

Met zijn foto's zoekt Knoth naar het individu dat onderdeel is van het
internationale probleem in de rol van slachtoffer of medeverantwoordelijke, en
soms allebei. Treurig makende foto's zijn het, van in middeleeuwse
omstandigheden bivakkerende Afghanen, kinderen die helpen bij de opiumoogst
(bijna alle deelnemers aan de oogst likken veelvuldig de opium van hun vingers,
ze zijn bijna allemaal verslaafd, schrijft De Jong), kleine smokkelaartjes, vage
silhouetten van grote boeven in auto's, verslaafde en besmette Oekraïense
stripteasedanseressen, machteloze grensbewakers. Steeds: verwoeste huizen,
verschroeide aarde, economische stilstand, afgewisseld met beelden van de
wezenloze schoonheid van papavervelden in bloei. En overal: bebaarde mannen met
mortieren, mitrailleurs en uniforms. De vrouwen, die op de foto's nauwelijks een
rol spelen, doen niet zelden fluisterend en in het geniep hun verhaal aan De
Jong.

Met bijna vijfhonderd pagina's is Poppy een boek dat op indrukwekkende wijze een
immense onderwereld zichtbaar maakt waarvan de tentakels volkeren en continenten
in zijn greep houdt. Dat had in minder pagina's en met minder foto's gekund een
strengere redactie zou hebben geholpen. De volgorde is soms onnavolgbaar (zo
gaat het van hoofdstuk 1 uit 1993/'96 naar Oekraïne 2007 in hoofdstuk 2, naar
Somalië in 1994, om grofweg, zij het meanderend, chronologisch te vervolgen).
Een heldere introductie ontbreekt. En we hadden best íets willen weten over de
auteurs (De Jong werkt voor ondermeer NRC Handelsblad en VPRO, Knoth won
fotografieprijzen, waaronder vijf Zilveren Camera's, zo voegen we zelf maar toe)
en hun motivatie om jaar in jaar uit de misère op te zoeken.

JJJJj

Poppy, Trails of Afghan Heroin.

Robert Knoth en Antoinette de Jong. Ydoc/Hatje Cantz 492 pagina's, 39,50 euro.
ISBN 9783775733373.

Bijna alle deelnemers aan de oogst likken veelvuldig de opium van hun vingers,
ze zijn bijna allemaal verslaafd

Heroïne in beweging Een audiovisuele installatie van Poppy, Trails of Afghan
heroin is t/m 10 juni te zien in het Nederlands Fotomuseum in Rotterdam. De
expositie in een verduisterde ruimte toont in een hoog tempo met video's en
geluiden de mondiale verspreiding van de heroïne, en de gevolgen daarvan.

LOAD-DATE: May 7, 2012

LANGUAGE: DUTCH; NEDERLANDS

GRAPHIC: Nazir Mohammed (midden, met grijze baard) op zijn papaverveld in
Badakhshan in Afghanistan (2004). Foto´s Robert Knoth Mannen in werkkamp Kraslag
in Krasnoyarsk in Rusland (2002). Hiv-geïnfecteerde Andrei (27) met vriendin
Irina (18) in Oekraïne (2007). Niemandsland tijdens de oorlog in Mogadishu in
Somalië (1998).

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              153 of 200 DOCUMENTS



                                 de Volkskrant

                              5 mei 2012 zaterdag

Iedereen zegt nu wat hij denkt

BYLINE: Door Peter Giesen en Wilma de Rek

SECTION: Het Vervolg; Blz. 2

LENGTH: 2253 woorden


REPORTAGE De doorbraak van Pim Fortuyn in 2002 ging gepaard met een doorbraak
van 'de man in de straat'. Sindsdien is diens mening prominent aanwezig op
internet, in kranten, op radio en tv. De vox populi is duidelijker hoorbaar dan
ooit. Maar is de gewone man er ook iets mee opgeschoten? Door Peter Giesen en
Wilma de Rek

Misschien is Avondspits van WNL wel de echte erfenis van Pim Fortuyn. Dat er nu
elke avond op Radio 1 een half uur wordt ingeruimd voor de man in de straat, die
tegen presentator Joost Eerdmans en het hele Nederlandse volk kan zeggen wat hij
denkt wanneer hij tenminste niet voortijdig wordt weggedrukt .

Vrijdagavond 27 april, een doodstil woonerf in Capelle aan den IJssel, met veel
rijtjeshuizen en één flat. Op de begane grond van die flat zit Radio Capelle, de
lokale zender van Capelle aan den IJssel vanwaar Avondspits wordt uitgezonden
Joost Eerdmans is behalve presentator ook wethouder in Capelle.

Het is iets na half zeven. Eerdmans zit achter de microfoon. Het blauwe lampje
dat aangaat wanneer zich een beller meldt, brandt bijna onafgebroken. In
november van dit jaar zou de moordenaar van Fortuyn volgens de regels met
proefverlof mogen. Eerdmans, ooit Kamerlid voor de LPF, is het daar niet mee
eens. Houdt Volkert van der Graaf binnen, is dan ook de stelling van vandaag.

Reageren mag per telefoon of via Twitter. Schelden mag ook, al worden niet alle
binnenkomende tweets voorgelezen. Die van @piquant haalt de uitzending
bijvoorbeeld niet (GVD wat een idioot is die Eerdmans toch. Weg met Eerdmans) en
de reactie van @Eric_Groskamp (Welnee gewoon blijven luisteren, prima
laxeermiddel #eerdmans) evenmin.

Avondspits is opinieradio uit de conservatief-liberale hoek. Eerdmans, na de
uitzending: 'Ik krijg nog steeds tweets van mensen die zeggen: Eerdmans, je bent
helemaal niet objectief. Nee! Gelukkig niet! Ik ben een presentator met een
mening en ze kunnen het ermee doen. Er zou veel meer opinieradio moeten zijn. En
opinietelevisie ook. Niemand is objectief, dus waarom zou je doen alsof?'

De bellers komen uit alle hoeken en gaten. In principe mag elke beller alles
zeggen, zolang het maar over het onderwerp gaat en niet te veel op de persoon
is. Joost Eerdmans: 'Vergelijkingen met de Tweede Wereldoorlog, daar doen we
niet aan. Maar ze mogen mij gerust een minkukel noemen. Al hoef ik natuurlijk
niet alle tweets voor te lezen.'

Alle stellingen die sinds de eerste aflevering van Avondspits september 2011
zijn langsgekomen, zitten netjes opgeborgen in een grote ordner.

Val kabinet is bloody shame!

Laat journalisten eerlijk zijn over hun achtergrond!

Turkije moet een toontje lager zingen!

Altijd een uitroepteken. Toeval of bewust beleid? Eindredacteur Richard Jansen
denkt even na. Dan: 'Joost maakt met zijn programma natuurlijk een punt met een
uitroepteken.' Hij knikt tevreden.

Op 6 mei 2002, twee uur na de moord op Pim Fortuyn, spraken Tom Kellerhuis en Ad
Fransen van HP/De Tijd met rechtsfilosoof en Buitenhof-columnist Paul Cliteur.
Ze vroegen hem of de politiek op de oude voet verder kon, nu Fortuyn 'letterlijk
het loodje' had gelegd. Cliteur dacht van niet. 'Fortuyn heeft wel heel veel
veranderd in het geestesklimaat', zei hij. 'Er is een erfenis-Fortuyn. Ik geloof
dat er meer gezegd kan worden op een aantal punten dan wanneer hij er niet was
geweest.'

Cliteur noemde Fortuyn 'de martelaar van het vrije woord.'

Twee jaar later stopte Cliteur als columnist voor Buitenhof, nadat er een
AIVD-rapport was uitgekomen waarin werd gesteld dat felle kritiek op de islam
contraproductief zou zijn voor de integratie van moslims. Cliteur voelde zich
niet meer vrij te zeggen wat hij dacht. Later dat jaar, op 2 november 2004, werd
filmmaker en columnist Theo van Gogh op straat in Amsterdam vermoord door iemand
die vond dat hij te expliciet had gezegd wat hij dacht.

Hoe ligt de erfenis-Fortuyn er in 2012 bij? Kun je tegenwoordig wel zeggen wat
je denkt?

'Er is absoluut veel meer mogelijk geworden', zegt Eerdmans. 'In de media in elk
geval wel. Tegelijk kun je over islamkritiek nog steeds niet al te open zijn
zonder te eindigen op het trottoir met een kromzwaard in je rug. Wilders kan
geen stap zetten zonder bodyguards om zich heen. Het integratieprobleem is wel
bespreekbaar gemaakt, maar je moet nog altijd op je tellen passen.'

'Het debat is zeker veranderd', zegt ook Francisco van Jole, hoofdredacteur van
de linkse opiniesite Joop. 'Het grote verschil is dat er nu debat ís. Dat kon je
in 2002 niet zeggen. Er is debat tussen allerlei partijen, tussen links en
rechts - de woorden 'links' en 'rechts' worden weer gewoon gebruikt. Mensen zijn
zich opnieuw gaan interesseren voor politiek: Kamerdebatten trekken zomaar 1,2
miljoen kijkers.'

De 'opstand der burgers' kwam in 2002 als een schok. 'De zoete wraak van de
getergde kiezer', kopte weekblad Elsevier drie dagen na de Tweede
Kamerverkiezingen van 15 mei. En Vrij Nederland schreef, in het kerstnummer van
2002: 'Een saai land vol kaaskoppen en moralisten. Zo stonden we bekend. Totdat
Pim kwam en achter onze koele facade heftige emoties bleken schuil te gaan. Pim
is dood, de burger boos en het land in verwarring.' Op de cover stond een kwaad
krijsende baby en de tekst: 'Onvrede op aarde'.

Door Pim Fortuyn kwam een sentiment aan de oppervlakte dat al veel langer
bestond. In de jaren zeventig vond eenderde van de Nederlanders 'de
buitenlanders' al het grootste maatschappelijk probleem. Maar het geluid bleef
lange tijd ondergronds. Mensen gingen tekeer over Marokkanen bij de kapper, of
in het buurtcafé. Tot de gevestigde media drongen ze maar mondjesmaat door.
Radio, televisie, de kranten, veel informatie werd gefilterd door een
weldenkende elite.

De opkomst van het populisme was het sluitstuk van een democratiseringsgolf die
in de jaren zestig werd ingezet. Het volk hoefde niet meer verheven te worden,
het volk had alles en was goed zoals het was. En het beschikte in toenemende
mate over eigen media. In 1989 deed de commerciële televisie zijn intrede, een
paar jaar later gevolgd door internet. Die media weerspiegelden niet alleen wat
er onder het volk leefde, ze gaven gewone burgers ook zelfvertrouwen. Bloggen
werd een toverwoord; in de veilige anonimiteit van het web was het heerlijk
schelden. In november 2001 verwelkomde de Nederlandse weblog retecool.com zijn
miljoenste bezoeker. Retecool was een 'shocklog', begonnen in mei 2000.
'Konttrappen op het internet', was het doel van de makers, 'tegen alle stromen
in'. Retecool kreeg gezelfschap van andere shocklogs, zoals GeenStijl. Kwetsen
moest kunnen, was de gangbare opvatting, gewoon omdat het kon.

Niet alleen internet was er voor iedereen, ook om op televisie te komen hoefde
je niet meer deftig te zijn; met Big Brother was in 1999 de realitytelevisie aan
een opmars begonnen die tot de dag van vandaag voortduurt. Terwijl mensen als Ad
Melkert en Hans Dijkstal nog slaapverwekkende campagnes voerden waarin ze elkaar
bestookten met dorre cijfers, tekende in de media de revolutie zich allang af.
Pas na de aanslagen in Amerika van 11 september 2001 ging ook het politieke
klimaat in Nederland veranderen.

De spectaculaire doorbraak van Pim Fortuyn in 2002 ging gepaard met een even
spectaculaire doorbraak van 'de gewone man', ook wel 'de man in de straat'
genoemd. Na de moord op Fortuyn liepen politici en journalisten zich het vuur
uit te sloffen om die man in de straat te vinden en voor zich te winnen.

Tegenwoordig is de vox populi duidelijker hoorbaar dan ooit. Maar is de gewone
man er ook iets mee opgeschoten? Ex-PvdA-leider Wouter Bos, tegenwoordig partner
bij adviesbureau KPMG, vindt van wel. 'Er is geïnvesteerd in oude stadswijken.
De aandacht voor leefbaarheid is sterk toegenomen. De PvdA en andere partijen
hebben een slag gemaakt op het gebied van immigratie en integratie. Politici
hebben gezien dat de absorptiecapaciteit van de oude wijken beperkt is.'

Onderzoeker Paul Dekker van het Sociaal en Cultureel Planbureau leidt het
Continu Onderzoek Burgerperspectieven, opgezet in de nasleep van de
Fortuyn-revolte, waarmee de overheid voortdurend de stemming in het land peilt.
Voor dit onderzoek wordt elk kwartaal geënquêteerd en zijn gewone burgers bij
elkaar gebracht in focusgroepen. Naarmate de tijd vorderde, werden deelnemers
opener en soms ook ruwer. 'Het taboe op de PVV is helemaal verdwenen', zegt
Dekker. 'In 2008 werd er nog een beetje besmuikt over gedaan, er werd van 'een
zekere partij' gesproken of mensen voegden haastig toe dat ze er zelf niet op
stemden. Maar nu zit de PVV gewoon in het rijtje partijen waaruit je kunt
kiezen. Vroeger spraken mensen ook over 'bepaalde groepen', nu over Marokkanen.'

Burgers zijn volgens ander onderzoek ook minder tolerant geworden. Dekker: 'In
het Europese Waardenonderzoek maken ze in 2008/2009 veel meer dan in 2001
bezwaar tegen moslims als naaste buren maar hun bezwaren tegen zware drinkers en
mensen met een strafblad als naaste buren waren altijd al groter en namen nog
harder toe. Ik denk dat mensen voorheen vaker dachten: zo iemand moet toch
ergens wonen. Mensen trekken zich minder aan van sociale wenselijkheid. Je kunt
dat eerlijk noemen. Maar het is ook een vorm van verruwing, om alles er zo maar
uit te gooien.'

Subjectiviteit is belangrijker geworden, constateert Dekker. 'Als ik dat voel,
is dat zo. Dat merken we ook in focusgroepen. Boosheid wordt gerespecteerd. Er
is zelden iemand die zegt: toon dat eens aan, heb je daar cijfers of bewijzen
voor?'

Politieke partijen hebben zich aangepast aan die nieuwe stemming, stelt het SCP.
Ze proberen meer aansluiting te vinden bij wat er leeft onder de burgers. In die
zin zijn ze minder idealistisch en minder principieel geworden. Dekker:
'Politici zeggen ook vreemde dingen. Verhagen die zegt: ik heb liever een
broodje kroket dan halalvlees. Dat zou vroeger toch onbestaanbaar zijn geweest.'

Leidde al dat luisteren en aanvoelen ook tot een groter vertrouwen in de
politiek? 'Het vertrouwen in de politiek is vrij constant gebleven', zegt
Dekker. 'In de jaren negentig zaten we in de absolute top, met landen als
Denemarken. In die kopgroep zitten we niet meer. Maar internationaal gezien is
het vertrouwen in de politiek en in andere instellingen in Nederland nog altijd
groot.'

Het vertrouwen fluctueert wel sterk. Het daalde enorm tussen 2002 en 2005, om
weer een piek te bereiken in 2007, toen het kabinet van Balkenende en Bos begon
met honderd dagen naar de burgers te luisteren. Ook in 2008 piekte het
vertrouwen, omdat Wouter Bos als minister van Financiën de bankencrisis
voortvarend aanpakte. Onder PVV- en eerder LPF-kiezers is het vertrouwen
structureel lager, maar het groeide toen het kabinet-Rutte aantrad en de PVV aan
zet was.

In 2012 is het populisme een gewone stroming geworden, naast het liberalisme of
de sociaal-democratie. En ook het debat wordt gaandeweg normaler. Francisco van
Jole: 'Er wordt op internet heus nog wel anoniem gescholden, maar politici en
journalisten maken niet meer de fout te denken dat die meningen dus ook de
meningen van de man in de straat zijn.' Voor de normalisering van het debat op
internet is volgens hem met name de opkomst van de sociale media belangrijk
geweest. Van Jole: 'Facebook en Twitter hebben de blogs overbodig gemaakt en de
anonimiteit de nek omgedraaid. Op Twitter en Facebook hebben echte mensen het
over echte dingen.'

Maar wie denkt dat het populisme op zijn retour is, zit er volgens Wouter Bos
naast. 'Dat is allerminst het geval. Er is natuurlijk altijd een segment van de
bevolking dat ontevreden is; maar die groep is wel groter geworden.
Waarschijnlijk halen de PVV en de SP straks vijftig tot zestig zetels, eenderde
van het electoraat.'

Een bezoek aan De Aanloop, het koffiehuis in het Haagse Laakkwartier waar Bos in
2003 met 'het volk' ging praten, bevestigt zijn indruk. De Aanloop is een blanke
enclave in een buurt van dönertenten en etnische supermarkten. Een piepkleine
barak met houten banken, waar je goedkoop koffie drinkt en De Telegraaf leest.
Hier zitten mensen die Pim Fortuyn een stem gaf. Pim was hun held, eindelijk een
politicus die de gewone man begreep. Nu is Wilders met afstand favoriet.

Hoezo verbetering, vragen ze in De Aanloop. Tien jaar geleden was het niks, en
nu nog steeds niet. Het is niet gezellig meer, zegt Mary Verkuik (77) uit de
Spoorwijk. 'Vroeger woonden we tussen de blanken. Als het mooi weer was, zat
iedereen gezellig op straat met zijn klapstoeltje.'

'De touwtjes hingen uit de brievenbussen', zegt haar man Piet (78). 'Als je 's
avonds over straat liep, had iedereen de gordijnen open en zag je Hollandse
gezinnen zitten. Nu zit alles potdicht.'

Mary: 'Ik zit helemaal in het bruin. Om ons heen wonen alleen buitenlanders.
Piet zei laatst gedag tegen een Turkse buurvrouw die op haar balkon zat. Haar
man stuurde haar meteen naar binnen en hij timmerde een plank op de afscheiding,
zodat wij niet meer op hun balkon kunnen kijken. Die vrouwen zeggen nooit gedag.
Het lijken wel zombies.'

Piet: 'Ach, ik heb er geen last van. Zolang ze me met rust laten, vind ik het
wel best. Je moet ermee leren leven.'

Wouter Bos: 'De populistische partijen hebben veel meer ruimte gekregen.

Er wordt gedebatteerd over immigratie, de islam, Europa, iets waar voorheen
nauwelijks debat over was. Of de mensen dat zelf als voldoende ervaren, dat
betwijfel ik. Dat zit natuurlijk ook wel een beetje in het populisme: het is
nooit genoeg.'

Vroeger spraken mensen ook over 'bepaalde groepen', nu over Marokkanen

Het integratieprobleem is bespreekbaar, maar je moet nog altijd op je tellen
passen

LOAD-DATE: May 4, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              154 of 200 DOCUMENTS



                                 de Volkskrant

                              5 mei 2012 zaterdag

SECTION: Het Vervolg; Blz. 2

LENGTH: 234 woorden


Paul Witteman Televisie- presentator

Waar was u?

'Onderweg naar mijn woonplaats Haarlem stopte ik even bij Albert Heijn om kaas
te kopen. Nog voor ik uitstapte hoorde ik op de radio dat er een aanslag op
Fortuyn was geweest.'

Wat dacht u?

'Mijn eerste reactie was ongeloof. Verwarde gekken zijn toch niet in staat om
iemand zo in koelen bloede neer te schieten? Over zijn opvattingen kun je van
mening verschillen, maar persoonlijk vond ik het een leuke man. En je wilt niet
dat een leuke man wordt neergeschoten. Maar na zijn dood werd ook mijn
journalistieke gevoel wakker geschud, als een serotonineboost tijdens de
marathon. Ik belde direct mijn collega's: wat doen we met dit onderwerp?

'Voor zijn dood was de polarisatie al in volle gang. De heersende onvrede werd
luidruchtig geuit. Na de moord op Fortuyn was ik even bang dat de polarisatie
zou doorslaan in gewelddadig gedrag. Je moet er toch niet aan denken hoe het zou
zijn gelopen als de dader een Marokkaanse jongen was?'

Wat is er door de dood van Fortuyn veranderd?

'Fortuyn verwoordde op een zeer persoonlijke manier de onvrede van kiezers. Daar
konden politici én programmamakers na zijn dood niet meer omheen. Politici
kunnen niet meer vanachter de tekentafel een partijprogramma bedenken. Redacties
moeten de straat op, op zoek naar Henk en Ingrid. Die ontwikkeling is nog altijd
aan de gang, al moet je niet iedere roeptoeter een podium geven.'

LOAD-DATE: May 4, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              155 of 200 DOCUMENTS



                                 de Volkskrant

                              5 mei 2012 zaterdag

'Jezus overkwam hetzelfde'

BYLINE: Door Bert Wagendorp

SECTION: Het Vervolg; Blz. 4

LENGTH: 2834 woorden


Interview Hij was de man die Fortuyn ervan overtuigde dat hij moest doorgaan en
heeft daarom een tijdlang gedacht: ik heb hem vermoord. Van hem kwam de beroemde
zin: 'De kogel kwam van links.' Peter Langendam weet het zeker: 'Met Pim aan het
roer hadden we een derde gouden eeuw beleefd.' Door Bert Wagendorp

Hij was die avond in de Kubus, het hoofdkwartier van de Lijst Pim Fortuyn in
Rotterdam. Hard aan het werk, het was nog negen dagen tot de verkiezingen. Ging
de telefoon, even over zes. Zijn zoon.

'Pap, er is een aanslag gepleegd op Pim Fortuyn.'

Hij zei alleen maar: 'Jezusmina.'

Peter Langendam, een van de oprichters en voormalig voorzitter van de LPF, zit
aan een lange tafel in de vergaderruimte van zijn bedrijf in Eindhoven, ItoM.
Dat ontwerpt geavanceerde chips voor de elektronica-industrie. Hij is nu 62,
maar de jaren hebben hem niet milder gemaakt. Boosheid en verontwaardiging horen
nog altijd bij Peter Langendam. Net als tomeloze energie, grote intelligentie,
kwajongensachtige bluf, een voorkeur voor Reviaanse beledigingen en een
sardonisch plezier in het sarren van de instituties vooral linkse.

Die combinatie van eigenschappen maakte hem in die drie krankzinnige maanden in
het voorjaar van 2002 een van de drijvende krachten achter de Lijst Pim Fortuyn.

Peter Langendam is de man die na de moord op Fortuyn de woorden 'De kogel kwam
van links' muntte.

De geest is nog even rusteloos. Hij tekent schema's van soorten leiderschap op
een wit bord aan de wand, stapt moeiteloos over naar Tómas de Torquemada, Spaans
groot-inquisiteur uit de 15de eeuw en biechtvader van Isabella van Castilië hij
is namelijk een boek aan het schrijven over Johanna de Waanzinnige. Waarna hij
in één moeite door vertelt hoe ze in de internationale telefooncentrale in het
hart van Amsterdam de lijn op de intercom zetten als prins Bernhard zijn liefje
in Parijs belde Langendam had later als directeur de verschillende netwerken van
de PTT onder zijn hoede en een van de netwerken was dat van Koninklijk Huis.

Dat was lachen.

Langendam: 'Gehoord, van dat symposium dat ze op 6 mei organiseren in Rotterdam?
Zit die nar van een broer van Pim ook achter, die Marten. Wat een oen. Wat een
ijdeltuit. Een van de financiers van de LPF dacht een tijdje dat Marten het
vaandel van zijn broer zou kunnen overnemen. Dus die betaalde zijn pakken. Ging
Marten bij Oger pakken kopen van 6.000 euro. Droevig. Echt droevig.'

Peter Langendam, natuurkundige, kunstschilder, schrijver onder meer van de
felrealistische roman Biefstuk, sla. Hij staat op en tekent het principe van het
maken van een chip. 'Machtig interessant.' Hij heeft met zijn bedrijf een stuk
of achttien processen wegens diefstal van patenten lopen, in Nederland en de VS.
'Doen we in Texas. En waarom in Texas? Omdat ze daar niet van dieven houden. Een
paardendief kreeg vroeger de doodstraf.'

Maar goed, dit terzijde. Bij dat onbenullige symposium zullen ze hem dus niet
zien.

'Weet je door wie het wordt geopend? Door Aboutaleb, van de PvdA. En dan komt
meneer Schnabel, ook van de PvdA. Die biograaf is er ook. Ornstein ja. Zat
vroeger bij Vrij Nederland, dus dan weet ik al genoeg. Een symposium over Pim
met louter PvdA'ers. Ze zijn gek geworden! De enige aanwezige van de LPF is, toe
hoe heet-ie ook maar weer. Joost Eerdmans ja.' Nou, die heeft Peter Langendam
ook nooit kunnen betrappen op liberale ideeën of mensreddende inzichten.

Illegaliteit

Nu, tien jaar later, wringen ze zich allemaal in de huid van Pim, zegt hij met
een diepe zucht waarin weerzin en minachting zich verenigen. 'Wat is dat toch
vreselijk.' Hij vergelijkt het altijd met de illegaliteit tijdens de Tweede
Wereldoorlog. 'Toen het oorlog was, waren de meeste Nederlanders tegen de
illegaliteit, want daar hadden ze last van. En na de oorlog hadden ze er
allemaal in gezeten.' Zo is het met het verzetswerk van Pim ook. Destijds werd
hij gehaat en weggehoond, maar nu nemen ze moeiteloos zijn ideeën over. 'Hebben
ze opeens ook kritiek op die enorme fusies van scholen en ziekenhuizen. Op onze
bestuurlijke organisatie en de bureaucratie. Op die idiote privatiseringsdwang.
Zijn ze kritisch over Europa.'

Het gevaar is geweken, zegt Langendam. 'Het hematoom is door het lichaam
geabsorbeerd. Nog even en Pim was een PvdA'er.'

Hij was natuurlijk al een cynicus, maar hij is zijn laatste restje vertrouwen in
de politiek en politici de afgelopen tien jaar ook kwijtgeraakt.

'Weet je wat trouwens erg is? Mensen die niet al te slim zijn, maar wel koppig.'

Op 11 februari 2002, vier dagen na het interview met de Volkskrant dat Pim
Fortuyn de kop kostte als lijsttrekker van Leefbaar Nederland, zit Peter
Langendam, samen met de vastgoedondernemer John Dost en de directeur van de
Speakers Academy Albert de Booy, in de Rotterdamse stadsvilla van Pim Fortuyn.

Fortuyn twijfelt wat hem nu te doen staat. Hij overweegt de handdoek in de ring
te gooien. De Booij en Dost voelen met hem mee. Maar Langendam niet. Die wil dat
Pim doorgaat, met een eigen partij. En daarbij gaan de drie mannen hem helpen.

'Je wilt het, je kúnt het en je móet het', zegt hij. Fortuyn kijkt hem aan. 'Ik
vrees dat je gelijk hebt', zegt Pim. 'Het móet gewoon.'

Een paar dagen later twijfelt Fortuyn weer, na een demonstratie voor zijn huis
waar ze met hakenkruisen staan te zwaaien. En weer overtuigt Langendam hem ervan
dat hij niet mag stoppen.

Hij heeft daar later veel spijt van gehad. Hij nam het zichzelf kwalijk. Op de
avond van Fortuyns dood dacht hij: ik heb hem vermoord. Maar daar is hij nu
overheen. De dingen gaan zoals ze gaan. Hij is het schuldgevoel kwijt. 'Als je
van tevoren weet dat je bij het oversteken zult worden doodgereden, dan steek je
niet over. Maar ja, dat weet je dus niet.'

Pim, ach, Pim.

Een pestkop was het, Pim. Kwam hij een keer eten. Langendams dochter was net
terug van vakantie, Torremolinos. Ze loopt de keuken in en geeft Fortuyn een
hand. 'Zo, Torremolinos', zegt Pim. 'Heb je lekker geneukt?' Waarop ze hem een
knietje geeft raak. Pim krimpt van pijn in elkaar. Langendam: 'Ik word
natuurlijk boos op mijn dochter, want zoiets doe je niet. Hoor ik Pim kermen:
niet doen, Peter, ik heb het zelf uitgelokt. Dat was Pim hè. Provoceren, maar
ook incasseren.'

'Het was een goede vriend van me. We hadden zo'n lol samen. Hij kon heel dwars
zijn. Zei dingen die hij helemaal niet meende, alles voor de kunst van de
discussie.'

Pim was ad rem. 'Kan alleen als je goed in de materie zit. Pakkende oneliners,
maar ook een gigantische dossierkennis. Dus wat hij zei was zo overtuigend, dat
zijn tegenstanders stom geslagen waren. Kok weigerde een debat met hem. Scheet
in zijn broek.'

Ze waren allemaal zo bang voor hem, zegt Langendam, dat er een permanente hetze
was. 'Het was haat, gevoed door angst. De Kokken en Klaas de Vriesen wisten dat
het over was. Bibberend van angst.'

Pim, zeggen ze, was met zijn oneliners en directe taalgebruik de grondlegger van
het populisme in de polder, en zodoende inspirator van het hele echelon
Hadjememaars dat in zijn voetsporen trad. Langendam: 'Populisme betekent dat je
de taal van het volk spreekt. Is dat niet het hoogste goed voor een politicus?
Dat je aan mensen kunt uitleggen waar het om gaat?'

Die beroemde scène met verslaggeefster Wouke van Scherrenburg. Dat Pim zegt:
'Mens, ga toch koken.' Langendam: 'Daar hadden ze uitgeknipt wat hij daarvoor
zei: mevrouw, u bent een etter. Wist je dat niet? Haha!'

Er was de hetze, en er was de pure adoratie. Zaten ze te eten, kwamen er mensen
naar hen toe. Boden ze een glas wijn aan. 'Ga door!', zeiden ze. Ze waren
trouwens ook een keer op weg naar een restaurant, toen er een vol blikje cola
rakelings langs hun hoofd vloog.

Pim overkwam hetzelfde als Jezus Christus, zegt Langendam. 'Die was ook buiten
Jeruzalem bezig zijn verhaal naar de mensen te doen en die werd ook geadoreerd
en kreeg volgelingen. Toen kwam hij naar het centrum van de macht en daar hadden
ze hem in een paar dagen opgeruimd. Was het klaar. Zo is het bij Pim ook
gegaan.'

Toen ze 26 zetels hadden gewonnen bij de verkiezingen van 15 mei, weigerden de
Kamerleden van de PvdA hun voor de LPF bestemde kamers te verlaten. 'Ze bleven
gewoon zitten. Ze hadden geen baantje meer, ze moesten oprotten, maar ze deden
het niet! Ondertussen zaten die 26 mensen van de LPF in één kamer. Moet je je
even indenken. De LPF moest eigenlijk de voorzitter van de Tweede Kamer leveren:
mocht niet!'

Wilders

Het ging om baantjes en belangen, en daar gaat het volgens Langendam nog steeds
om. In de weerzin jegens Geert Wilders herkent hij dezelfde mechanismen. Hij is
overigens geen bewonderaar van Wilders en hij ziet in Wilders al helemaal niet
de opvolger van Fortuyn.

'Zijn eenzijdige opstelling in de vreemdelingenproblematiek bevalt me niet. Pim
zei: degenen die er zijn, mogen blijven. Maar we gaan niet dweilen met de kraan
open. Dat was ook nodig toen, want er kwamen elk jaar tachtig-, negentigduizend
vreemdelingen binnen. Nu nog dertigduizend. De PVV is een one-issue partij. Dat
kan niet, in een democratie. Pim en ik wilden een nieuwe liberale
arbeiderspartij.'

Kwajongens waren ze. Nadat ze de LPF officieel hadden opgericht, kwam de
champagne op tafel in de Kubus in Rotterdam, het gebouw van John Dost waar het
hoofdkwartier zou worden gevestigd. Langendam maakt de fles open en knalt zo die
kurk keihard tegen de kop van Dost. Die gaat bijna onderuit. Lachen.

Om geld binnen te halen, organiseerden Pim en hij Beggars Banquets Langendam is
Stones-fan, vandaar. Gingen ze twee keer per week eten bij La Stanza of Old
Dutch, aan de Rotterdamse haven. De debatingclub, noemden ze het ook wel. Hadden
ze het over de strategie van de LPF.

En de strategie was: de PvdA kapotmaken. 'We hadden gezegd: we richten onze
pijlen alleen maar op de PvdA. Die is het grootst en het gevaarlijkst. Het was
een heel bewuste strategie. Toen Paul Rosenmöller hem tijdens een debat in
Rotterdam een komediant noemde, hield Pim zich in. Antwoorden had hij genoeg,
met GroenLinks-komedianten als Singh Varma. Hij dacht: ik pak de PvdA aan, laat
GroenLinks die partij maar van de linkerkant leegeten.'

De strategie werkte, zeker nadat PvdA-lijsttrekker Melkert in het geruchtmakende
debat na de gemeenteraadsverkiezingen van maart 2002 nogal ongelukkig op Fortuyn
had gereageerd. Toen het programma was afgelopen, belde Langendam met Pim.
'Tuurlijk was Melkert zuur', zei hij. 'Vanavond realiseerde hij zich dat hij
geen premier gaat worden.'

Toen moesten ze nóg harder aan de slag om de boel op te bouwen. Langendam
interviewde in de Kubus binnen een paar dagen vierhonderd kandidaten voor de
verkiezingslijst. 'Het was een mer à boire. We hebben laten zien dat het kon,
maar ook dat het gevaarlijk is omdat je geen tijd hebt om mensen te scannen.
Haastige spoed is zelden goed. Maar het moest, omdat we anders het window van de
verkiezingen hadden gemist. En daarom moesten we wat schoonheidsfoutjes
accepteren.'

Chaos

Het waren foutjes die de LPF na Fortuyns dood in de chaos zouden storten. 'Winny
de Jong, lieve meid hoor. Alleen was ze manisch depressief en dat had ze niet
verteld. Dat ze al acht keer was opgenomen ook niet.' Dus dat Fortuyn in haar de
eerste vrouwelijke premier van Nederland zag, was misschien wat voorbarig. Op de
verkiezingsavond moest De Jong in Hotel des Indes hysterisch worden afgevoerd:
ingestort. Het was het begin van een politiek spektakel, waarin de Kamerfractie
van de LPF zich op zeker moment zelfs dreigde af te scheiden van de partij

Wilders heeft daarvan geleerd, denkt Langendam. Die heeft het slimmer aangepakt.
'Gezegd: de partij, c'est moi. Ik moet die baantjesjagers niet hebben. Maar ook
hij kan dat niet voorkomen, want ook hij moet op een gegeven moment mensen op
hun blauwe ogen geloven.'

Maar de zwakke fractie had Fortuyn er niet van weerhouden zijn plannen ten
uitvoer te brengen, daar is Langendam van overtuigd. 'Kamerleden moeten hun bek
houden. Een fractie, dat is een herder, een herdershond en een stel makke
schapen. Bekken dicht en in je hok.'

Nederland, verklaart hij, heeft twee gouden eeuwen gehad. De eerste in de 17de
eeuw, de tweede in de 19de, ten tijde van Thorbecke. 'Met Pim aan het roer
hadden we de derde gouden eeuw beleefd.' Zeker weten.

'Hij was premier van Nederland geworden. En dan waren we op een fijne, leuke
manier aan de slag gegaan. Het is simpel hoor. Er is een probleem. Ga je
afspreken: wat doen we eraan. En dan los je het op. Is het probleem weg. Het is
grote stappen, snel thuis. Hoe krijg je dingen voor elkaar? Door te zeggen: dit
gaan we doen. En we gaan dat doen binnen deze tijd. Zodat de mensen zich
committeren en zeggen: we steunen je erin. Pim had dat vermogen. Die kon dat
uitleggen.'

Komen ze op verkiezingstoernee bij een groot ziekenhuis. Pim wordt verwelkomd
door de directie en het hoofd pr. Die mevrouw houdt een heel verhaal. 'Zegt Pim:
mevrouw, en u bent de eerste die ik wegsaneer. Geweldig was dat.'

Pim was niet bang voor wat hij had losgemaakt, welnee. Hij twijfelde niet, zoals
sommige mensen beweren. Allemaal gelul. 'Wat zijn we begonnen?', vroeg hij een
keer aan Langendam, dat wel. 'Jezus, wat gebeurt hier?'

'Je wordt premier Pim', zei Langendam. 'Dat wilde je toch zo graag?'

Natuurlijk wilde hij dat graag. 'Dat was zijn heilige ambitie. Hij was die
uitdaging niet uit de weg gegaan. Het was zijn ambitie en hij had de
verantwoordelijkheid aangekund. We hadden vijftig zetels gehaald. Hadden we
Binnenlandse Zaken geclaimd, Onderwijs, Infrastructuur en Zorg. De ministers én
de staatssecretarissen. Dan kun je wat doen.'

Pim wilde hem als tweede man in de Kamer. Maar dat kon niet. 'Ik zat met dit
bedrijf. En mijn familie wilde het niet.'

Toen Pim dood was, was het afgelopen. 'Het hele project hing aan Pim. Hij was
het symbool. Een man als Steve Jobs kon succes afdwingen. Pim kon dat ook. Hij
had een heilig doel. Hij had charisma, was een bevlogen leider.' Iemand anders
was er niet. 'Het was over voor we echt waren begonnen.'

Na de moord had Peter Langendam er helemaal geen zin meer in. Jullie zijn het
niet waard, dacht hij. 'Jullie zijn zo'n man niet waard. Hebben we eindelijk een
keer een groot leider, vermoorden jullie hem. Jazeker, een vent als Pim komt
maar één keer in de zoveel eeuwen voor. Afgrijselijk. We hadden de kans iets
moois te doen voor Nederland. We hadden het voor elkaar gekregen hier. Pim zag
het. Er was nu een heel ander elan geweest in Nederland. Mensen hadden zich
betrokken gevoeld bij de politiek.'

Volkert van der G.

Zo'n Volkert van der G., de simpele ziel. 'Hoe dúrf je het? Die moord is zo
zinloos geweest. Wiens gelijk is ermee bewezen? Wat is Nederland, wat is de
milieubeweging er beter van geworden?'

Toen ze de ochtend na de moord met een fractie van de LPF bij premier Kok in het
Catshuis kwamen, liet Langendam zijn woede de vrije loop. 'Het is een schande,
godverdomme', tierde hij. 'Rustig Peter', smeekte Marten Fortuyn. Maar hij vond
het wel lekker, dat godverdomme door die statige zaal.

Na die veiling van de spullen uit het huis van Pim, vertelde de een of andere
zielepoot op televisie dat hij de asbak met het laatste shaggie van Pim Fortuyn
erin had gekocht. Zo gaat dat dus. Langendam: 'We zitten op een avond te eten
met een zakenman. Die zegt opeens, terwijl Pim aan zo'n grote sigaar zit te
trekken: je moet aan je gezondheid denken. Als je stopt met roken, doneer ik 50
duizend euro. Pim drukt meteen de sigaar uit en heeft nooit meer gerookt.'

Da's waar, de ideeën zijn niet vermoord. Maar zonder leider sterven de meeste
ideeën in schoonheid. Wat er van over is? 'Het vreemdelingenbeleid is door
Wilders versterkt opgepakt. Alleen, door de islamieten overal de schuld van te
geven, sla je de plank mis. De meeste van die mensen zijn gewone, hardwerkende
burgers. Die kopvoddentaks, afschuwelijk.'

Het kabinet Rutte, als de uiteindelijke consequentie, de finale uitkomst van de
Fortuyn-revolte? 'Onzin. Niet meer dan een slap aftreksel van wat er ooit had
moeten komen.' Rita Verdonk dan, als Pims plaatsvervanger op aarde? 'Hou toch
op. Als je daar even mee praatte, wist je dat het geen inhoud had. Dat was toch
niks! Dat was toch flauwekul? Je kunt toch niet iemand op het schild hijsen
omdat ze gevangenisdirecteur is geweest?'

Hij gaat morgen met de voormalige LPF'ers Fred Dekker en Theo de Graaf naar het
graf van Pim in Italië. Met de vrouwen. Bloemetje brengen. Maken ze er een paar
gezellige dagen van.

We zijn tien jaar verder. Peter Langendam is 'een wiser, sadder man'. Hij weet
één ding zeker. Als er een hemel bestaat, wat natuurlijk niet zo is, maar als er
toch een hemel bestaat en Pim zit erin, dan kijkt hij naar beneden en lacht hij
zich kapot.

CV

1949

geboren te Den Haag

1962-1968

Hbs B in Amersfoort

1968-1975

Technische Natuurkunde TU Eindhoven

1978

Promotie doctor in de wiskunde en natuurwetenschappen Leiden

1978-1983

Diverse functies Philips Semiconductors

1988-1995

CEO PTT Telecom, PTT Content, PTT Post Logistiek

1991

Bevriend geraakt met Pim Fortuyn

1995-1998

CEO Orion Telematica

1998-heden

CEO ItoM

2002

Oprichting LPF

Peter Langendam is gehuwd en heeft één zoon en twee dochters

LOAD-DATE: May 4, 2012

LANGUAGE: DUTCH; NEDERLANDS

GRAPHIC: Peter Langendam: 'Populisme betekent dat je de taal van het volk
spreekt. Is dat niet het hoogste goed voor een politicus? Dat je aan mensen kunt
uitleggen waar het om gaat?' Foto Linelle Deunk

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              156 of 200 DOCUMENTS



                                 de Volkskrant

                              5 mei 2012 zaterdag

Het einde van de regentendemocratie

BYLINE: Door Lidy Nicolasen

SECTION: Het Vervolg; Blz. 9

LENGTH: 1403 woorden


analyse Als ik in de achterkamertjes kom, is het voor Marokkaanse jongetjes.
Voor de politiek heb je daar niks te zoeken, zei Pim Fortuyn altijd. In die
achterkamertjes speelde de heersende politieke elite elkaar de bal toe, ver uit
het zicht van het volk. Door Lidy Nicolasen

De achterkamer is tien jaar later niet uit het politieke leven verdwenen.
Integendeel. De laatste weken speelde hij in Den Haag juist weer een grote rol.
De onderhandelingen in het Catshuis speelden zich af achter gesloten deuren.
Niets kreeg het volk te horen. Er was een radiostilte afgekondigd. Ook toen de
Kamerfracties het overnamen, werden de onderhandelingen in het geheim gevoerd,
met name in de fractiekamer van D66, een partij die in het verleden altijd voor
meer inspraak van de bevolking heeft gestreden. 'Sorry', zei fractieleider
Alexander Pechtold toen hij de deur bijna gegeneerd sloot voor de neus van de
cameraman.

'Het kan niet zonder achterkamertjes. De politiek kan wel zeggen dat je honderd
procent transparant moet zijn, maar in het openbaar kun je die dingen niet
regelen', zegt Jouke de Vries, hoogleraar bestuurskunde. 'Je kunt nooit zonder,
maar ze moeten zich achteraf wel verantwoorden', zegt Carla van Baalen,
hoogleraar parlementaire geschiedenis.

Toch zijn tal van achterkameroverleggen in de afgelopen jaren gesneuveld, vaak
zonder dat het iemand is opgevallen. De openheid bij benoemingen van
burgemeesters of verkiezingen van een fractieleider is bijna vanzelfsprekend
geworden.

Ook het gedrag van de Tweede Kamer na de val van het kabinet Rutte is een
voorbeeld van de Nieuwe Openheid. Vroeger gingen alle fractievoorzitters bij de
koningin langs om haar van advies te dienen, nu beklommen alleen premier Rutte
en majesteits vaste adviseurs de trappen van het paleis. De partijleiders
schoven aan tafel aan bij Kamervoorzitter Gerdie Verbeet om gezamenlijk te
onderhandelen over een nieuwe verkiezingsdatum. Op foto's werd het tafereel
vastgelegd. In het paleis is dat nog nooit vertoond.

De geschiedenis kent vele volkstribunen als Fortuyn. Op gezette tijden stond er
iemand op die de achterkamertjes van de heersende partijen hekelde, zegt De
Vries. En meestal leidt dat tot hervormingen. Voorbeelden daarvan zijn de nieuwe
Grondwet, het algemeen kiesrecht en de democratisering in de jaren zestig. Toen
hekelde Hans van Mierlo de regentendemocratie, een boodschap die Fortuyn later
herhaalde. Beiden mogen nu hun triomf vieren, omdat ook het CDA de
regentendemocratie definitief aan de wilgen lijkt te hebben gehangen.

Uitgerekend tien jaar na de dood van Fortuyn heeft het CDA in navolging van de
andere grote partijen besloten haar leider voortaan door de leden te laten
kiezen. De wijze waarop de partijtop Jan Peter Balkenende de laatste keer weer
op het pluche tilde, heeft ook in eigen gelederen kwaad bloed gezet. Zo moet het
nooit meer, zei Maxime Verhagen, tot aan de verkiezing van de nieuwe leider de
belangrijkste man in het CDA, onlangs. 'Een verkiezing past bij een moderne
partij. Als iemand niet bereid is de eigen leden te overtuigen, hoe kun je dan
de kiezer wel overtuigen? We leven in 2012.'

Partijen weten inmiddels ook dat de dynamiek van een verkiezing publiciteit
oplevert. Positieve publiciteit wel te verstaan. De PvdA krabbelde in de
peilingen op nadat Diederik Samsom tot nieuwe leider was gekozen. Vergelijk dat
eens met de benoeming van Ad Melkert, tien jaar eerder. Melkert werd aangewezen
door zijn voorganger Wim Kok en sneuvelde in het eerste de beste debat met Pim
Fortuyn. Samsom is door de vele debatten die aan zijn verkiezing vooraf gingen
gepokt en gemazeld.

Als de besluitvorming in het openbaar plaatsvindt, is de belangstelling groot.
Tekenend was ook de aandacht voor het CDA-congres in 2010 over
regeringsdeelname. Het debat werd rechtstreeks uitgezonden en in vele huiskamers
ademloos gevolgd. De stammenstrijd in de VVD tussen aanhangers van Mark Rutte en
Rita Verdonk werd in een verkiezing om het leiderschap beslecht en Rutte trad
daaruit gesterkt naar voren. 'Het is minder vanzelfsprekend geworden dat
oudgedienden in de traditionele regeringspartijen nog een vinger in de pap
hebben. Er is in elk geval discussie, er is een ledenraadpleging', zegt De
Vries.

Fortuyn had een bredere agenda. Zijn kritiek beperkte zich niet tot de benoeming
van de politieke leiders, maar richtte zich ook op die van de burgemeester, de
commissaris van de koningin en andere politieke bestuurders in de haarvaten van
het bestuurlijke leven. 'Wij zijn als kiezer te populistisch, te slecht
geïnformeerd en te dom. Wij zijn niet serieus te nemen', hoonde hij door in de
traditie van populisten te hameren op uitsluiting van de gewone man.

Het schoolvoorbeeld was, dicht bij huis, de benoeming van de voorzitter van de
Tweede Kamer. De vraag welke partij aan de beurt was, was altijd belangrijker
dan de kwaliteit van de kandidaat. Hij zal altijd bestrijden dat het onder
invloed van Fortuyn gebeurde, maar het feit blijft dat Frans Weisglas (VVD) het
systeem in 2002 eigenhandig om zeep hielp. 'De tijdgeest was er rijp voor', wil
hij nog wel erkennen.

Zijn fractie was aan de beurt en schoof Annemarie Jorritsma naar voren. Zeer
tegen de zin van Weisglas, die er zijn leven lang al van droomde Kamervoorzitter
te worden. Hij eiste een Kamerdebat en een ordentelijke verkiezing. Hij werd
gekozen. 'Natuurlijk praten politici met elkaar over belangrijke besluiten, maar
het handjeklap was voorbij. De kandidaten moeten zich voortaan in de Kamer
verdedigen. De kiezers begrijpt er anders niks van, dat besef is er', zegt Van
Baalen.

De kloof tussen politiek en burger moest worden geslecht, betoogde in die dagen
eenieder. Dus moest het Binnenhof naar de burger, vond Weisglas. In 2004 pakte
een Kamercommissie hebben en houen op en zette zich neer in Veendam om over de
veenkoloniën te vergaderen. De zaal zat vol buitenlui uit het veengebied, die
vermoedelijk nooit naar een vergadering in Den Haag zouden zijn gekomen. Het
bleef bij die ene keer. De verhuizing was vermoeiend, te duur, ambtenaren hadden
er de pest aan en iedereen stak er de draak mee. De 100-dagen toer waarmee het
kabinet- Balkenende/Bos begon, werd evenmin gezien als een tegemoetkoming aan
het gewone volk, maar eerder als een publiciteitsstunt.

Burgemeesters worden nog steeds niet direct door het volk gekozen, al wil D66
een nieuwe poging doen om dit te veranderen. De benoeming vindt nog steeds in
een achterkamer plaats, maar deze achterkamer is minder gesloten. De
gemeenteraad beslist mee. De aanbeveling van hun vertrouwenscommissies worden
tegenwoordig zelden nog genegeerd en kandidaten houden er rekening mee dat hun
sollicitatie voortijdig op straat ligt, als ze er al zelf niet mee naar buiten
treden.

Is er dan niks meer over van de achterkamertjes waar de elite de boel in eigen
belang bedisselt? De commissaris van de koningin zit er nog steeds in. Hoe
weinig vanzelfsprekend dat is, toont de benoeming van oud-minister Piet Hein
Donner tot vicepresident van de Raad van State. Iedereen wist dat hij het zou
worden, toch werd er onder druk van de eis om transparantie een advertentie
geplaatst. Ongekend voor zo'n deftig ambt. Er meldde zich zelfs een kandidaat in
de persoon van Alexander Rinnooy Kan, voorzitter van de SER, die zijn
sollicitatie publiekelijk toelichtte.

Het achterkamertje dat in de loop der jaren veruit de meeste irritatie heeft
gewekt en nooit is geslecht, is het Toren-tjesoverleg, het beraad tussen kabinet
en coalitiefracties in het Torentje van de minister-president. De rest van de
Kamer heeft het nakijken. Paars I besloot er een einde aan te maken. Voerman:
'Het eerste jaar ging er van alles mis en daarna hebben de partijen de banden
weer aangehaald, Op een gegeven moment was Paars net zo monistisch als alle
kabinetten-Lubbers. Fortuyn verweet Paars het publieke debat te smoren en die
kritiek werd heel breed gedeeld. '

Fortuyns natuurlijke opvolger Geert Wilders is de meest gesloten politicus van
het Binnenhof. Hij trok de stekker uit het Torentjesoverleg dat de afgelopen
weken was verplaatst naar het Catshuis, om vervolgens de heersende macht aan de
kaak te stellen. Niet die van het Binnenhof, waar hij zelf heel even deel van
uitmaakte, maar die van Brussel.

Tien jaar na de dood van Fortuyn heeft het CDA besloten haar leider voortaan
door de leden te laten kiezen

De achterkamer waarin de benoeming van de burgemeester plaatsvindt, is minder
gesloten geworden

LOAD-DATE: May 4, 2012

LANGUAGE: DUTCH; NEDERLANDS

GRAPHIC:  mei 2002: Pim Fortuyn (LPF), Ad Melkert (PvdA), Hans Dijkstal (VVD) en
Thom de Graaf (D66) voorafgaand aan het Radio 1-lijsttrekkersdebat in café Dudok
in Hilversum. Foto Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              157 of 200 DOCUMENTS



                                 de Volkskrant

                               4 mei 2012 vrijdag

De grachtengordel heeft getriomfeerd;
BEWERINGEN & BEWIJZEN MAX PAM

SECTION: Opinie en Debat; Blz. 29

LENGTH: 726 woorden


Sinds de val van het kabinet-Rutte wordt gespeculeerd over de toekomst van Geert
Wilders. Sommigen voorzien het politieke einde van de man die geen
verantwoordelijkheid wilde nemen. Er wordt zelfs beweerd dat Wilders binnenkort
Ayaan Hirsi Ali achternagaat. Hij zou naar Amerika emigreren om daar, betaald
door een conservatieve denktank, in vrijheid en zonder noemenswaardige
beveiliging verder te leven. Nederland is dan eindelijk van hem verlost, zodat
wij oh, opluchting! kunnen overgaan tot de orde van de dag. Nog een tikje
beverig nemen de middenpartijen het heft weer in handen. Om de eigen dapperheid
te onderstrepen, hebben zij al een onzinnige term bedacht: het radicale midden.

Anderen voorspellen daarentegen dat de rol van Wilders nog lang niet is
uitgespeeld. Wilders trekt zich nu even terug, om straks een glorieuze comeback
te maken. Hij is niet de eerste comeback kid uit de geschiedenis. Wilders zal
daarbij worden geholpen door de krakkemikkigheid van wat al 'het
grachtengordelakkoord' is genoemd. Minister De Jager gaat naar Brussel met
bezuinigingen en hervormingen die voor de intellectuelen van D66 en GroenLinks
misschien wel aardig zijn, maar die straks bij de verkiezingen meedogenloos door
Henk en Ingrid worden afgewezen.

Niets is zo moeilijk als het voorspellen van de toekomst, maar toch wil ik
wijzen op enkele ontwikkelingen die wel eens van invloed kunnen zijn op de
richting waarin onze maatschappij zich ontwikkelt.

In de 20ste eeuw waren kunst en cultuur graadmeters voor wat wij in de toekomst
konden verwachten. Dada was een voorbode van het anarchisme, zoals dat door
Provo en de Kabouters werd beleden. Kubisme en Bauhaus hadden de nieuwe
zakelijkheid en het pragmatisme tot gevolg. De religieuze kunst van Chagall
bracht ons het Fortuynisme. Het is heus geen toeval dat in de geveilde collectie
van Pim Fortuyn naast werken van Anton Heyboer ook enkele goedkope prenten van
Chagall aanwezig waren.

In de 21ste eeuw is aan de voorspellende waarde van kunst en cultuur een einde
gekomen. Daar kun je over treuren, maar belangrijker is de vraag welke
maatschappelijke activiteit die functie van kunst en cultuur heeft overgenomen?

Volgens mij komt daar maar ))n menselijke bezigheid voor in aanmerking, en dat
is de meest volkse sport aller sporten: voetbal.

Vanaf het begin was duidelijk dat, parallel aan de revolte van Fortuyn en
Wilders, zich ook grote veranderingen afspeelden in het betaalde voetbal.
Terwijl de provincie zich in de politieke arena liet horen en het gescheld op de
grachtengordel gemeengoed werd, grepen AZ en FC Twente de macht. De clubs uit de
grote steden zakten weg in een diep gat. Ajax was geen schim meer van de trotse
club van weleer, PSV moest wegens schulden zijn stadion verkopen en Feyenoord
kwam zelfs terecht in het rechter rijtje.

Onderaan de ranglijst speelde zich hetzelfde proces af, zij het in
tegenovergestelde richting. Het grote Sparta uit de havenstad Rotterdam
degradeerde. VVV nota bene uit Geert Wilders' geboortestad Venlo promoveerde
naar de hoogste divisie!

Rond de jaarwisseling toen het kabinet-Rutte nog floreerde leek er nog steeds
geen vuiltje aan de lucht. AZ was winterkampioen en ook FC Twente deed volop mee
voor de titel. En VVV versloeg Feyenoord. Daarentegen kwamen bij Ajax ongure
types over de vloer en was de club verwikkeld in allerlei rechtszaken.

Maar nu het wonder. Zodra het kabinet-Rutte begon te wankelen, werden in de
eredivisie de bordjes verhangen. De drie grote stedelijke clubs stoomden op en
in de provincie begon het grote vermorsen van punten. AZ en FC Twente waren niet
meer vooruit te branden. Heerenveen leek nog even wat terug te doen, maar
uitgerekend tegen de clubs uit de grote steden werd roemloos verloren. Praktisch
op het moment dat Geert Wilders zijn gedoogsteun introk en Mark Rutte bij de
koningin de val van zijn kabinet aankondigde, zag de stand aan de kop van de
eredivisie er zo uit: 1. Ajax; 2. Feyenoord; 3. PSV.

Kortom, Amsterdam, Rotterdam en Eindhoven hebben orde op zaken gesteld. FC
Twente en AZ zijn weggezakt. De conclusie kan niet anders zijn dan dat het
grachtengordeldenken toch weer heeft getriomfeerd.

Het kampioenschap van Ajax is een sterke aanwijzing dat het tijdperk-Wilders
voorbij is. Als ik hierin gelijk heb, zal VVV nog voor de verkiezingen
degraderen.

Terwijl het kabinet-Rutte wankelde, stoomde Ajax op

LOAD-DATE: May 3, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              158 of 200 DOCUMENTS



                                 de Volkskrant

                              2 mei 2012 woensdag

Investeer via eerlijke weg in huis Marokko

SECTION: Opinie en Debat; Blz. 29

LENGTH: 1021 woorden


LANGE ARM RABAT Marokkaanse Nederlanders kopen graag een tweede huis in Marokko.
Vooral de corrupte Marokkaanse overheid en vast-goedmaffia profiteren hiervan.

Hier komt het grote geld uit Marokko bij elkaar en treft de groeiende
Marokkaans-Nederlandse happy few elkaar: drie dagen lang verzamelden zich in de
RAI in Amsterdam de Marokkaanse vastgoedondernemers om de Marokkaans-Nederlandse
consument te verleiden een appartement in Marokko te kopen.

Het initiatief van dit evenement komt van Smap Group, een internationaal
opererende organisatie, aangevoerd door vastgoedgiganten als Addoha en Al
Omrane, die directe banden hebben met de Marokkaanse koning. Addoha is een
onderneming van Anas Sefrioui. Met een bezit van 1,6 miljard dollar mag hij zich
een van de rijkste mensen van Afrika noemen; nummer 13 om precies te zijn
(therichest.org).

Het was een drukbezochte eerste beurs in Nederland. Met gerichte reclamespotjes
via de Marokkaanse zender 2M, gratis optredens van bekende artiesten zoals Najib
Amhali, geïmporteerde zangers uit Marokko en met promofilmpjes van de Kamerleden
Ahmed Marcouch en Tofik Dibi (die zich voor het karretje laten spannen) is het
gelukt om duizenden Marokkaanse Nederlanders over te halen hun sociale
huurwoningen te verlaten en naar de Amsterdamse RAI te snellen.

In de RAI waren standjes van tientallen projectontwikkelaars en
vastgoedondernemers. Uit diverse steden streken zij neer om gewone appartementen
te verkopen, maar ook huizen die niet voor minder dan 1 miljoen euro van de hand
gaan. Het Marokkaanse notariaat en de grote banken reisden mee om eventuele
deals in goede banen te leiden. De vastgoedbeurs doet voor het eerst Nederland
aan. België, Frankrijk en enkele Zuid-Europese landen hebben hun eerste editie
al achter de rug. Daar was de beurs eveneens een succes.

Waar komt deze Marokkaanse overzeese drift vandaan? Is dit vanwege de
aantrekkingskracht van de oplevende Marokkaanse economie en daarbij de booming
vastgoedwereld een reden die vaker genoemd wordt. Of spelen ook andere factoren
een rol?

In een interview met Radio 1 zegt Abdelbasset Zaghdoud, een Marokkaanse
Nederlander die in de vastgoedsector zit, dat de overweldigende aandacht van
Marokkaanse Nederlanders om een tweede huisje in Marokko te kopen, verklaard kan
worden door het negatieve maatschappelijke klimaat in Nederland. Het huidige
klimaat zou vele Marokkaanse Nederlanders vervreemden. Daarnaast ziet hij de
economische ontwikkeling in Marokko als een stuwende kracht om te gaan
investeren.

Diaspora

Deze meer voor de hand liggende factoren leunen op een onderliggend mechanisme.
In de eerste plaats zijn Marokkanen in het buitenland al jaren het doelwit van
Marokkaans politiek beleid. Via toerisme, ondernemerschap en privileges probeert
de Marokkaanse overheid de groeiende kapitaalkrachtige gemeenschap in de
diaspora aan zich te binden.

Marokko heeft hier baat bij om twee redenen. Binding garandeert structurele
inkomsten en zorgt voor continuïteit hiervan. En ten tweede, en niet geheel
onbelangrijk, door mensen te vriend te houden, ontdoet de Marokkaanse overheid
zich van potentiële critici en opposanten.

Toen ik afgelopen zaterdag in de RAI rondliep, verbaasde het me dan ook niet dat
sommige Nederlandse organisaties die zich nooit kritisch uitlaten over de
schendingen van mensenrechten in Marokko daar ook aanwezig waren. Onder deze
sympathisanten bevinden zich Nederlandse organisaties die gefinancierd worden
met overheidssubsidie. In dit rijtje zijn Jongerenorganisatie Argan en het
Marokkofonds te vinden.

Naast de aanwezigheid van de Marokkaanse overheid op de beurs in Amsterdam,
faciliteert die ook de groei van het kapitaal van deze vastgoedbedrijven. Bij de
wijze waarop dat gaat, kun je vraagtekens plaatsen. Een tactiek die men
hanteert, is bijvoorbeeld het onder fysieke of psychische druk zetten van kleine
boeren om hun grond te verkopen. Daarnaast moeten grote stukken natuur
plaatsmaken voor betonwijken. Onafhankelijke ngo's en kritische journalisten
hebben hierover vaker gerapporteerd. Een beproefde methode waarvan bevriende en
invloedrijke vastgoedgiganten profiteren, is de volgende: aanbestedingen laten
'winnen' in ruil voor geld en invloed. Lokale overheden en door koning Mohammed
VI benoemde gouverneurs spelen hierbij een actieve rol. Een aantal schandalen is
recentelijk nog aan het licht gekomen.

Vervreemding

Het negatieve maatschappelijk klimaat van de laatste jaren in Nederland voedt
het sentiment van vervreemding bij de tweede generatie Marokkaanse Nederlanders,
waaronder een geslaagde middenklasse. Hierdoor zijn ze meer geneigd over de
grens te kijken en daarmee Marokko te idealiseren en zich minder kritisch op te
stellen ten opzichte van de ontwikkelingen in Marokko. Voor hen is zo'n beurs
bij uitstek de plek om zich alvast te oriënteren.

Hun ouders, de eerste generatie, deden het heel anders. Zij hadden te maken met
een andere tijd (de vastgoedwereld bestond haast niet) en hadden ook een andere
reden. Hun motivatie haalden ze uit de wens uiteindelijk voorgoed terug te keren
en met eigen ogen een huis te zien verrijzen. Bij de tweede generatie, die hier
geboren is, is de binding voor een groot deel geconstrueerd en wordt deze
kunstmatig in leven gehouden via een doelgerichte strategie van de Marokkaanse
overheid.

Parallel hieraan draagt de Nederlandse overheid bij. De Nederlandse politiek
lijkt de laatste jaren alleen oog te hebben voor Marokkaanse Nederlanders in
negatieve zin. Het discours omtrent de integratie en de plek van de eigen
cultuur en religie mag hierbij niet worden vergeten.

De wisselwerking van beide processen werkt de lange arm van Rabat in de hand.
Uiteindelijk levert dit twee winnaars op: de corrupte Marokkaanse overheid en de
vastgoedmaffia. De gewone burger en de natuur in Marokko moeten helaas het
onderspit delven.

Ik roep Marokkaanse Nederlanders dan ook op criminele vastgoedbedrijven te
boycotten en via een eerlijke weg te investeren in een tweede thuis.

FARID AOULED LAHCEN is voorzitter van Stem Marokkaanse Democraten Nederland.

Kleine boeren worden fysiek of psychisch onder druk gezet hun grond te verkopen

LOAD-DATE: May 1, 2012

LANGUAGE: DUTCH; NEDERLANDS

GRAPHIC: Bouwvakkers in Mont Aroui, Marokko. Foto Najib Nafid

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              159 of 200 DOCUMENTS



                                 de Volkskrant

                               1 mei 2012 dinsdag

Senator Edwards reikte hoog en viel

BYLINE: Van onze correspondent Arie Elshout

SECTION: Ten Eerste; Blz. 6

LENGTH: 800 woorden


De Amerikaanse oud-politicus John Edwards staat deze week terecht wegens
misbruik van campagnegelden. Hij zou geld van een politieke donor hebben
gebruikt om een buitenechtelijke affaire uit de publiciteit te houden.

Van onze correspondent

Arie Elshout

New York John Edwards zag er goed uit en was een succesvol en geliefd advocaat,
die altijd op de bres stond voor de gewone man. Hij had iets van een Kennedy.
Wat doe je dan in Amerika? Je gaat de politiek in. Hij werd senator en kandidaat
voor het vicepresidentschap. Het hoogste ambt lonkte, maar ook de vrouwen.

Hij wierp zich op als presidentskandidaat, maar voordat zijn campagne goed en
wel op gang was gekomen, maakte hij een medewerkster zwanger. Paniek. Hij dacht
aan zijn vrouw, de media en zijn politieke carrière. Hoe kon hij de bastaardbaby
verborgen houden?

Edwards was niet de eerste man in de geschiedenis die zich deze vraag stelde,
maar op zoek naar het antwoord raakte hij zo de weg kwijt, dat hij nu in de
beklaagdenbank zit in een benauwd rechtszaaltje in Greensboro, North Carolina.
De man die droomde van het Witte Huis, dreigt de gevangenis in te gaan.

Hij wordt ervan beschuldigd de wet op de campagnefinanciering te hebben
overtreden door 900 duizend dollar van twee politieke geldschieters te gebruiken
voor het verhullen van zijn buitenechtelijke affaire. Hij kan vijf tot dertig
jaar cel krijgen. Het vorige week begonnen proces duurt waarschijnlijk een week
of zes. De televisiejournaals brengen elke zittingsdag het verhaal van de
working class hero, die hoog reikte maar diep viel.

Uit de getuigenissen komt het beeld naar voren van een ambitieus politicus, die
zich steeds dieper in de nesten werkte omdat hij iedereen in zijn omgeving van
zich vervreemdde: een hondstrouwe assistent die hem uiteindelijk verraadde, een
veeleisende vriendin, een aan borstkanker lijdende echtgenote en een steenrijke
erfgename van bijna honderd.

De assistent, Andrew Young (46), is de belangrijkste getuige van de aanklagers.
Hij was half mislukt als beheerder van een bar en juridisch medewerker, toen hij
in 1998 Edwards ontmoette. Hij was meteen verliefd op hem. 'Dat overkwam
iedereen', zei hij in de rechtbank.

Hij werd klusjesman voor de politicus. Niet alleen verving hij de gloeilampen in
zijn huis, maar ook smokkelde hij de vriendin onopgemerkt uit Edwards'
hotelkamer. Hij deed dat uit bewondering, maar ook omdat hij dacht dat zijn baas
president kon worden. 'Vriendschap met de machtigste persoon op aarde kan
allerlei voordelen opleveren.'

Er doemde een probleem op. Edwards' vriendin, Rielle Hunter, die video's maakte
voor zijn campagne, werd zwanger. Volgens Young vroeg Edwards hem te doen alsof
hij een relatie had met Hunter. 'Als we de pers iets geven wat ze begrijpen, een
verhouding tussen twee campagnemedewerkers, dan laten ze het verder rusten.'

Young deed wat hem gevraagd werd. Hij zei de vader van het kind te zijn en dook
onder met Hunter, zijn vrouw en zijn drie schoolgaande kinderen. Hij zeulde het
hele gezelschap met zich mee naar dure huurhuizen en hotels in Aspen, San Diego
en Santa Barbara. Dat kostte handenvol geld. Bovendien was Hunter een vrouw met
een luxe levensstijl. Ze had schulden en dreigde volgens Young met haar verhaal
naar de pers te lopen als hij niet over de brug kwam.

Edwards kon niet zijn eigen geld aanspreken, omdat dan zijn vrouw Elizabeth
erachter zou komen. Young besloot een beroep te doen op Rachel 'Bunny' Mellon,
telg uit een rijk bankiersgeslacht en politieke donor van Edwards. Zij gaf 1,2
miljoen dollar.

Young: 'Dat was een vrachtwagen vol geld. Meer dan ooit op onze rekening had
gestaan'. Hij en zijn vrouw werden er 'doodsbang' van. Voor Hunter kocht hij een
BMW.

Volgens Young wist Edwards van het geld. Edwards zou hem keer op keer hebben
verzekerd dat het legaal was. Maar de ex-politicus ontkent dat. Zijn advocaten
zetten vraagtekens bij Youngs geloofwaardigheid en voeren aan dat hij veel van
het geld heeft gebruikt om zijn eigen huis op te knappen. Mellon, inmiddels 101
jaar, zegt nooit te hebben geweten dat haar geld voor Hunter was bestemd.

Edwards' advocaten noemen Young een 'ijskoude intrigant, belust op geld en
macht'. De aanklagers schilderen de 58-jarige Edwards af als een manipulator.
Eind 2008 kwam het tot een breuk tussen de twee mannen. In 2010 publiceerde
Young een bestseller over de zaak: The Politician.

In datzelfde jaar stierf Elizabeth Edwards aan kanker, nadat zij van haar man
was gescheiden. In de rechtszaal wordt Edwards terzijde gestaan door zijn oudste
dochter Cate. Soms zijn er ook zijn ouders, een fabrieksarbeider en een
postbesteller. Buiten het gerechtsgebouw zoemen de camera's gretig in op deze
oude mensen, als de stille getuigen van de opkomst en ondergang van een
arbeiderszoon.

Hoe kon hij de bastaardbaby verborgen houden?

LOAD-DATE: April 30, 2012

LANGUAGE: DUTCH; NEDERLANDS

GRAPHIC: Rachel 'Bunny' Mellon, politieke donor van Edwards. John Edwards met
zijn vrouw Elizabeth in 2007. Foto Reuters Omringd door bewakers verlaat
oud-senator John Edwards (midden) de federale rechtbank in Greensboro. North
Carolina. Foto AP Rielle Hunter (derde van links), met wie Edwards een
verhouding had. Foto AP Andrew Young, Edwards voormalige assistent, en zijn
vrouw Cheri. Foto AP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              160 of 200 DOCUMENTS



                                 de Volkskrant

                             30 april 2012 maandag

Moedige doorzetter met groot gevoel voor rechtvaardigheid;
PROFIEL Chen Guangcheng (40), Ontsnapte cHINESE DISSIDENT

BYLINE: Hans Moleman

SECTION: Economie; Blz. 16

LENGTH: 879 woorden


De Chinese activist Chen Guangcheng ontsnapte afgelopen week en vluchtte naar
ambassade VS.

Een doorzetter met lef en een groot gevoel voor rechtvaardigheid. Zo staat Chen
Guangcheng bekend bij zijn vrienden. De 40-jarige blinde activist wist de
afgelopen week op spectaculaire wijze te ontsnappen aan de bewaking die hem
sinds anderhalf jaar dwong tot huisarrest in zijn dorp in Shandong, de
kustprovincie ten zuidoosten van Peking.

Chen staat bekend als 'blote-voeten-advocaat', een man met veel aanzien bij
dorpsgenoten omdat hij zichzelf wegwijs heeft gemaakt in de wetboeken. Zonder
formele juridische opleiding werd hij zo een vraagbaak voor burgers die in
botsing kwamen met China's autoritaire systeem.

Zijn rechtvaardigheidsgevoel kreeg hij van zijn vader, vertelde zijn broer die
na Chens ontsnapping gelijk werd opgepakt. Als kind kreeg Chen van zijn vader
verhalen te horen over vaderlandse helden, die het opnamen voor het gewone volk
in de strijd tegen de vele doortrapte heersers die de Chinese geschiedenis kent.

Chen werd een van de bekendste dissidenten van China dankzij taai ageren tegen
omstreden praktijken in zijn geboortestreek. Hij trok veel aandacht met zijn
protest tegen de gedwongen sterilisatie van duizenden vrouwen in het kader van
het eenkindbeleid. Ook fungeerde hij als adviseur voor dorpelingen met klachten
over machtsmisbruik en corrupte partijfunctionarissen.

Zijn opstelling maakte hem gehaat bij de autoriteiten, en in 2006 namen zij
wraak. Chen werd veroordeeld tot vier jaar cel, officieel wegens het aanzetten
tot vernieling van eigendom en het blokkeren van de openbare weg aanhangers van
Chen hadden enkele ruiten van een overheidsgebouw ingeslagen en de weg versperd,
toen hij weer eens was opgepakt.

Lastige onderdanen als Chen, die als kind blind werd door een onbehandelde
ziekte, zijn een doorn in het oog van de communistische partij. Het partijkader
is zeker op het platteland vaak nog gewend de macht op bijna feodale wijze uit
te oefenen. Wie daartegen protesteert, kan op harde wijze worden aangepakt.
Daarbij grijpen lokale partijchefs vaak naar onwettige middelen, heeft de
praktijk geleerd.

De regering in Peking gedoogt dit optreden meestal vanuit de gedachte dat het in
het belang is van het handhaven van de 'sociale stabiliteit'. Het heeft China de
reputatie bezorgd van een land waar niet de wet geldt, maar de willekeur van
machthebbers van de partij.

Actievoeren, zoals Cheng doet, vergt grote persoonlijke moed. 'Je riskeert
intimidatie en geweld', zegt een advocaat in Shanghai. 'Niet alleen tegen
jezelf, ook familieleden en vrienden en bekenden die je steunen kunnen het
doelwit worden. Er kunnen knokploegen opduiken om je onder de duim te houden.
Aan de politie en de rechtbank heb je niks. De Chinese staat laat zich bij
kritische burgers als Chen van zijn zwartste kant zien'.

Chen en zijn vrouw werden vorig jaar door een knokploeg mishandeld, nadat de
dissident informatie over de wijze waarop hij onder huisarrest werd gehouden
naar buiten had gebracht. Mensen die Chen wilden bezoeken, werden door de
knokploeg tegengehouden, geïntimideerd en weggejaagd. Dit overkwam ook een team
van CNN, dat samen met acteur Christian Bale onder meer bekend van de jongste
serie Batman-films de blinde activist wilde opzoeken.

Amerikaanse regering zit omhoog met Chinese dissident op ambassade in Peking

SHANGHAI De Amerikaanse regering zit omhoog met de Chinese dissident Chen
Guangcheng, die vorige week bij verrassing ontsnapte aan zijn huisarrest. Chen
heeft de bescherming gezocht van de Amerikaanse ambassade in Peking.

Chen deed dit aan de vooravond van een bezoek van de Amerikaanse minister van
Buitenlandse Zaken Hillary Clinton en minister van Financiën Timothy Geithner
aan China.

Zowel de VS als China willen volgens analisten niet dat hun onderlinge
verhoudingen door de zaak van deze activist in een dip raken. Washington heeft
nog steeds niet bevestigd dat Chen in de ambassade is. Ook Peking houdt zich
stil. China's staatsmedia zwijgen over de ontsnapping, terwijl op het Chinese
internet alle tweets, blogs en zoekopdrachten die verwijzen naar Chen meteen
worden gecensureerd.

De radiostilte geeft aan dat Peking en Washington achter de schermen druk bezig
zijn met onderhandelingen over een uitweg voor de blinde activist. Daarbij
dringen zich twee opties op: of Chen krijgt asiel in de Verenigde Staten, of hij
blijft in China met de garantie dat hem en zijn familie niets zal overkomen.

Chen wil zelf in China blijven, zeggen zijn medestanders. De activist richtte
zich vorige week al in een videoboodschap tot premier Wen Jiabao, met het
verzoek om bescherming van zijn familie en berechting van degenen die hem
mishandelden in zijn dorp in de provincie Shandong. Na Chens ontsnapping heeft
de politie enkele van zijn familieleden en medestanders opgepakt.

Ook de bekende criticus Hu Jia is dit weekeinde opgepakt. Hu, een van China's
belangrijkste dissidenten, zet zich in voor de mensenrechten, het milieu,
aidspatiënten en voor Tibet. In 2008 kreeg hij de Sacharovprijs, de prestigieuze
mensenrechtenonderscheiding van het Europees Parlement. Hu zat jarenlang in de
gevangenis, omdat hij zich schuldig zou hebben gemaakt aan 'het aanzetten tot
ondermijning van de staatsmacht'. Vorig jaar kwam hij vrij.

LOAD-DATE: April 29, 2012

LANGUAGE: DUTCH; NEDERLANDS

GRAPHIC: De blinde Chinese activist Chen Guangcheng met zijn moeder, vrouw en
kind. Het is niet bekend wanneer deze familiefoto genomen werd. Foto EPA

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              161 of 200 DOCUMENTS



                                 de Volkskrant

                             28 april 2012 zaterdag

Op naar de zoveelste bordesfoto

BYLINE: Door Wilma de Rek

SECTION: Het Vervolg; Blz. 8

LENGTH: 2258 woorden


reportage En daar gaan we weer, voor de zoveelste keer verkiezingen. Waarom gaat
het steeds mis met onze kabinetten? 'Politici zijn ontzettend onzeker geworden.'
Door Wilma de Rek

Wie er in elk geval wél veel zin in hebben, zijn de NOS-hoofdredacteur Marcel
Gelauff en zijn collega Harm Taselaar van RTL Nieuws. 'Ze komen een beetje
vroeg, maar verkiezingen zijn altijd een feest', zegt Harm Taselaar opgewekt.
'Dit was al een prachtig nieuwsjaar en nu wordt het nog mooier', spint Marcel
Gelauff tevreden. 'Een EK voetbal, de Olympische Spelen, Amerikaanse
verkiezingen en nu ook Nederlandse verkiezingen: het kan niet beter. En
misschien krijgen we aan het einde van het jaar ook nog wel een abdicatie!'

Maar er zijn ook mensen die vorige week zaterdag een zucht van vermoeidheid
slaakten toen bekend werd dat Geert Wilders het Catshuis in vliegende vaart had
verlaten. Die bij zichzelf dachten: daar gáán we weer. Weer die campagnes, weer
dat gezeur over de prijs van een halfje wit, weer die holle retoriek. Taselaar:
'Natuurlijk gaan we weer debatten organiseren. We weten nog niet of we dezelfde
formats gebruiken als de laatste keer, maar debatten komen er. Heerlijk.'
Gelauff denkt niet dat er zoiets als een overdosis aan debatten bestaat. 'De
kijkcijfers van de afgelopen week geven me bepaald niet de indruk dat Nederland
het zat is. De kijkers zijn op dit moment zeer in politieke verslaggeving
geïnteresseerd. Logisch ook, er staat veel op het spel.' Taselaar: 'Als de
politieke situatie in een land onzeker is, gaan mensen juist kijken. Elke dag
opnieuw hoop je dat er iemand met een oplossing komt.'

De vraag is of een echte oplossing er wel is. Kranten kwamen de afgelopen dagen
met zorgelijke koppen als 'Aanpak crisis splijt politiek', 'Volledige impasse
over bezuinigingen' en 'Wie lost dit op?' Ferry Mingelen nam in Nieuwsuur de
woorden 'hartstikke moeilijk', 'vrijwel onmogelijk' en 'wie het weet mag het
zeggen' in de mond. Donderdagmiddag kwam het na twee dagen onderhandelen alsnog
tot een principeakkoord over de bezuinigingen tussen CDA, VVD, GroenLinks, D66
en ChristenUnie. Even goed moet het land op 12 september opnieuw naar de
stembus, nog geen twee jaar na de vorige verkiezingen.

Wat is dat toch? Waarom struikelen Nederlandse kabinetten keer op keer? Na Paars
I onder Wim Kok heeft geen enkel kabinet in Nederland de rit meer uitgezeten.
Moeten we ons grote zorgen maken over de bestuurbaarheid van het land?

'Ik denk wel dat het op dit moment erg lastig is', zegt hoogleraar algemene
politicologie Wouter van der Brug (1963) van de Universiteit van Amsterdam. 'Ik
vind het erg op de jaren zestig lijken. Toen had je ook zo'n periode van snelle
veranderingen, gecombineerd met een onzekere politieke elite. Kabinetten bleven
kort aan en het waren grote coalities met vier, vijf partijen. Maar nu komt daar
nog eens een economische crisis bij. Die was er in de jaren zestig niet; de
crisis kwam pas in de jaren zeventig, en toen zaten er wél politici die wisten
welke kant ze op wilden.'

'Nederland is veel onstabieler geworden', zegt oud-politicus Willem Vermeend
(1948). 'Maar goed, we zijn nog steeds het tweede rijkste land van Europa, en we
hebben nog altijd een van de beste pensioenstelsels ter wereld. We zijn wel wat
chagrijniger geworden; dat is jammer.'

Vermeend was staatssecretaris van Financiën en minister van Sociale Zaken
tijdens Paars; nu is hij ondernemer, hoogleraar Europees fiscaal recht en
schrijver. In zijn eind vorig jaar verschenen boek Verwarring in het land van
Henk en Ingrid noemt hij 2010 een historisch jaar, een omslagpunt: voor het
eerst sinds de Tweede Wereldoorlog kreeg Nederland een kabinet dat stoelde op
een Kamerminderheid van 52 zetels (31 van de VVD en 21 van het CDA) en op de
gedoogsteun van de PVV (24 zetels). Vermeend: 'In de afgelopen veertig jaar
hebben we doorgaans heel stabiele kabinetten gehad; dit minderheidskabinet was
een unicum. Ik hoop dat het een uitzondering blijft. Andere landen kunnen zich
misschien minderheidskabinetten veroorloven, maar Nederland niet. Wij verdienen
ons brood in het buitenland. We moeten het van onze export hebben. Als je wilt
dat we het goed blijven doen in het buitenland, moet je een regering hebben die
Europees georiënteerd is én die kan rekenen op een Kamermeerderheid. Dit kabinet
heeft internationaal ontzettend veel schade aangericht.'

Komt het, nu er een akkoord ligt, allemaal toch nog goed?

'Nee', zegt de Rotterdamse socioloog Willem Schinkel (1976), auteur van De
nieuwe democratie. 'Althans, niet vanzelf. Nederland is niet onbestuurbaar;
Nederland is juist te bestuurbaar. En dat is het echte probleem. In Nederland
wordt politiek vaak puur en alleen gezien als bestuur, terwijl politiek ook de
articulatie is van wezenlijke spanningen binnen het volk en dat volk is nooit
één. Politiek is hier gereduceerd tot probleemmanagement. Als gevolg daarvan
leven we in een sterk gedepolitiseerde samenleving, waarin de fundamentele
vragen en de fundamentele beslissingen vaak onder de mat van bijvoorbeeld de
economie worden geveegd. Dan zegt men: 'De financiële markten dwingen ons tot
het nemen van deze maatregelen.' We laten economen de balans opmaken en hebben
de politiek weggecijferd.'

Zakenkabinet

In analyses over de oorzaken voor de huidige instabiliteit wordt doorgaans 'de
zwevende kiezer' als hoofdschuldige opgevoerd, op de voet gevolgd door 'het
versplinterde politieke landschap' dat telkens weer nieuwe partijen verwelkomt;
dinsdag maakte ex-PVV'er Hero Brinkman in Pauw & Witteman de oprichting van zijn
Onafhankelijke Burger Partij bekend. Waar ooit het kleinere grut op een stevig
en stabiel politiek centrum steunde, schommelen nu ook de middenpartijen alle
kanten op het CDA bijvoorbeeld is nog maar een bleke schim van het vroegere
machtsblok. Wouter van der Brug: 'De zes middelgrote partijen CDA, VVD, PvdA,
D66, SP en PVV hebben allemaal een potentieel van boven de dertig zetels, maar
kunnen ook zomaar weer terugvallen naar vijftien of minder.' Die fluctuaties
zijn de afgelopen decennia steeds sterker geworden, met een piek in 2002. Toen
was sprake van de meest instabiele verkiezingsuitslag sinds de Tweede
Wereldoorlog, met de opkomst van de LPF en een enorm zetelverlies voor de PvdA.

De kern van de bestuurscrisis in Nederland, zegt Willem Vermeend, is dat de
kiezersaanhang van de middenpartijen verloren is gegaan. 'Vroeger hóórde je bij
een bepaalde partij, afhankelijk van je achtergrond. Een vaste groep mensen
stemde altijd op de PvdA, welke lijsttrekker er ook zat. Die identificatie is
weg. Elke partij moet nu voortdurend vechten om de gunst van de zwevende kiezer.
Die zwevende kiezer bepaalt in toenemende mate welk kabinet er komt.

'En voor die zwevende kiezer is de inhoud minder belangrijk dan de lijsttrekker.
Dat zie je bij de SP. Mensen vinden Emile Roemer een sympathieke vent, iemand om
gezellig een biertje mee te drinken. Ik weet zeker dat veel mensen die nu op hem
stemmen, dat niet zouden doen als ze zijn programma zouden analyseren.'

Volgens Wouter van der Brug ligt het toch wat genuanceerder. 'Het klopt dat er
bijna geen kiezers meer zijn die zich identificeren met één partij', zegt hij.
'Maar het gaat kiezers uiteindelijk wel om de inhoud. Mensen voelen zich nog
steeds verwant met een bepaalde richting. Iemand die nu PVV stemt, zal een jaar
later niet opeens voor D66 kiezen. Wat je vooral ziet, is dat bepaalde groepen
partijen stevig met elkaar concurreren: op rechts zijn dat CDA, VVD en PVV en op
links SP, PvdA en GroenLinks. De enige partij die met beide kanten concurreert,
is D66.'

Dat kiezers niet meer automatisch bij een bepaalde partij horen, kun je volgens
Van der Brug ook zien als een vorm van emancipatie. 'Kiezers zijn gaan kiezen.
En dat heeft de partijen ontzettend onzeker gemaakt.' Het probleem zit hem, zegt
de politicoloog, niet zozeer in de zwevende kiezers, maar in de zwevende
partijen. Van der Brug: 'Partijen zijn als de dood om kiezers kwijt te raken en
hebben daardoor allemaal zo hun thema's waar ze niks op durven. De
hypotheekrente-aftrek en de AOW-leeftijd zijn bijvoorbeeld lang taboe geweest;
maar je zag het ook bij de discussie over het rekeningrijden. In feite was
iedereen ervoor, maar toen er weerstand kwam en er vette koppen in De Telegraaf
verschenen, ging het vooral rechtse politici dun door de broek lopen en trokken
ze zich terug.'

Gevolg van die onzekerheid, zegt Van der Brug, is dat de traditionele
regeringspartijen zich minder duidelijk van elkaar onderscheiden. 'In de jaren
zeventig en tachtig had je een duidelijke links-rechtstegenstelling waar kiezers
zich mee identificeerden en die heel voorspelbaar maakte waar partijen voor
stonden, of het nou ging om kernenergie of om inkomensverschillen. De
sociaal-economische issues lieten zich vrij gemakkelijk indelen langs
links-rechtslijnen. Maar de afgelopen jaren fietsten daar sociaal-culturele
issues als immigratie doorheen, en daarin was een links-rechtsonderscheid veel
lastiger te maken. Er is een grote groep kiezers die op sociaal-economische
thema's tamelijk links is en op sociaal-culturele thema's tamelijk rechts, maar
er is geen partij die die twee duidelijk verenigt. Die kiezers kunnen dus alle
kanten op. Dat maakt het uitermate instabiel.'

De middenpartijen lijken veel te veel op elkaar, zegt Willem Schinkel. 'Denk
maar eens aan de tegenbegrotingen die de oppositiepartijen in 2011
presenteerden. Het kabinet wilde toen 18 miljard bezuinigen; en de
tegenbegrotingen bevatten allemaal keurig 18 miljard euro aan bezuinigingen.
Afgaand op wat we op tv zien, denken we weleens dat er een heftige politieke
strijd gaande is; maar als je een beetje afstand neemt, blijkt dat het alleen
maar gaat om procentjes hier en daar. Er zijn geen fundamentele verschillen.'

Volgens Schinkel hebben politieke partijen, door hun ideologieën af te schaffen,
zichzelf overbodig gemaakt. 'Dat zag je het sterkst bij de Paarse kabinetten van
Wim Kok, wat uiterst gedepolitiseerde kabinetten waren. De overheersende
opvatting was dat Nederland wel zo'n beetje af was en dat er hooguit nog wat
moest worden geschaafd, hier en daar. Het is heel logisch dat daar een
populistische reactie op kwam in de vorm van Pim Fortuyn. Fortuyn bracht in
feite het verschil terug in de politiek. En bij Paars begreep niemand het. Ze
zeiden: het gaat toch goed met de koopkracht? De criminaliteit is toch gedaald?
Wat doen we verkeerd? Nou, dit: ze waren de politiek vergeten.

'Nu zie je dat mechanisme wéér. Het kabinet is gevallen en meteen wordt er
gediscussieerd over een zakenkabinet. Felix Rottenberg zei, bij DWDD: 'Eigenlijk
moeten vertegenwoordigers van alle politieke partijen nu samenkomen, de politiek
achter zich laten en een agenda voor de toekomst vaststellen.' Ik denk dat dat
precies de verkeerde reactie is. Men schiet in de kramp van 'het moet niet te
politiek allemaal'. Maar de crisis in de politiek komt nu juist voort uit het
feit dat de politiek zichzelf weggecijferd heeft en vergeten is.'

Pluriform landje

Een simpele oplossing voor de lange termijn lijkt niet voorhanden. Een
ingewikkelde trouwens ook niet. Van der Brug gelooft niet in fusies,
bijvoorbeeld tussen D66, GroenLinks, de PvdA en een enkele VVD'er. Het plan is
vaak geopperd, onder anderen door oud-fractieleider Paul Rosenmöller van
GroenLinks, die in de vorming van een grote, progressieve, vrijzinnige partij
het antwoord zag op de versnippering op links. 'Tot op heden is het nooit gelukt
en het gaat er ook niet van komen', zegt ook Willem Vermeend. 'En ook in de
vorming van zakenkabinetten of nieuwe politieke stelsels zie ik weinig. Dat zijn
van die proefballonnen die niet bij het Nederlandse landschap passen. We zijn nu
eenmaal een redelijk pluriform landje. Ik ga ervan uit dat we de komende
decennia met kabinetten moeten werken waarin ten minste drie of vier partijen
zitten. Dat is vervelend, want je krijgt een buitengewoon verwaterd
kabinetsbeleid; maar we moeten het maar gewoon accepteren.'

Van der Brug is niet zo bang voor minderheidskabinetten. Die kunnen goed
functioneren. 'Dit kabinet is vooral mislukt door die wanstaltige
gedoogconstructie. Als die er niet was geweest, had Rutte kunnen regeren door te
investeren in samenwerking met andere oppositiepartijen. In Scandinavië gaat dat
goed, en het geeft het parlement meer invloed.'

Verder is het belangrijk wat D66 en het CDA gaan doen, zegt Van der Brug.
'Geredeneerd vanuit de wens het land bestuurbaar te houden, heeft bij het
CDA-congres in 2010 precies de verkeerde vleugel van die partij de overhand
gekregen, met types als Maxime Verhagen en Henk Bleker. De traditionele
middenkoers heeft toen verloren. Voor de bestuurbaarheid van Nederland mag je
hopen dat dat nu wordt hersteld en dat die rechtervleugel aan de kant wordt
geschoven.'

In zekere zin is deze zoveelste bestuurlijke crisis een zegen, meent Willem
Schinkel: crisis dwingt tot reflectie. 'Ons wordt voortdurend verteld dat er
geen alternatieven zijn voor hoe het nu gaat. Als dat waar is, dan betekent onze
democratische vrijheid niets; want vrijheid is het hebben van alternatieven.' In
zijn boek stelt Schinkel een nieuwe Raad van State voor, eentje met een
agenderende macht. 'Je kunt wel degelijk op een andere manier nadenken over hoe
we de democratie moeten vormgeven, en ik probeer een aanzet te geven. Natuurlijk
zijn er mensen die dan zeggen: dat is totaal utopisch. Dan zeg ik: inderdaad,
het is utopisch. Maar het moet wel gebeuren.'

Kiezers zijn gaan kiezen en dat maakt de partijen onzeker

Politiek is hier gereduceerd tot probleem- management

LOAD-DATE: April 27, 2012

LANGUAGE: DUTCH; NEDERLANDS

GRAPHIC: Het tweede Paarse kabinet op het bordes op 3 augustus 1998. Foto
Benelux Press De bordesscène van het tweede kabinet Balkenende op 27 mei 2003.
Foto ANP Het kabinet Balkenende I op de trappen van Paleis Huis ten Bosch op 22
juli 2002. Foto ANP Het kabinet-Balkenende IV bij aantreden op 22 februari 2007.
Foto ANP Het kabinet-Rutte met de koningin op 14 oktober 2010. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              162 of 200 DOCUMENTS



                                 de Volkskrant

                             28 april 2012 zaterdag

Weg met Capitol Hill en Wall Street!

BYLINE: Door Paul Brill

SECTION: Boeken; Blz. 7

LENGTH: 1438 woorden


Amerika De Tea Party en Occupy zijn twee loten aan dezelfde stam van het
Amerikaanse populisme. Door Paul Brill

Over opkomst en betekenis van de Tea Party doen even misleidende simplificaties
de ronde als door de beweging zelf worden gedebiteerd over de heimelijke
socialistische agenda van de regering-Obama. Zo menen velen te weten dat de Tea
Party louter een creatie van de rechtse televisiezender Fox News is. Anderen
houden het erop dat de beweging de zoveelste is van de rechts-populistische
oprispingen waarmee de Amerikaanse geschiedenis zo rijkelijk is bedeeld.

Om met het laatste te beginnen: het populisme heeft zeker een lange geschiedenis
in de Verenigde Staten, maar die speelt zich bepaald niet uitsluitend aan de
rechterzijde van het politieke spectrum af. Het links-populisme is misschien
zelfs wel een kracht van groter gewicht geweest.

De invloedrijkste populistische partij die de VS hebben gekend, was de in 1891
opgerichte People's Party. Ze werd vooral gedragen door katoenboeren in het
zuiden en kleine graanboeren in de Plains-staten. Eenvoudige lieden die het
zwaar hadden en zich verdrukt voelden door grotere machten als de banken en de
spoorwegen.

In de presidentsverkiezingen van 1892 speelde de partij een rol van betekenis.
Ze telde enkele fameuze activisten en sprekers, onder wie Mary Lease uit Kansas,
die de boeren opriep 'to raise less corn and more hell' en haar gehoor voorhield
dat Amerika niet langer werd geregeerd door 'a government of the people, by the
people and for the people', zoals president Lincoln het Amerikaanse
democratische stelsel had gekarakteriseerd, maar door 'a government of Wall
Street, by Wall Street and for Wall Street'. Het waren boutades die veel
berooide Amerikanen aanspraken en die de presidentskandidaat van de People's
Party bijna 10 procent van de stemmen opleverden.

Misverstand nummer twee: dat de Tea Party uit de koker van Fox News komt. Het
lijdt geen twijfel dat de Tea Party zo'n factor van belang is geworden doordat
Fox News en enkele gevestigde, kapitaalkrachtige rechtse lobby-organisaties,
zoals FreedomWorks en Americans for Prosperity, er met hun volle gewicht achter
zijn gaan staan. Maar er was en is wel degelijk sprake van een authentieke
beweging, gedragen door burgers die in het verleden zelden politiek actief
waren, maar die in actie kwamen vanwege oprechte verontrusting over wat ze zagen
als een overheid die steeds meer ingrijpt in het leven van gewone burgers zoals
zij en het land een richting op stuurt die naar hun vaste overtuiging het wezen
van Amerika aantast.

Dit is het beeld dat naar voren komt uit een van de meest consciëntieuze
onderzoeken die gedaan zijn naar de opkomst van de Tea Party, nota bene verricht
door twee links-liberale sociologen, die allebei verbonden zijn aan wat toch wel
het intellectuele bolwerk van het Amerikaanse links-liberalisme mag worden
genoemd, namelijk de Harvard University. De twee onderzoekers, Theda Skocpol en
Vanessa Williamson, zijn grondig te werk gegaan, en wat het belangrijkste is: ze
hebben hun onderwerp meer in het bijzonder: de vele Tea Party-activisten die ze
van Arizona tot Massachusetts hebben geïnterviewd zeer serieus genomen. Het
resultaat is een interessant en ook nog zeer leesbaar boek: The Tea Party and
the Remaking of Republican Conservatism. Een boek waaruit respect spreekt voor
de oprechte bekommernis van de Tea Partiers voor de publieke zaak, maar waarin
ook onverbloemd wordt aangegeven op welke punten de beweging zichzelf een rad
voor ogen draait en beweringen doet die kant noch wal raken.

Misnoegen is de overheersende drijfveer van de Tea Party. Een groot misnoegen,
dat zich al onder de regering-Bush ophoopte, maar tot volle wasdom is gekomen
onder de regering-Obama. De Tea Partiers kijken om zich heen en zien een Amerika
dat afdrijft van de waarden die in hun ogen van elementaire betekenis zijn. Ze
zien een bemoeizuchtige overheid, die met haar steunprogramma's de individuele
verantwoordelijkheid steeds meer ondergraaft en die in de financiële crisis een
helpende hand toesteekt aan bedrijven en burgers die zich in de schulden hebben
gestoken, terwijl eerzame, hardwerkende Amerikanen zoals zijzelf het op eigen
kracht moeten zien te redden (op dit punt heeft de Tea Party onmiskenbaar een
sentimenteel raakvlak met de Occupy-beweging).

Ze zien een politiek bedrijf dat naar hun mening een loopje neemt met de
grondwet (constitutionele zuiverheid staat hoog aangeschreven, Skocpol en
Williamson kregen van plaatselijke Tea Party-activisten vaak een exemplaar van
de grondwet mee als aandenken). Ze zien een president met wie ze geen enkele
culturele affiniteit hebben, wat overigens meer te maken heeft met zijn linkse
achtergrond en intellectualistische uitstraling dan met zijn huidskleur. Mensen
met openlijk racistische denkbeelden worden geweerd door alle plaatselijke
afdelingen die de schrijfsters bezochten. Zwarte sympathisanten worden met open
armen ontvangen.

Maar niet-blanken zijn toch maar mondjesmaat vertegenwoordigd in de Tea Party.
De beweging bestaat overwegend uit oudere blanken die tot de middenklasse kunnen
worden gerekend. Weinigen hebben zelf de gevolgen ondervonden van de
financieel-economische crisis, maar die heeft wel in hun naaste omgeving
toegeslagen. Er is een kleine libertaire vleugel die elke band met een politieke
partij afwijst, maar de overgrote meerderheid richt zich geheel en al op de
Republikeinse partij: daar moeten in alle geledingen politici het voor het
zeggen krijgen met volledig correcte conservatieve geloofsbrieven. Maar in hun
weerzin tegen overheidsbemoeienis ligt één grote paradox besloten: veel Tea
Partiers profiteren zelf van de federale oudedagvoorziening (social security),
die de rechtervleugel van de Republikeinse partij het liefst zou willen
privatiseren.

Zal de Tea Party nog geruime tijd een kracht van betekenis blijven op het
Amerikaanse politieke toneel? Aan het eind van hun boek constateren Skocpol en
Williamson dat de beweging wat minder aan de weg timmert dan in 2009 en 2010,
toen er duidelijk sprake was van een eruptie van conservatief verzet, die ook
directe politieke consequenties had: bij de Congresverkiezingen werd de
Republikeinse fractie in het Huis van Afgevaardigden versterkt met een reeks
nieuwelingen die zich verbonden voelden met dan wel schatplichtig waren aan de
Tea Party. Maar al snel volgde een terugslag. Hetzelfde radicale conservatisme
dat voor de Republikeinen in het Huis zo goed uitpakte, verhinderde dat zij ook
in de Senaat de meerderheid verwierven. Verder wierp de onverzettelijkheid die
de aan de Tea Party gelieerde Congresleden afdwongen in het begrotingsconflict
met het Witte Huis, een smet op het blazoen van de Republikeinse partij. En ten
slotte kwam er geen geloofwaardige, kundige presidentskandidaat voort uit de
kring van de Tea Party, zodat de Republikeinen nu met een traditionele, in wezen
gematigde beroepsbestuurder in het krijt treden tegen Barack Obama.

Voor historicus Geoffrey Kabaservice is de scherpslijperij van de Tea Party
slechts het sluitstuk van een verrechtsing van de Republikeinse partij die
feitelijk is ingezet in 1964 met de verkiezing van Barry Goldwater tot
presidentskandidaat en die de liberale en gematigde krachten steeds verder naar
de periferie hebben gedrongen. In Rule and Ruin laat Kabaservice goed zien hoe
gematigde Oostkust-coryfeeën, die in feite de Grand Old Party decennialang
domineerden, beetje bij beetje hun greep op de partij verloren.

Maar hij onderschat het verschil tussen het conservatisme van Goldwater c.s. en
dat van de Tea Party en haar sponsors. Bij al hun conservatieve retoriek waren
Richard Nixon, Ronald Reagan en ook George Bush jr. toch bereid om compromissen
te sluiten (Reagan verhoogde de belastingen ettelijke malen) en de overheid een
rol van betekenis te laten spelen.

De Tea Party heeft een missionair element toegevoegd aan de Republikeinse
partij, waardoor het compromis het odium van verraad heeft gekregen. Daarmee
dreigt de partij van Abraham Lincoln en Theodore Roosevelt een kernonderdeel van
haar verleden te verloochenen: dat ze een bindende politieke kracht is en geen
ideologisch aanvalsleger.

HHHHi

Theda Skocpol and Vanessa Williamson: The Tea Party and the Remaking of
Republican Conservatism.

Oxford University Press; 250 pagina's;

ca EUR 25,-.

ISBN 978 0 19 983263 7.

HHHii

Geoffrey Kabaservice: Rule and Ruin The Downfall of Moderation and the
Destruction of the Republican Party from Eisenhower to the Tea Party.

Oxford University Press; 504 pagina's;

ca EUR 30,-.

ISBN 978 0 19 976840 0.

Linkse kerk Harvard University schat rechtse Tea Party op waarde

LOAD-DATE: April 27, 2012

LANGUAGE: DUTCH; NEDERLANDS

GRAPHIC: Aanhangers van de Tea Party doen mee aan een actiebijeenkomst in een
buitenwijk van New York, 15 april 2010. Foto Mike Segar / Reuters

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              163 of 200 DOCUMENTS



                                 de Volkskrant

                             28 april 2012 zaterdag

We zijn nog lang niet van de populisten af

BYLINE: Hans Wansink

SECTION: Boeken; Blz. 4

LENGTH: 1266 woorden


Politiek Kan de SP van Emile Roemer op één hoop worden gegooid met de Leefbaren,
de fortuynisten, Trots op Nederland en de PVV? Volgens Hans Wansink is dat een
miskenning van de populistische logica.

Precies op tijd verschijnt Populisten in de polder van Paul Lucardie en Gerrit
Voerman, verbonden aan het Documentatiecentrum Nederlandse Politieke Partijen.
Het is een toegankelijke inventarisatie van hedendaagse populistische
bewegingen: de Leefbaren, Fortuyn en de LPF, Rita Verdonk en Trots op Nederland
en Geert Wilders en de Partij voor de Vrijheid. Ook de SP wordt als populistisch
gebrandmerkt. De auteurs baseren zich voornamelijk op recente studies,
krantenartikelen en op publicaties van de betrokken bewegingen dus niet op
archiefonderzoek en interviews met betrokkenen. Voor bezonken geschiedschrijving
is het kennelijk nog te vroeg.

Lucardie en Voerman hebben het vertrek van Hero Brinkman uit de PVV nog net
weten mee te pakken (op basis van de Volkskrant van 21 en 22 maart en Brinkmans
persconferentie). Ze memoreren hoe bang Wilders altijd is geweest voor
LPF-achtige toestanden: het uiteenvallen van zijn beweging in ruziënde, elkaar
bestrijdende splinterclubjes. Wilders wilde leren van de fouten die de
Leefbaren, de fortuynisten, Verdonk en andere politieke eendagsvliegen hadden
gemaakt. Maar ontkomt hij aan wat je zou kunnen noemen de populistische logica?

Alle populistische bewegingen bestaan uit buitenstaanders die zich uit naam van
'het gewone volk' richten tegen het gevestigde politieke bestel, dat onvoldoende
oog heeft voor vraagstukken die de kiezers bezighouden. De opkomst van een
populistische beweging veronderstelt een psychologisch klimaat waarbij grote
groepen burgers het gevoel hebben dat zij door het gezag in de steek worden
gelaten. Dat klimaat bestaat in Nederland al sinds de opkomst van de
Leefbaar-beweging zo'n vijftien jaar geleden. De gevestigde politieke orde wordt
ervan verdacht samen te zweren tegen de 'gewone mensen', van wie wordt
verondersteld dat ze allemaal dezelfde belangen hebben.

De volkstribuun voelt dat wantrouwen tussen de kiezers en de gekozenen feilloos
aan. Hij of zij maakt zich tot tolk van het ongenoegen en profileert zich als
antipolitiek. Politici zijn oplichters die de problemen niet bij hun naam durven
noemen en de belangen van het volk onder het tapijt moffelen. De affectieve band
tussen de charismatische leider en zijn of haar achterban heeft zo ook weer het
karakter van een samenzwering: nu tegen de gevestigde orde.

De positieve kant van het populisme is dat het veronachtzaamde vraagstukken
agendeert en falende gezagsdragers corrigeert. Kiezers die hebben afgehaakt,
worden weer gemobiliseerd. Vandaar ook dat populisten voorstander zijn van
directe democratie: referenda en gekozen burgemeesters. Het onvermogen van de
Nederlandse (en de Europese) politiek om de zeggenschap van de kiezers te
vergroten, vormt een duurzame voedingsbodem voor populistische bewegingen.

Maar wanneer de populistische spelbrekers aan het bestuurlijke spel gaan
deelnemen, gaat het mis. Ze raken van hun achterban vervreemd, want die begrijpt
immers niet waarom bestuurders compromissen moeten sluiten en waarom de eisen
van de beweging niet onmiddellijk worden gerealiseerd. De beweging sterft af,
meestal in onderlinge ruzie, omdat de obsessie met samenzweringen als het ware
naar binnen slaat.

Is dit ook het lot van de Partij voor de Vrijheid van Wilders? Hero Brinkman
heeft steeds gepleit voor het omvormen van de PVV tot een gewone politieke
vereniging, waarin leden democratisch het programma en de kandidatenlijsten
vaststellen. Zo zou de continuïteit gewaarborgd zijn als Wilders zou wegvallen
geen theoretische kwestie gezien de bedreigingen waaraan de PVV-leider nog
altijd blootstaat. Wilders heeft daar nooit aan toegegeven, omdat hij dan de
absolute controle over zijn beweging zou kwijtraken. Om de boel bij elkaar te
houden, deed de PVV niet mee aan het dragen van bestuurlijke
verantwoordelijkheid op lokaal niveau. In de provincie Limburg werd de PVV uit
het bestuur gezet en op het Binnenhof trok Wilders zelf de stekker uit de
gedoogconstructie. Op korte termijn lijkt de oppositie voor de PVV een veilige
haven. Temeer daar nog steeds wordt voldaan aan een belangrijke voorwaarde voor
de populistische logica: het psychologische klimaat waarin grote groepen het
gevoel hebben door de gevestigde politieke partijen in de steek te zijn gelaten.
De stenen des aanstoots kunnen veranderen van Mekka tot Brussel en van Wall
Street tot het Catshuis de onvrede blijft.

Geldt de populistische logica ook voor de SP? Op het eerste gezicht niet, want
de SP is geen vluchtige beweging, maar een klassieke politieke partij. De SP is
een vereniging waarin de (veelal actieve) leden in principe het laatste woord
hebben en hun bestuurders, vertegenwoordigers en programma kiezen.
Vertegenwoordigers van de SP zijn geschoolde politieke vakmensen, die gezag
hebben opgebouwd in gemeenteraden en in maatschappelijke organisaties als de
vakbeweging.

Aan de andere kant liep Jan Marijnissen in de formatie van 2006 nog weg voor het
dragen van verantwoordelijkheid door niet in een coalitie met het CDA te
stappen. Voor Lucardie en Voerman is dat een argument om de SP als populistisch
weg te zetten. Zelf denk ik dat de SP een proces van sociaal-democratisering
doormaakt dat vergelijkbaar is met de geschiedenis van de Partij van de Arbeid
en haar voorgangers SDB en SDAP: van revolutionaire beweging tot coalitiepartij.
Voor Emile Roemer komt het moment van de waarheid dichterbij: vuile handen maken
of met lege handen staan.

HHHii

Paul Lucardie en Gerrit Voerman: Populisten in de polder.

Boom; 240 pagina's; EUR 18,50.

ISBN 978 94 6105 704 4.

HHHii

Leonard Ornstein: De jonge Fortuyn.

De Bezige Bij; 208 pagina's; EUR 17,50.

ISBN 978 90 234 7311 4.

Fortuyn als jonge man

Leonard Ornstein hoopt in 2014 te promoveren op een biografie van Pim Fortuyn.
Bij wijze van amuse presenteert hij nu een schets van de eerste 24 jaar van de
latere politicus: De jonge Fortuyn. Het boek eindigt in 1972, als Fortuyn in
Groningen arriveert om docent bij de vakgroep Filosofie en
Maatschappijwetenschappen te worden met als opdracht les te geven in 'kritische
theorie en het marxisme'.

Fortuyn is de eerste in zijn familie die met succes een academische opleiding
afrondt, in minder dan vier jaar. De wereld ligt voor hem open. Volgens Ornstein
kiest Fortuyn voor de wetenschap 'omdat hij zich wil meten met de slimste en
invloedrijkste personen van de samenleving en bij die groep wil horen'.

Die geldingsdrang zit er van jongs af aan in: zo snel mogelijk stijgen op de
maatschappelijke ladder. Meedoen met de grote jongens, of dat nu priesters zijn,
studentenleiders, ondernemers of politici. Spectaculair is het verhaal van
Ornstein niet, integendeel: de biograaf ontmaskert juist de grootspraak van
Fortuyn in zijn autobiografie Babyboomers uit 1998. Dat verhaal is veel
opwindender dan de werkelijkheid in de reconstructie van Ornstein.

Zo beschrijft Pim zelf in geuren en kleuren hoe hij in 1970 'op een zwoele nacht
met de kloten voor het blok' wordt geplaatst. Zijn vriendin heeft er wel zin in,
maar Pim niet: 'een grote angst bevangt mij, nee, alsjeblieft, dit niet'. Haar
conclusie: 'Pim, weet je wat het is, ik geloof dat je geen hetero bent, maar een
flikker'. Zij barst in tranen uit, hij staat aan de grond genageld: 'eindelijk
is het kwartje gevallen'. Ornstein doet deze cruciale episode in één zin af als
een 'bewering' van Fortuyn.

Een biograaf kan een goed verhaal ook doodchecken. In dit geval blijft er dan
niet veel bijzonders over.

LOAD-DATE: April 27, 2012

LANGUAGE: DUTCH; NEDERLANDS

GRAPHIC: SP-verkiezingscampagne in Oss, 2002. Foto Marcel van den Bergh / de
Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              164 of 200 DOCUMENTS



                                 de Volkskrant

                             28 april 2012 zaterdag

PAS VERSCHENEN NON-FICTIE

SECTION: Boeken; Blz. 7

LENGTH: 366 woorden


Op de Olympus

Noodlot onbekend

Grootsch en heerlijk

40 jaar met roofvogels

Gereedschapskist

Op de Olympische Spelen van Parijs in 1924 wonnen twee Delftse studenten het
nummer twee zonder stuurman. Teun Beynen en Willy Rösingh bleven hun Franse
concurrenten met een ongemeen hoog tempo van 41 slagen per minuut 10 meter voor.
Hollands goud onder redactie van Wilfred van Buuren bevat alle Olympische
kampioenen.

Meulenhoff; EUR 19,95

Eén van de grote vragen van de geschiedenis is wat gewone Nederlanders tijdens
de Duitse bezetting wisten van de vernietiging van de Joden. In Wij wisten niets
van hun lot beantwoordt Bart van der Boom die vraag aan de hand van 164
dagboeken. Dat de meeste gedeporteerden bij aankomst werden gedood, was niet
bekend.

Boom; EUR 29,90

H.M. Krabbé, de grootvader van Jeroen, werd door Elsevier's Geïllustreerd
Maanschrift in 1893 naar de Wereldtentoonstelling in Chicago gestuurd om
schrijvend en tekenend verslag te doen. Hij ontdekte niet alleen verschillende
'rassen en mensentypes', maar ook een heuse 'velocipède met pneumatische
banden'. Teksten en tekeningen, ook uit New York, in Reuzenland.

Elsevier; EUR 14,95

Libellen vormen voor valken in het najaar een belangrijke prooi. Maar niet alle
libellen zijn gemakkelijk te bejagen. Wat heeft een boomvalk op het Wapserveld
te zoeken? In Mijn roofvogels geeft Rob Bijlsma antwoord op dit soort vragen. De
meeste libellen zijn actief in een zone van 30 meter rond een ven. Nauwkeurige
observaties van een kenner met veertig jaar ervaring.

Atlas; EUR 29,95

De filosoof Michel Foucault gebruikte de metafoor van de gereedschapskist toen
een journalist hem eens vroeg tot wie hij zich met zijn boeken richtte. Hij zag
zijn werk als een 'toolbox waarin anderen kunnen rommelen om een stuk
gereedschap te vinden waarmee ze in hun eigen domein kunnen doen wat hun goed
voorkomt'.

Goudmijn van het denken: filosofie in de beroepspraktijk van de filosofen Marli
Huijer en Frank Meester is zo'n gereedschapskist. Met teksten van Popper om een
tunnelvisie te bestrijden. Of van Spinoza om onder groepsdruk uit te komen.
Inclusief vragen als 'mogen werknemers over elk onderwerp anders denken dan hun
leider'? Van Spinoza wel.

Boom; EUR 26,90

LOAD-DATE: April 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              165 of 200 DOCUMENTS



                                 de Volkskrant

                             28 april 2012 zaterdag

BYLINE: Inez Flameling, Johan van de Koppel, Daniel Janssen, Ron van der Wieken,
Kees Oosterbaan, Frank Orlemans, Naam en woonplaats bij redactie bekend Ronald
Puma,

SECTION: Opinie en Debat; Blz. 35

LENGTH: 1183 woorden


Hedwigepolder

In de heftige discussie die zich de laatste tijd heeft ontsponnen rondom de
ontpoldering van de Hedwigepolder wordt consequent gesproken van 'land onder
water zetten' of zelfs 'verdrinken'. Hiertegen bestaat vanzelfsprekend veel
weerstand. Zeeland heeft toch al genoeg water?

Maar ontpolderen betekent helemaal niet dat het land onder water loopt. Het land
blijft gewoon land, alleen komt het buiten de dijken te liggen. Het wordt een
schorren- of kweldergebied, doorsneden door kreken.

Sterker nog, ontpolderen betekent zelfs dat er uiteindelijk m©©r land komt.
Doordat de zee slib kan afzetten in het buitendijkse gebied, groeit het omhoog.
Dit is duidelijk te zien aan de hoogtekaart van Zeeland. Het verdronken land van
Saeftinghe, het grootste buitendijkse gebied van Zeeland, is tevens (op de
duinen na) de hoogste bult. Alle ingedijkte polders liggen lager, omdat de zee
daar geen invloed meer heeft en door inklinking het land steeds dieper komt te
liggen.

De zeespiegel stijgt, ons land daalt. We hebben op de lange termijn een
levensgroot probleem dat niet eindeloos kan worden uitgesteld met zandsuppleties
voor de kust of het ophogen van de dijken. En land ophogen kost kapitalen.
Ontpolderen is een zeer efficioente en goedkope techniek om het land op te
hogen, en dan ook nog met vruchtbare klei.

Ontpolderen als een middel om Nederland te beschermen tegen de
zeespiegelstijging klinkt misschien bizar. De praktijk wijst echter anders uit.
In Belgioe zijn al de nodige polders langs de Schelde opengesteld voor het
water. Sommige van die terreinen slibben op met een noodvaart van tientallen
centimeters per jaar, blijkt uit recent onderzoek van de Universiteit van
Antwerpen. Een ophoging die ruimschoots voldoende is om de toekomstige
zeespiegelstijging te compenseren.

Politici roepen nu om het hardst dat de Hedwigepolder ©cht de allerlaatste
millimeter grond is die wordt ontpolderd. In plaats daarvan zou het verstandiger
zijn juist verder te experimenteren met deze vorm van landophoging.
Gecontroleerd ontpolderen zou wel eens het laatste redmiddel kunnen zijn om te
voorkomen dat we Nederland 'met een zucht van verlichting aan de golven moeten
prijsgeven', zoals Johan van Veen, de grondlegger van het Deltaplan, ooit
voorspelde.

Inez Flameling, universitair docent ecologie en mariene biologie

Johan van de Koppel, hoogleraar ruimtelijke ecologie van getijdegebieden aan de
Rijksuniversiteit Groningen

Schaduw

Als je 's avonds op straat van de ene lantaarnpaal naar de andere wandelt, stap
je halverwege vanzelf over je eigen schaduw heen. Koud kunstje.

Daniel Janssen, Zaltbommel

Joden

Bart van der Boom stelt dat Nederland in de Tweede Wereldoorlog niet zozeer
onverschillig was als wel onwetend ten aanzien van het uiteindelijke lot van de
Joden (O&D, 25 april). Het is moeilijk, misschien ondoenlijk aan te geven wat
een natie in haar totaliteit bezielt om iets te doen of te laten.

Zijn bewijsvoering uit dagboekcitaten is allerminst sluitend; mensen schrijven
stukken in hun dagboek omdat iets hun raakt. Daardoor zijn de dagboekschrijvers
die het over de deportatie van de Joden hebben al bij voorbaat degenen die
daardoor geoemotioneerd zijn en dus allerminst een graadmeter voor de nation le
stemming. Van der Boom maakt dat voorbehoud niet.

Verder laat hij ten onrechte de ervaringen buiten beschouwing van de weinige
Joden die terugkwamen uit de kampen en de onderduik. Die waren bijna zonder
uitzondering slecht: van kwetsende onverschilligheid tot en met onverholen
teleurstelling d t er Joden terugkeerden. En toen was niet alleen de genocidale
intentie maar ook de genocidale praktijk geheel en al bekend. De vertolkers van
die boodschappen van onverschilligheid en teleurstelling waren waarschijnlijk
slechts bij uitzondering dagboekenschrijvers maar juist gewone burgers, van alle
rangen en standen, en natuurlijk niet te vergeten de overheid, tot op het
hoogste niveau. Die zeer veel voorkomende ervaringen wijzen in een richting die
precies tegenovergesteld is aan wat van der Boom probeert te bewijzen.

Een ander zwak argument van Van der Boom is dat duizenden Joden niet zouden zijn
ondergedoken omdat zij dat te gevaarlijk vonden. 'Die konden onderduiken.'

Het is echter een fictie dat zovelen hadden kunnen onderduiken: de niet-Joodse
bevolking had in grote meerderheid helemaal geen trek in het verlenen van
onderdak aan gezochte voortvluchtigen. Van der Boom moet met sterkere argumenten
komen als hij wil aantonen dat 'Nederland Deportatieland' een mythe is.

Ron van der Wieken, Amsterdam

Rood licht

Als een auto door rood licht rijdt, hoor ik nooit over verouderde
beveiligingssystemen. De bestuurder van de auto krijgt dan een boete. Kees
Oosterbaan, Egmond aan den Hoef

Managers

Als je via de Utrechtse Heuvelrug naar 't Gooi rijdt, zie je prachtige villa's
en oogverblindende landhuizen.

Wat opvalt, is dat in deze riante optrekjes geen mensen wonen, maar
managementbureaus die zich bezighouden met outsourcing, consultancy, resourcing,
marktonderzoek, human interest en meer van dit soort werkzaamheden.

Deze bureaus hebben het (semi)-publieke domein en het bedrijfsleven grotendeels
onder controle. Hier werken de mensen die onder het mom van 'efficiency' het
leven van de Nederlander behoorlijk zuur maken. Zij bestormen ziekenhuizen,
scholen, woningbouwcorporaties, ministeries, gemeenten, politiebureaus en
bedrijven.

Zij reorganiseren met beroep op efficioency. En het allermooiste is: mislukt hun
missie bij een bepaald bedrijf, staan hun concurrenten (eigenlijk
collega-managers) klaar om het stokje over te nemen voor de volgende
reorganisatie.

Daarnaast bestoken zij mensen op de werkvloer met allerlei nonsenscursussen en
overbodige regeltjes. Werknemers zitten na vele jaren trouwe dienst
gedesillusioneerd thuis. Ik zeg: afschaffen die handel en elke manager omscholen
tot verpleger, leraar, politieagent of billenwasser. Dat levert tientallen
miljarden op en, het belangrijkste, men gaat weer fluitend naar het werk.

Frank Orlemans, Tiel

PVV en bejaarden

Haye van de Heyden zegt het goed te vinden dat de PVV strijdt voor het
gelijktrekken van de rechten van bejaarden met die van gedetineerden (O&D, 25
april). Hij draagt bejaarden geen warm hart toe. Ik heb als verpleegkundige
ervaring in de ouderenzorg en in justitioele inrichtingen. Dit soort simpele
mantra's van populistische politici en hun aanhang raken kant nog wal.
Incidentele misstanden in de ouderenzorg worden te vaak gezien als de standaard
of gechargeerd, de luxe en het woongenot van gedetineerden worden daarentegen
schromelijk overdreven.

Naam en woonplaats bij redactie bekend

Duitsland

'Alleen Duitsland kan Europa redden' stelt econoom Heleen Mees (O&D, 27 april).
Volledig is zij in haar bewierroking niet aangezien ze 'vergeet' dat er in
Duitsland geen minimumloon is en de laatste jaren een wildgroei aan tweede- en
derderangs arbeidscontracten.

In Duitsland is een campagne aan de gang met de naam 'Gelijk werk, gelijk loon',
onder anderen ondersteund door tal van prominente Duitsers waaronder Norbert
Blõm , voormalig mininister van Sociale Zaken (CDU).

Ronald Puma, Nijmegen

LOAD-DATE: April 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              166 of 200 DOCUMENTS



                                 de Volkskrant

                             27 april 2012 vrijdag

Column Nausicaa Marbe Goed dat Geert op de rem trapte

BYLINE: Nausicaa Marbe

SECTION: Opinie en Debat; Blz. 31

LENGTH: 757 woorden


It's the economy stupid, was de leus waarmee de PVV in 2010 om de oren werd
geslagen. De economische crisis nam toe; het land had geen kopvoddentaks, maar
briljante rekenmeesters nodig. Wilders moest maar eens bewijzen dat hij de knip
kon beheren. Zijn gammele gedoogakkoord? Dat zou in elkaar donderen na zijn
eerste controversiële islamuitspraak.

Nu Wilders het Catshuisoverleg om economische redenen opblies, is het weer niet
goed. Zie de verwijten. Hij zou een verrader zijn, een lafaard, hypocriet, laks,
Judas zelve. Hij zou zijn weggelopen omdat hij zetelverlies rook, naar Amerika
wil, dissidenten zijn macht braken, omdat hij ineens op bejaarden kickt je
reinste multiple choice aan speculaties. Ook zou Wilders op Europa als nieuwe
zondebok azen. Maar zo nieuw is die 'zondebok' niet. Die heeft Wilders al
tijdens de Algemene Beschouwingen fors afgeragd. Weet u het nog? De euro kon de
pot op als Henk en Ingrid hun AOW moesten inleveren opdat Hektor en Ifigenia
gespekt konden worden door big spender Athene.

Nu maakt Wilders dit karwei af. En hoeveel gematigder klinkt dat nu. De druppel
die zijn gedoogweerzin deed overlopen: dat de bezuinigingen ouderen in hun
portemonnee laten bloeden. Daar heeft Wilders bovendien gelijk in. Niet alleen
de ouderen dat had hij wel moeten zeggen meer burgers zouden te fors geraakt
worden in koopkracht en vertrouwen. In feite bracht Wilders, door de deur hard
in het gezicht van Brussel te slaan, de bezuinigingen in een gezonder
perspectief.

Want stel dat we nu even niet zouden malen om de 3 procent van het Stabiliteits-
en Groeipact. Wat moet een overheid in recessietijd doen? Slim bezuinigen op
eigen uitgaven, in plaats van op die van de burger. Zorgen dat zij minder geld
uitgeeft en de burger meer dan waartoe hij uit defaitisme geneigd is. Duurzaam
bezuinigen, zonder slopende lastenverzwaring voor hen die al weinig verdienen.
Zich bezinnen op structurele veranderingen, hervorming van overheidstaken. En
ja, schrap dat misleidende woord 'groei' uit het pact. Niks groei. De crisis
moet worden uitgeziekt.

Je zou vergeten dat zoiets denkbaar is, nu zelfs jan-met-de-pet braaf bibbert
voor humeurige kredietwaardigheidsbureaus. Rutte en Blok konden niet op de fiets
stappen of de eerste A van Triple AAA sloeg aan het wankelen als onder
windkracht 12. De kladderadatsch. Nu wordt dit nieuws met gevoel voor drama
gebracht door journalisten, economen en politici die ultimata en dreigende
catastrofes goed kunnen gebruiken. Hijgerige, paniekerige berichten, schadelijk
voor dat verhoopte vertrouwen.

Zelden was de lijn tussen de eisen van Brussel en de binnenlandse politiek zo
strak gespannen. Alsof het land tijdens het Catshuisoverleg onder curatele
stond. Benauwend, temeer omdat de haast die ermee gemoeid was nauwelijks
perspectief bood op reflectie over de verhouding met Europa. Dat het niet anders
kan of mag, is een stompzinnig adagium voor een rijk en democratisch soeverein
land.

Voor de burger, die dagelijks nieuwe schulden worden voorgerekend, is dit
onheilspellende spektakel moeilijk te verkroppen. Dat een van de rijkste landen
ter wereld met een stabiele economie in het hart van de EU geen
onderhandelingsruimte heeft, riekt naar onvrijheid. Dat Griekenland een
fenomenale schuldenlast wordt kwijtgescholden, terwijl het almaar bezuinigende
Nederland geen seconde adempauze krijgt, tart elke logica en gevoel van
rechtvaardigheid.

Alleen daarom al is het goed dat Wilders op de rem trapte. Uiteraard zal er
geklaagd worden over zijn intenties. Vooralsnog wordt ervan uitgegaan dat hij
olie op het vuur zal gooien. Toch is Wilders slechts een boodschapper van een
bestaand malheur. Het botert al lang niet tussen veel kiezers en het
Stabiliteits- en Groeipact. In 2003, toen Duitsland en Frankrijk de regels aan
hun laars lapten, probeerde staatssecretaris Nicolai het vertrouwen in Europa
thuis op te krikken door de eis van 3 procent in de Europese Grondwet te
verankeren. Als een garantie dat Brussel alle lidstaten gelijk behandelt.
Daarmee hoopte hij dat het referendum een 'ja' zou opleveren. Mis. Wat het
vertrouwen in Europa had moeten herstellen, bleek een barometer voor wantrouwen.

Het 'nee' is destijds door Brussel en Den Haag genegeerd en dat denkt Wilders te
kunnen rechtzetten. Europa moet geen genadeloos lot zijn, maar een
discussiepunt. Deze week doopte de Financial Times Nederland tot Sinking
Dutchman. Ammehoela, zal Wilders denken. Terecht.

Nausicaa Marbe is schrijfster.

www.vk.nl/NAUSICAAMARBE

Dat het niet anders kan of mag, is een stompzinnig adagium

LOAD-DATE: April 26, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              167 of 200 DOCUMENTS



                                 de Volkskrant

                             27 april 2012 vrijdag

'Schone maar lege handen: daar heeft niemand iets aan';
Reacties op akkoord

SECTION: Ten Eerste; Blz. 2

LENGTH: 607 woorden


De voortvarendheid waarmee partijen donderdag het begrotingsakkoord sloten,
ontlokt zowel bewonderende als vernietigende reacties. Brussel is gerustgesteld,
de SP en de FNV zijn boos. De milieubeweging juicht: er is weer perspectief.

Mark Rutte

Premier

'Wat hier is gebeurd, is ongekend in onze parlementaire geschiedenis.'

Olli Rehn (via woordvoerder)

Eurocommissaris voor Economische en monetaire zaken

'Het is bemoedigend te zien dat de meeste politieke partijen de noodzaak inzien
om de Nederlandse begrotingssituatie op een duurzame manier aan te pakken.'

Sweder van Wijnbergen

voormalig topambtenaar Op het Ministerie van Economische Zaken

'Dit akkoord is belangrijk. Er gebeurt wel wat, ja, op sommige punten. De
versoepeling van het ontslagrecht is een flinke stap vooruit. Wat er met de
hypotheekrenteaftrek gebeurt, is een verbetering maar gaat niet ver genoeg. Maar
die btw-verhoging naar 21 procent is een zwaktebod.'

Emile Roemer

Fractieleider sp

'De nullijn is een slechte zaak. Het is schandalig om agenten en leraren aan te
pakken. Dit zijn niet de maatregelen waar Nederland op zit te wachten.'

Vakbond Abvakabo FNV

'Het ziet er redelijk dramatisch uit. We zijn ook tegen de snellere verhoging
van de AOW.'

Jolande Sap

Fractieleider Groenlinks

'Schone maar lege handen: daar heeft niemand iets aan.'

Hans Berkhuizen

Directeur Milieudefensie

'Anderhalf jaar aan afbraakbeleid op natuur en milieu wordt in twee dagen
grotendeels teruggedraaid en er worden ook nog eens concrete stappen vooruit
gezet.'

Jaap Smit

voorzitter vakbond CNV

'Ik ben verrast door de voortvarendheid van de Kamer, maar in het pakket staat
wel een aantal zaken met nare gevolgen voor nogal wat mensen, zoals het
openbreken van het pensioenakkoord.'

Werkgeversorganisaties VNO-NCW, MKB-Nederland en LTO Nederland

'Dit is moedig en goed voor Nederland. De maatregelen dragen bij aan het herstel
van het internationale imago van ons land. De pijn wordt verdeeld, waarbij ook
de ondernemers hun aandeel moeten leveren.'

Geert Wilders

PVV-leider

'Niet alleen de Hedwigepolder wacht de zondvloed. Binnenkort zal het in elke
huiskamer in Nederland gaan regenen. Wij hielden zeven weken de rug recht, maar
de Kunduz-coalitie buigt binnen 24 uur. Henk en Ingrid wordt een forse poot
uitgedraaid, op bevel van Brussel. FC Kunduz is FC Knudde. Wel meer geld naar
linkse hobby's en kunst maar een hogere btw. Alleen de ongekozen eurocraten
hangen de vlag uit met hun vriendjes in Griekenland.'

Steven Brakman

hoogleraar internationale economie aan RijksUniversiteit Groningen

'Er is geen enkele theorie die zegt dat een tekort van 3 procent beter is dan
3,5 procent. Daar heeft Diederik Samsom helemaal gelijk in. Maar omdat we die 3
procent in een akkoord hebben opgenomen, gaan de financioele markten daar naar
kijken. Halen we het niet, dan vertrouwen ze ons niet meer en gaat de rente
omhoog. Dat is het belang van dit akkoord: dat het de financioele markten
geruststelt.'

Kees van der Staaij

Fractieleider SGP

'Het pakket sluit voor een belangrijk deel aan op onze eigen plannen en op een
deel van die uit het Catshuis.'

Diederik Samsom

Fractieleider pVDA

'Dit is een bewuste aanval op de overlegeconomie. Ga straks niet klagen over
polarisatie. Dit is een voortzetting van het rechtse regeerakkoord. We zullen
iedere kans grijpen om dit te veranderen. '

Agnes Jongerius

FNV-voorzitter

'Met dit pakket aan maatregelen bezuinigt deze gelegenheidscoalitie in
anderhalve dag Nederland kapot. En ze passeert en passant ook nog eens even de
kiezer. Waar gaan de verkiezingen dan op 12 september eigenlijk nog over?'

Alexander Pechtold

Fractieleider D66

'We hebben laten zien wat we als fracties wel kunnen doen.'

LOAD-DATE: April 26, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              168 of 200 DOCUMENTS



                                 de Volkskrant

                            26 april 2012 donderdag

de bips van geert Weekbladen

BYLINE: Paul Onkenhout

SECTION: V Media; Blz. 23

LENGTH: 541 woorden


'Gekke Henkie' Bleker, de middenklasse en het komende feest van de demagogie en
Henk en Ingrid zijn rokers

Veruit de beste pesterige grap over de explosie van het kabinet-Rutte staat in
Vrij Nederland, op het wekelijkse podium van cabaretier Micha Wertheim. Hij
heeft de Donald Duck van vorige week erbij gepakt, waarin premier Rutte bezoekt
krijgt van Kwik, Kwek en Kwak en hun beroemde oom.

In de aangepaste strip maakt Rutte zich zorgen over hoe mensen hem zullen
herinneren. 'U bent er toch met open ogen ingetrapt', werpt Donald Duck hem voor
de voeten. 'Maar op Twitter staan zulke nare dingen over mij', klaagt Rutte.
'Dat ik mijn rechtse vingers uit de bips van Geert moet trekken en ze af moet
likken.'

Donald Duck toont geen medelijden, en dat doet Vrij Nederland evenmin. Ook niet
met NRC-journaliste Barbara Rijlaarsdam, een slachtoffer van het einde van Rutte
1 dat door de andere media volledig over het hoofd is gezien. 'Zo denk je met de
staatssecretaris van Economische Zaken, Landbouw en Innovatie een grote vis aan
de haak te hebben geslagen, zo zit je opeens opgescheept met de 59-jarige gekke
Henkie Bleker uit Vlagtwedde, bekend om zijn voorliefde voor kaplaarzen,
lulpraatjes en dwergpony's.'

Zowel Vrij Nederland als Elsevier reageerde alert op de aftocht van Wilders en
de daaropvolgende crisis. 'Het verraad van Geert Wilders', vat Elsevier de
gebeurtenissen in het Catshuis luid en duidelijk samen op de cover.

Anders dan VN blikt het blad mild terug op de laatste anderhalf jaar. 'Veel is
het misschien niet wat het kabinet Rutte heeft bereikt en onzeker is wat er zal
beklijven. Maar de alternatieven zoals die in 2010 voorlagen, hadden het zeker
niet beter gedaan.'

Verder doet Elsevier in een reconstructie van de tussenformatie in het Catshuis
een kleine, maar fijne onthulling over Henk en Ingrid: ze roken. Wilders dacht
ook aan het echtpaar toen hij de benen nam, zo blijkt. 'Henk en Ingrid gaan er
in koopkracht slechts 1,1 procent op achteruit. Wilders zegt dat Henk en Ingrid
roken. Hij wil ze niet óók nog eens met extra accijnzen treffen.'

Nog meer politiek in het 'extra dikke' lentenummer van Vrij Nederland. In een
interview trekt PvdA-voorzitter Hans Spekman van leer tegen oudgedienden van de
partij die hun zakken vullen bij banken, in het bedrijfsleven of de
vastgoedsector. Met name genoemd worden het burgemeestersechtpaar Peter
Noordanus-Susan Baart, Wim Kok, Jacques Wallage, Ella Vogelaar en Lodewijk de
Waal.

Het is duidelijk: Spekman is op het oorlogspad en hij zal zich door niemand
laten tegenhouden. Even verderop staat een interview met Albert Verlinde. Het
contrast is groot. Zo principieel en rechtlijnig als Spekman is, zo glibberig en
opportunistisch is Verlinde, de koning van de dubbele moraal.

In De Groene Amsterdammer geen roddelnichten, maar een lange reeks verhalen over
hetzelfde thema: de middenklasse. Laat dat maar aan De Groene over. Het
politieke gekrakeel komt aan bod in een artikel van Aukje van Roesel en in de
column van Henk Hofland. Ook hij verheugt zich niet op de verkiezingsstrijd.

Hofland, mopperend: 'Daarbij werkt de digitale revolutie in het voordeel van de
simplificateurs. In dit opzicht is Geert Wilders de onbetwiste kampioen. Dit
wordt een feest van de demagogie.'

LOAD-DATE: April 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              169 of 200 DOCUMENTS



                                 de Volkskrant

                            26 april 2012 donderdag

GEACHTE REDactie

BYLINE: Menno ten Brink, Peter Nierop, Klaas Huijbregts, A.N. van Beek, Rik Min,

SECTION: Opinie en Debat; Blz. 31

LENGTH: 696 woorden


Lachertje

Een onderzoek gebaseerd op iets meer dan honderd dagboeken, lijkt wel flinterdun
te zijn als men wil aantonen dat de Nederlandse Joden en niet-Joden het niet
geweten hebben wat er gebeurde met 105 duizend Nederlandse Joden in de Shoa.

Bart van der Boom (O&D, 25 april) zegt niets over de actieve deelname aan de
deportaties van de Nederlandse politie, het NS-personeel, de actieve deelname
van veel Nederlanders aan de SS, de ambtenaren die o.a. een stippenkaart maakten
om de Joden gemakkelijk te lokaliseren en noem maar op. Wist men het geen van
allen?

Misschien heeft hij gelijk dat de gemiddelde Nederlander niet instemde met de
deportaties, maar hoe is dat de rijmen met het feit dat hij stelt dat 'men wel
dacht dat de Duitsers de Joden wilden uitroeien'? Maakt het dan uit, dat je
meewerkt, althans je niet meer actief verzet, tegen de deportaties naar het
oosten, of mensen direct de gaskamers ingingen, of op termijn uitgeroeid werden?
'Men wist wel van de 'genocide intentie', stelt Van der Boom in zijn studie,
maar niet van de 'genocidale praktijk'. Door zijn zogenaamde subtiliteit in zijn
benadering, maakt hij dit onderzoek tot een lachertje.

De 'gewone' Nederlanders lieten de Joden niet in steek zegt hij, ze keken
geschokt toe, en dachten dat ze hun niet konden helpen. Des te erger Bart van
der Boom, ze hebben dus met open vizier de Joden in de steek gelaten en de
deportaties laten gebeuren. Wat ben ik blij, dat mijn ouders zijn geholpen om
onder te duiken, door mensen die niet geschokt toekeken, die niet dachten dat ze
niet konden helpen. Deze in en in goede mensen 'dachten' niet, maar ze 'deden'!
Omdat zij Gewone Nederlanders waren die wisten, dat als ze niet zouden helpen,
zij zichzelf nooit meer recht in de ogen konden kijken, omdat zij dan indirect
hadden meegeholpen aan een massamoord op onschuldige mensen.

Menno ten Brink, rabbijn Liberaal Joodse Gemeente Amsterdam

Aanwinst

Verkiezingen pas in september. Kan meneer Brinkman gelukkig meedoen. Is wel een
aanwinst. Een uur na de mogelijke kans op verkiezingen voor de zomer, had hij al
weer grote woorden als 'democratie is ver te zoeken' de wereld ingestuurd. Via
Twitter want dat is kennelijk het communicatiekanaal voor sommige politici. OBP
heet zijn partij. Ik las eerst DBP op teletekst en dacht toen: noemt hij het nou
echt De Brinkman Partij? Maar gelukkig: het is de Onafhankelijke Burger Partij.
Tenminste als de Burger Partij Amersfoort geen roet in het eten gooit want die
vinden OBP en BPA te veel op elkaar lijken. Ik hoop dat het buitenland ons nog
wel serieus blijft nemen.

Peter Nierop, Purmerend

Marathon

Meedoen was toch belangrijker dan winnen bij Olympische Spelen? Nu kan ik me
voorstellen dat het NOC*NSF ook niet wil dat onze marathonlopers als
allerlaatsten met de tong op de hielen binnenkomen, maar dat was bepaald niet
gebeurd als Koen Raymaekers en Miranda Boonstra wel waren uitgezonden.

Waarom is de limiet in Nederland voor de mannen twee minuten strenger dan die in
de Verenigde Staten, een land met bijna 20 keer zoveel inwoners?

Als alle landen zo streng zijn met hun limieten als Nederland, wordt de
Olympische marathon straks gelopen door zes lopers (drie Kenianen en drie
Ethiopiërs om precies te zijn). Dat zou een onthoofding zijn van wat naast de
100 meter sprint het koningsnummer van de Olympische Spelen is. Pierre de
Coubertin zou zich omdraaien in zijn graf.

Klaas Huijbregts, Utrecht

G500

Interessante ontwikkeling die G500 club. Alleen vraag ik mij af hoe een
startende beweging, die zegt dicht bij de Occupy-beweging te staan, een
'nagelnieuw hoofdkantoor', nota bene aan de Herengracht, financiert (Binnenland,
24 april). Dat kamperen niet bij het profiel van de G500 jongeren past lijkt mij
duidelijk.

A.N. van Beek, Utrecht

Molukkers

De Molukkers die voor Nederland vochten zijn voor het lapje gehoudent. Dat weet
men toch? Ze zijn misbruikt. Rechts Nederland en de Shell horen een excuus aan
te bieden. Links Nederland hoeft dat niet te doen (O&D, 24 april). Aan Molukkers
werd een 'eigen land' beloofd. In ruil daarvoor moesten ze vechten tegen hun
eigen landgenoten. Dat deden ze, met hun kortzichtige nationalistische visie.

Rik Min, Enschede

LOAD-DATE: April 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              170 of 200 DOCUMENTS



                                 de Volkskrant

                             25 april 2012 woensdag

Johan Cruijff. Hoezo 65?

BYLINE: Willem Vissers

SECTION: Uitgelicht; Blz. 18

LENGTH: 852 woorden


Hij is sinds vandaag 65 jaar oud en zou nog elke dag in de krant kunnen staan.
De hele wereld kent hem. Hoezo pensioen?

De gewone man van 65 gaat met pensioen en overdenkt zijn leven. Wat heeft hij
gedaan? Wat wil hij nog, nu de vrijheid hem toelacht? Sinds zijn ontslag als
trainer van Barcelona, zestien jaar geleden, freewheelt Johan Cruijff (65) door
het leven. Hij heeft hij het drukker dan ooit. Reizen, ambassadeur zijn,
naamgever van tientallen trapveldjes, van een universiteit en een stichting.
Adviseur van Ajax, van Chivas Guadalajara. Taalvernieuwer, icoon, columnist,
opa, echtgenoot.

Gewoon Cruijff zijn, daarmee is hij al behoorlijk druk.

'Meneer Cruijff, mag ik u interviewen?', was onlangs de vraag op een dag van
zijn stichting. Cruijff was net binnen, vroeg in de middag, en nam nog snel een
broodje in een afgeschermde ruimte, voordat de drukte zou losbarsten. Wat het
onderwerp was, wilde hij weten. Goed. 'Regel het maar', zei hij, want om Cruijff
te kunnen zijn heeft Cruijff regelaars om zich heen.

Het ging uiteindelijk niet door, dat gesprek. Een van de regelaars zei dat hij
het te druk had. Zijn woorden hebben te veel gewicht. Hij doet niets tot het EK.

Best kans dat hij toch ergens opduikt. Cruijff heeft zo zijn lijntjes. Alles wat
hij zegt is immers nieuws, nog steeds. Hij is de enige die Ajax zomaar kan
hervormen. 'Hallo, Johan hier, alles moet anders.' Dan buigt rood-wit deemoedig.
En wie dat niet deed, verloor de strijd na een straatgevecht. Cruijff pookte in
het vuur van de revolutie.

Hij is nu 65 en hij zou elke dag in de krant kunnen staan. Hoezo pensioen? De
hele wereld kent hem, tot in Guadalajara en Liverpool.

Hij oogt fit. Een licht opbollend buikje valt te ontwaren onder het sportieve
shirt. Maar toch: hij is strak, gezond, gebruind, met de onmiskenbare, jeugdige
trekken van vroeger. Hij praat veel en heeft gelijktijdig een luisterend oor.
Hij is aardig voor kinderen. Lief zelfs. In soms onbegrijpelijke taal, het
Cruijffiaans, vertelt hij hoe de wereld er zou moeten uitzien. Files, economie,
vraag hem iets en hij geeft antwoord. Overal willen ze met hem pronken. Als
Cruijff komt, groeit de aandacht. Babyboomers glijden langzaam naar voren om in
zijn nabijheid te vertoeven.

In zekere zin is Cruijff een gewone man met gewone taal. Altijd geweest. Hij
houdt van echte mannendingen. Van voetbal dus. Of van rijden in een mooie auto
of wonen in een mooi huis. In de cockpit van een vliegtuig zitten, ook leuk.

Wat hem anders maakte dan andere gewone mannen was zijn geweldige voetbalkunst.

Gewone gewone mannen dromen ervan een geweldige voetballer te zijn. Cruijff was
het. In het metier voetballer heb je dan mannen die volgen en mannen die leiden,
mannen die de weg wijzen. Cruijff leidde, hij wees de weg als niemand anders, al
twijfelde menigeen of de weg van Cruijff de juiste weg was. Hij was altijd
aanvoerder, als speler, trainer of 'bestuurder'.

Zie hem wijzen, zie hem van de tribune afdalen om Beenhakker terecht te wijzen,
vroeg in de jaren tachtig. Hij wordt omringd door hongerige wolven van de pers
als hij Ajax in brand heeft gestoken met zijn revolutie. Als hem iets niet
beviel, was hij vertrokken. Dat is de andere kant. Hij wil best, maar onder zijn
voorwaarden.

Cruijff is in velerlei opzicht dus een gewone man, die de dag vreesde dat hij
een hartinfarct zou krijgen. Zijn vader Manus stierf toen hij twaalf was. Hij
draagt dat leed tot vandaag de dag mee. Cruijff stopte meteen met roken toen hij
in 1991 na falen van het hart in het hospitaal belandde.

Als Cruijff naar iemand goed luistert, is het naar Danny, zijn vrouw sinds 1968.
Toen tijdens het WK van 1974 de geruchten oplaaiden dat hij met half blote
meisjes had gezwommen, belde hij snel met Danny, met een kwartjestelefoon. Het
was een opzetje van de Duitse pers, dat begreep ze toch wel.

Cruijff stichtte een gezin: eerst een meisje, nog een meisje, ten slotte een
jongen. Gelukkig, ook een jongen. Als iedere voetballende vader was hij blij dat
zijn zoon op voetbal ging. Als een koning aanschouwde hij het EK van 1996 in
Engeland, toen Jordi in het Nederlands elftal voetbalde. Wie negatief durfde te
zijn over Jordi, was zijn vriend niet meer. Guus Hiddink is een vriend voor het
leven. Hiddink stelde Jordi op in 1996.

Johan Cruijff: grootvader, golfer, reislustige, ambassadeur, adviseur, vader,
echtgenoot, analyticus, columnist, revolutionair, taalvirtuoos.

Hoezo pensioen?

Hoezo 65?

Over ouder worden en de dood: Ik vind het moeilijk om iets zinnigs over de dood
te zeggen. In zes jaar ben ik twee keer ernstig gewaarschuwd. Maar niet
doodgegaan. Het is blijkbaar juist de bedoeling dat ik doorleef. Dus moet ik er
het beste van maken en er zo veel mogelijk van genieten. Het Parool, 7 februari
1998

Over het leven: Ik zou niet anders willen doen dan wat ik nu doe. Ik zou ook
niet anders willen leven. Voetbal is voor mij alles en het is mijn vak. 'Oog in
oog met Johan Cruijff' 1967

Over kinderen: Ik geloof niet dat de kinderen met Ajax meeleven, ze leven met
hun vader mee. Als vader zorg ik er voor dat ik er ben zodra ze me nodig hebben.
Voetbal International, 15 november 1986

LOAD-DATE: April 24, 2012

LANGUAGE: DUTCH; NEDERLANDS

GRAPHIC:  klassieke rush van de wereldster Johan Cruijff tijdens een door Ajax
met 3-0 gewonnen wedstrijd tegen AZ '67. Foto Guus de Jong / ANP 1971: een
zevenjarig contract bij Ajax. Met vrouw Danny, Ajax-voorzitter Jaap van Praag
(rechts) en penningmeester Henk Timman. Foto ANP 1968: de jonge Ajacied, net
uitgeroepen tot voetballer van het jaar, krijgt van de bekende auto-importeur
Ben Pon een Porsche cadeau. Foto ANP 1971: met burgemeester Samkalden,
teamgenoot Ruud Krol en de Europa Cup voor landskampioenen. Foto ANP 2001: bij
een door de Johan Cruijff Foundation gesponsorde wedstrijd voor gehandicapte
jeugdspelertjes. Foto ANP 1980: Cruijff, van de tribune afgedaald, dirigeert het
Ajax van trainer Leo Beenhakker (links). Foto ANP 1951: de kleine Johan (links)
loopt samen met zijn vader en broer Henny over de Dam in Amsterdam. Foto F.J.
Dam

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              171 of 200 DOCUMENTS



                                 de Volkskrant

                             25 april 2012 woensdag

PVV gaat geschiedenis in als eerste bejaardenvakbond

SECTION: Opinie en Debat; Blz. 29

LENGTH: 867 woorden


PVV De PVV trekt aan een goede bel door te opperen dat bejaarden maar eens
dezelfde rechten als gedetineerden moeten krijgen.

Geert Wilders leek wel een vakbondsman uit vervlogen tijden. Stoer en
vastberaden stond hij zijn mannetje van stavast. Ik was best een beetje trots op
'm, ondanks alle onduidelijkheden en de schijn van schimmige slimmigheden en
onverholen opportunisme. Laf is hij niet. Ik mag 'm wel.

Zijn einde lijkt in het verschiet, zo klinkt het. Als dat zo is, wat is dan
eigenlijk zijn waarde en betekenis geweest?

Elke progressieve en taboedoorbrekende politieke beweging is in de geschiedenis
van de mensheid verfoeid, bespot en beschimpt. Dat is een waarheid die je
natuurlijk niet kunt omdraaien: niet elke beweging die verfoeid, bespot en
beschimpt wordt, is progressief en taboedoorbrekend. Kan het nieuwe zogenoemd
rechtse populisme progressief worden genoemd? Nee, zullen de meesten zeggen, en
zeker zij die het gevoel hebben dat ze zelf links en progressief zijn. Ik ben er
echter nog niet zo zeker van.

Wat betekenen die woorden eigenlijk tegenwoordig? Je bent toch links en
progressief als je je bezig houdt met het belang van de minder bedeelden? Zoiets
was het toch? Maakt de VARA tegenwoordig nog tv-programma's voor de gewone man?
Soms wel, maar meestal niet. De omroep richt zich hoofdzakelijk op de mutual
admiration society van de linkse intellectuelen. Niets op tegen natuurlijk, maar
enigszins verwijderd van hun beginselen is het wel. Vecht de PvdA voor de
verdrukte en gediscrimineerde medemens? In principe doet ze dat, maar niet als
die met een klacht aankomt die niet politiek correct is en uit de onderbuik
afkomstig. Dan toch maar even liever niet. Dus echt voor de gewone man zijn de
VARA en de PvdA niet. Die gewone man zit namelijk vaak bij RTL en de PVV.

Een half jaar geleden heb ik in de Volkskrant twee stukken gepubliceerd waarin
ik een lans probeerde te breken voor de waarde van de politieke partij die om
mij heen redelijk algemeen werd verfoeid, bespot en beschimpt en dat is mij niet
in dank afgenomen. Het feit dat mij kwalijk werd genomen dat ik gebruik maakte
van het recht te stemmen op de partij die mij het minst tegenstond, alsmede het
gegeven dat nu op mijn Wikipedia-pagina vermeld dient te worden vermeld dat ik
een PVV-stemmer ben, bewijst dat de partij minstens controversieel te noemen is,
zo niet sociaal verboden, in bepaalde kringen. Waarom eigenlijk? Omdat de partij
zo verschrikkelijk rechts zou zijn?

In het leerboek maatschappijleer van mijn jongste zoon staat in het visueel
inzichtelijk gemaakte overzicht van de vaderlandse politiek de SP helemaal links
en de PVV helemaal rechts. Ik heb hem bij het overhoren geprobeerd uit te leggen
dat het zo simpel niet is, met een slecht cijfer voor de arme jongen tot gevolg.
Onderwijs is multiple choice tenslotte. De PVV strijdt namelijk voor de gewone
man, de zwakkeren, de bejaarden en de kleine middenstanders, en tegen de elite.
Is dat rechts? De partij is misschien egocs-tisch ingesteld het belang van
Nederland gaat vllr dat van Europa en de wereld en dat zou je eventueel
conservatief kunnen noemen maar trekt hoofdzakelijk ten strijde tegen het blok
van het zogenaamd progressieve establishment dat binnen de grenzen van een
democratisch systeem de macht in dit land in handen heeft, aangezien we in een
mediacratie leven. Hoe kan dat rechts zijn? Rechts wil toch juist bevriend zijn
met de bourgeoisie en is toch anti-revolutionair?

Op de leer van Karl Marx en de gevolgen daarvan is altijd genoeg aan te merken
geweest, maar niemand zal ontkennen dat er een flinke vooruitgang voor die
zogenaamd gewone man uit voort is gekomen. Wat ik wil zeggen zal duidelijk zijn:
het is onze plicht als democraten goed te kijken naar elke beweging die zich in
de democratie aandient. Het zou maar zo iets zinvols kunnen zijn waarvan we de
waarde met onze bekrompen en doorgesleten burgermansgeesten nog niet kunnen
bevatten. Zo is het altijd gegaan, dus enige terughoudendheid in het oordeel
over nieuwe initiatieven lijkt me niet ongepast.

De PVV slaat natuurlijk de plank geheel mis als het gaat om Europa. Had de
partij een paar eeuwen geleden bestaan, dan waren ze waarschijnlijk tegen het
samenvoegen van Noord- en Zuid-Holland geweest, met dezelfde argumenten. Daar
echter waar de partij voorzichtig oppert dat bejaarden toevallig het electoraat
van de toekomst misschien maar eens dezelfde rechten als gedetineerden zouden
moeten krijgen, trekken ze aan een waardevolle bel waarvan wij allen het
geklingel goed in onze oren moeten knopen. Bravo PVV!

In nieuwsshows op televisie wordt gezegd dat de partij over een paar jaar niet
meer bestaat. Zou dat nou? En als dat zo is, hoe zal de partij dan in de
geschiedenisboekjes terecht komen? Ik denk heel wat minder negatief dan iedereen
denkt, en zeker niet als een extreem-rechtse beweging. Dat lijkt me echt
onmogelijk. Misschien wordt de partij wel geboekstaafd als de eerste vakbond
voor de bejaarden. Met Geert W. als stoere onverzettelijke leider. Ik kan niet
wachten op de film.

HAYE VAN DER HEYDEN is schrijver van toneelstukken en televisieseries.

Is het rechts dat de PVV strijdt voor de gewone man en de bejaarden, en tegen de
elite?

LOAD-DATE: April 24, 2012

LANGUAGE: DUTCH; NEDERLANDS

GRAPHIC: PVV-leider Geert Wilders bij een van zijn optredens in de Tweede Kamer.
Foto Robin Utrecht / ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              172 of 200 DOCUMENTS



                                 de Volkskrant

                             25 april 2012 woensdag

We waren onwetend, niet onverschillig

SECTION: Opinie en Debat; Blz. 28

LENGTH: 776 woorden


JODENVERVOLGING 'Nederland deportatieland' be-rust op onjuiste
veronderstel-lingen. Men snapte de genocidale intentie, maar niet de praktijk.

Iedereen weet hoe het zit met Nederland en de Holocaust: ons land heeft de Joden
tijdens de oorlog laten stikken, met als gevolg het hoogste percentage
gedeporteerden van West-Europa. Sinds journalist Max Arian in 1992 de term
'Nederland deportatieland' muntte, hebben tientallen opiniemakers van Theo van
Gogh tot Ian Buruma herhaald hoezeer wij toen faalden. Nog in januari van dit
jaar schreef de hoofdredactie van NRC Handelsblad dat het Nederland zou sieren
excuses aan te bieden voor zijn 'laffe' houding en het 'wegkijken bij de
Jodenvervolging'. Wij zijn niet meer het land van Miep Gies en de
Februaristaking, maar een natie van schuldige omstanders.

Het verhaal van de schuldige omstander berust op twee veronderstellingen: dat de
gewone Nederlander wist wat er met de Joden gebeurde misschien niet in alle
finesses, maar wel in essentie en dat hem dat eigenlijk weinig kon schelen. Die
veronderstellingen zijn begrijpelijk. Het is al lang bekend dat de Londense
radio, de illegale pers en zelfs de Duitse propaganda geregeld repten van
'vernietiging' en 'uitroeiing' van de Joden. En het lijkt vanzelfsprekend dat
een land dat weinig verzet pleegde tegen de deportaties en er op allerlei
manieren aan meewerkte, die deportaties blijkbaar niet zo erg vond. Toch zijn
beide veronderstellingen onjuist. Dat blijkt uit een grootschalig en
systematisch onderzoek van oorlogsdagboeken.

Die dagboeken tonen allereerst aan dat de gewone Nederlander niet onverschillig
stond tegenover de Jodenvervolging. Zo goed als alle dagboekschrijvers noemden
de anti-Joodse maatregelen barbaars, on-christelijk en vooral: on-Nederlands,
want strijdig met een eeuwenlange vaderlandse traditie van tolerantie. Wat je
ook van Joden dacht dat was soms weinig fraais ze waren wel medeburgers.
Dagboekschrijvers signaleerden de verontwaardiging die hun vervolging wekte en
voelden zich eerder gesteund dan in de steek gelaten. Onverschilligheid was de
uitzondering, woede de regel.

Het feit dat de Nederlandse maatschappij zich maar mondjesmaat tegen de
Jodenvervolging verzette en er zelfs aan meewerkte, kan dus niet verklaard
worden uit instemming. Hoe dan wel? Dat is een ingewikkelde vraag, maar een
belangrijk, onmisbaar deel van het antwoord luidt: uit onwetendheid. Anders dan
algemeen wordt aangenomen, wist men niet wat er met de Joden gebeurde. Althans:
niet genoeg om adequaat te kunnen handelen.

Dat de Joden thuis werden opgehaald, naar Westerbork gebracht en vandaar naar
Polen, was algemeen bekend. Wat er in Polen gebeurde, wist niemand met
zekerheid. Er waren wel vermoedens en geruchten, en die waren weinig opwekkend.
De Duitsers wilden de Joden uitroeien, dacht men. De gezinnen zouden uit elkaar
worden gehaald, de gezonde volwassenen aan zware, waarschijnlijk te zware,
arbeid gezet, de kinderen, bejaarden en zieken aan hun lot overgelaten
misschien, zo somberden sommigen, wel simpelweg vermoord. Wat men zich niet
voorstelde, niet kon voorstellen, was dat de meerderheid onmiddellijk bij
aankomst werd vermoord. Men snapte wel het doel dat de Duitsers voor ogen
hadden, maar niet het middel dat zij hanteerden; wel de genocidale intentie,
maar niet de genocidale praktijk.

Dat lijkt wellicht een al te subtiel onderscheid, maar het is cruciaal.
Duizenden Joden die konden onderduiken, deden dat niet omdat ze het te
gevaarlijk vonden. Wie onderdook en gepakt werd, ging immers naar Mauthausen, en
in Mauthausen, zo wist iedereen, was je in drie weken dood. In Polen, zo dacht
men, zou het ook zwaar zijn, maar wie werken kon, zou het daar wel een half jaar
of een jaar volhouden en tegen die tijd was de oorlog voorbij. Joden
gehoorzaamden om erger te voorkomen. Als zij hadden geweten dat er geen erger
was, hadden zij anders gehandeld. En niet-Joden ook. Net als de slachtoffers
konden de omstanders besluiten dat gehoorzaamheid het kleinste kwaad was en
verzet simpelweg onverstandig  niet uit onverschilligheid, lafheid of
antisemitisme, maar uit onwetendheid.

Gewone Nederlanders keken dus niet de andere kant op toen de Joden werden
gedeporteerd; ze keken geschokt toe. Ze lieten de Joden niet in de steek; ze
dachten dat ze hen niet konden helpen. Zij vormden geen heldenvolk natuurlijk
niet, maar evenmin een natie van onverschillige omstanders. 'Nederland
deportatieland' geldt als de ontmaskering van een mythe, maar is in
werkelijkheid een nieuwe mythe.

BART VAN DER BOOM is historicus en schreef Wij weten niets van hun lot.

Joodse dagboek-schrijvers voelden zich eerder gesteund dan in de steek gelaten

LOAD-DATE: April 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              173 of 200 DOCUMENTS



                                 de Volkskrant

                             24 april 2012 dinsdag

Veel posten op Catshuislijst zijn voor oppositie onverteerbaar

BYLINE: Van onze verslaggevers Robert Giebels, Gijs Herderscheê

SECTION: Ten Eerste; Blz. 4

LENGTH: 1004 woorden


Minister De Jager van Financiën is van plan het Catshuispakket naar Brussel te
sturen. Onder voorbehoud: het parlement moet het nog goedkeuren. Zal die
instemming er komen?

Van onze verslaggevers

Robert Giebels, Gijs Herderscheê

Den Haag Gevallen kabinet of niet: minister van Financiën Jan Kees de Jager gaat
op 30 april de hoofdlijnen van de rijksbegroting 2013 opsturen naar Brussel.
Onderaan de streep staat daar een tekort van niet meer dan 3 procent van het
bruto binnenlands product, oftewel ruim 18 miljard euro. Kortom: het cijfer dat
eurocommissaris Olli Rehn wil zien.

Dit kondigde De Jager (CDA) maandag aan na afloop van de laatste vergadering van
het kabinet voordat premier Mark Rutte het ontslag van zijn ploeg aanbood aan de
koningin. 'We zullen de financiële markt en de Nederlanders laten zien dat we
ook nu een degelijk financieel beleid kunnen voeren', zei De Jager.

De minister legt daarbij de bal bij de Tweede Kamer: 'Ik ga ervan uit dat we
meerderheden zullen vinden voor de maatregelen die we naar Brussel kunnen
sturen.'

En de politieke partijen zelf? Die hebben ook de mond vol van de begroting 2013
die er, linksom of rechtsom en ondanks alles, toch gewoon moet komen. Want er is
grote behoefte aan rust en vertrouwen bij consumenten, producenten en financiële
markten.

Hoe realistisch is dat?

De Jager stuurt, mogelijk met lichte aanpassingen, het Catshuispakket naar
Brussel en maakt daarbij het voorbehoud dat het parlement nog moet instemmen. De
CDA-minister heeft zich intern enthousiast getoond over de maatregelen van 14,4
miljard euro aan bezuinigingen. 'Dit neemt alle rode vlaggen weg in Brussel',
jubelde hij.

Met de goedkeuring van Brussel kan De Jager vervolgens de maatregelen die VVD,
CDA bijna met de PVV in het Catshuis waren overeengekomen aan de Tweede Kamer
voorleggen.

Mogelijk zijn er nog meer bezuinigingen nodig. Bijvoorbeeld als het parlement de
behandeling van al eerder aangekondigde maatregelen staakt, zoals de Wet werken
naar vermogen en de besparing op het passend onderwijs. Die zouden volgend jaar
een miljard euro moeten opleveren. Gaat dat niet door, dan moet elders worden
gesneden.

Veel posten op de Catshuislijst zijn voor de oppositie onverteerbaar. Als ze die
afschieten, zal De Jager hen uitnodigen met alternatieven te komen die evenveel
opleveren voor de schatkist.

Van de partijen die nooit in het Catshuis zijn aangeschoven, gaat D66 het
sterkst mee met het voorgestelde pakket. D66-leider Alexander Pechtold wil dat
de Tweede Kamer uiterlijk op 1 juni een akkoord sluit over een volwaardige
begroting voor 2013.

Grootste klapper

Bijzonder is dat D66 zegt noodzakelijke pijnlijke maatregelen niet uit de weg te
gaan. Daarmee hebben de Democraten de grootste klapper uit het Catshuis op het
oog: de verhoging van het hoge btw-tarief naar 21 procent, goed voor ruim 4
miljard aan inkomsten.

Andere partijen houden hun kaarten tegen de borst. GroenLinksleider Jolande Sap
wil een 'begrotingsinformateur' die bij partijen nagaat welke voorstellen op een
meerderheid kunnen rekenen. 'Als wij meedoen, wil ik ook herkenbare punten
terugkrijgen.' Verhogen van het lage btw-tarief ziet zij 'niet zitten' omdat het
daarbij om eerste levensbehoeften gaat.

GroenLinks, D66 en de ChristenUnie kunnen de VVD en het CDA aan meerderheden
helpen, zoals eerder gebeurde voor de trainingsmissie in Afghanistan. In het
Catshuislijstje staat verhoging van de pensioenleeftijd naar 66 jaar in 2015 in
plaats van in 2020. Als VVD en CDA dat willen doorzetten, hoeven D66, GroenLinks
en CU maar aan te sluiten. Maar Sap ziet niets in een begrotingsversie van de
Kunduz-variant. De GroenLinksleider wil niet zonder de PvdA. Die houdt zich nog
op de vlakte.

Zeven weken heeft het kabinet onderhandeld over de maatregelen, maar wie ze
allemaal langsloopt ziet weinig Kamermeerderheden ervoor opdoemen. Met één grote
uitzondering: de bankenbelasting. In het Catshuis wilden ze die verdubbelen, in
de Kamer is een stevige meerderheid voor het verdrievoudigen ervan. Opbrengst
dan in 2013: bijna een miljard.

Verder kan een afschaffing van de rode diesel (lage accijns voor tractoren) en
verhoging van de tabaksaccijns op een meerderheid rekenen (in totaal 300
miljoen). De PVV is overigens tegen dat laatste, want, zo beet Geert Wilders
zijn medeonderhandelaars in het Catshuis toe: 'Henk en Ingrid roken ook.'

Het afschaffen van de basisbeurs, zoals de Catshuisonderhandelaars waren
overeengekomen, staat in de meeste verkiezingsprogramma's. Dat levert pas na
2015 wat op. Bezuinigen op de zorg? Dat is te gevaarlijk, daar brandt zonder
verkiezingen geen enkele partij zich aan, hoewel dat niet alleen de grootste
kostenpost is van de overheid, maar ook de snelst groeiende.
Ontwikkelingssamenwerking is een al even moeilijk te betreden pad. Daarvan een
half miljard afhalen, kan alleen als de geklapte coalitie zich hervindt.

Boterzacht

Een half miljard winnen doordat het rijk efficiënter gaat werken daar zal
niemand tegen zijn, maar juist die bezuiniging heeft het Centraal Planbureau
(CPB) in zijn doorberekening als boterzacht van de Catshuislijst afgevoerd.

Dat geldt ook voor de grootste Catshuispost na de btw-verhoging: het tot 2015
bevriezen van alle lonen en uitkeringen opbrengst 3,3 miljard. Afgezien van de
maatschappelijke onrust en de aanslag op het vertrouwen die deze nullijn
veroorzaakt, gelooft het CPB eenvoudigweg niet dat het haalbaar is.

Als de oppositiepartijen zeggen dat ze willen meewerken aan een houdbare
begroting voor 2013, dan bedoelen ze dat er hervormd moet worden op de
woningmarkt, de arbeidsmarkt en in de zorg. Zo hebben de
Catshuisonderhandelingen de deur geopend naar een tot voor kort ondenkbare
ingreep in de hypotheekrenteaftrek. Maar hervormen is geduld hebben. Pas na een
kabinetsperiode gaat deze hervorming 4 miljard euro per jaar opleveren, maar ze
zou nu wel rust bieden.

Dit pakket neemt alle rode vlaggen weg in Brussel Jan Kees de Jager Minister van
Financiën

Als wij meedoen, wil ik herkenbare punten terugzien Jolande Sap Leider
GroenLinksfractie

LOAD-DATE: April 23, 2012

LANGUAGE: DUTCH; NEDERLANDS

GRAPHIC: Minister De Jager tussen de Italiaanse premier Monti (links) en de
Luxemburgse premier Juncker, Brussel, 23 januari 2012. Foto Jock Fistick / Getty
Images

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              174 of 200 DOCUMENTS



                                 de Volkskrant

                             24 april 2012 dinsdag

Is de huidige crisis erger dan die van 1982?;
de kwestie peter de waard

SECTION: Economie; Blz. 23

LENGTH: 463 woorden


Zonder Henk en Ingrid kan tante Truus weer van zich laten horen. Misschien werkt
ze als opoe sneller.

In 1982 heetten Henk en Ingrid nog Johnny en Anita. Ze hadden een hele familie,
onder wie Jan Splinter, Koos Werkeloos en tante Truus.

Precies dertig jaar geleden beleefde Nederland ook een economisch rampjaar. Het
land werd geregeerd door Van Agt II, een rariteitenkabinet met Den Uyl op
Sociale Zaken, Van der Stee op Financioen, Terlouw op EZ, Marcel van Dam op
Volkshuisvesting en last but not least Andr© van der Louw op Cultuur. Vergeleken
met dat kabinet was Rutte I een toonbeeld van stabiliteit. De
Catshuisonderhandelingen duurden toen zeven maanden.

Nederland was in 1982 besmet met Hollanditis, de Hollandse ziekte, waarbij
minister Den Uyl wilde meedoen aan een demonstratie tegen kruisraketten die
collega Van Mierlo van Defensie wilde plaatsen. De collectieve lasten
explodeerden doordat de wederopbouwgeneratie als gevolg van de industrioele
aftakeling massaal in de WAO en de WW belandde. Hoewel nog slechts vier van de
tien vrouwen tussen de 20 en 65 jaar in het arbeidsproces participeerden (nu
zijn dat er zeven van de tien), kwam de werkloosheid dat jaar uit op 8 procent,
of 450 duizend. De jeugdwerkloosheid was nog hoger omdat er onvoldoende banen
waren voor babyboomers.

Het bruto binnenlands product kwam in 1982 na een krimp van 1,2 procent uit op
omgerekend 175,4 miljard euro. De lonen stegen 7 procent en de marktrente was 11
procent vijf keer zo hoog als nu. Het begrotingstekort ging van 5 naar 6,2
procent. Begin 1982 bleek 4,5 miljard gulden extra te moeten worden bezuinigd
boven op de aangekondigde 11 miljard. Den Uyl wilde in het ziekengeld schrappen
maar de achterban zette de hakken in het zand. In mei 1982 trok de PvdA de
stekker uit het kabinet. Naast de economische was er ook een politieke crisis.

De overeenkomsten met nu zijn opvallend. Toen ging het politieke debat over
'liever een kruisraket in de tuin dan een Rus in de keuken', terwijl het nu
lijkt te gaan om 'liever een gulden in de portemonnee dan een EU-ambtenaar op de
schatkist'. In plaats van die van de WW en de WAO zijn nu de kosten van de zorg
niet in de hand te houden. In 1982 zorgde polarisatie voor een politieke
patstelling nu dreigt onbestuurbaarheid door de opmars van radicaal links en
rechts.

De verkiezingen na de zomer van 1982 leidden tot het nieuwe kabinet-Lubbers 1.
Het Keynesiaans stimuleringsbeleid maakte plaats voor no-nonsense en Ruding
tartte de babyboomers en links met de oproep niet bij tante Truus te blijven
zitten. Werkgevers en werknemers besloten in Wassenaar de lonen te matigen. Maar
het zou 13 jaar duren voordat tante Truus de Hollanditis had verdreven.

Henk en Ingrid mogen hopen dat opoe Truus het sneller kan.

Reageren? p.dewaard@Volkskrant.NL

LOAD-DATE: April 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              175 of 200 DOCUMENTS



                                 de Volkskrant

                             21 april 2012 zaterdag

BYLINE: Tekst Remco Meijer Foto Mike Roelofs

SECTION: Boeken; Blz. 5

LENGTH: 1342 woorden


Interview Coos Huijsen pleit voor een nieuw 'verhaal van Oranje' als bindmiddel
voor de natie 'De vorst is dienaar van het volk, niet andersom.' Tekst Remco
Meijer Foto Mike Roelofs

Hij heeft een curieuze levensloop. In de jaren '70 Kamerlid voor de vroegere
CHU, vervolgens lid van de PvdA . Daarna directeur van een middelbare school. Al
vroeg publiek voorvechter van homorechten. Sinds 1998 vooral auteur van boeken
over de monarchie.

En nu is historicus Coos Huijsen, op 73-jarige leeftijd, gepromoveerd tot doctor
in de geschiedenis op Nederland en het verhaal van Oranje. 'Voor mijn
maatschappelijke positie had promoveren op deze leeftijd geen meerwaarde', lacht
hij. 'Maar mijn promotor, James Kennedy, vond het een aardig idee om dit
onderwerp in het academische milieu te lanceren. Daarvoor ben ik gezwicht.'

Zijn thema is, wat hij noemt, 'het gewicht van het niet-weegbare', ofwel de
emotionele factor in het staatsbestel. Lastig grijpbaar, zeker, maar volgens hem
ten onrechte vaak tot 'non issue' verklaard. Hij citeert het natiebegrip van de
Franse wetenschapper Ernest Renan uit 1882: een open gemeenschap zijn, met een
gedeeld verhaal, waarin mensen de behoefte hebben bij elkaar te horen en bij
elkaar te blijven.

Huijsen: 'Een intellectueel heeft de neiging te denken dat iedereen in een
samenleving rationeel handelt. Daarmee mis je veel mensen, want het is niet zo.
Natiebesef, Oranjegevoel, dat zijn categorieën die je niet moet buitensluiten
wil je de democratie optimaliseren. Het grote publiek is irrationeler dan de
elite. Het is de verantwoordelijkheid van de elite dat er toch een
gemeenschappelijke 'taal' blijft bestaan. Noblesse oblige.'

Prinses Máxima zei in 2007 'de Nederlander bestaat niet'. Hoezo natiebesef?

'Dat raakt de kern van mijn studie. Op haar letterlijke tekst was niets aan te
merken. Eenheid in verscheidenheid, 'de' Nederlander bestaat niet, allemaal
waar. Maar het is buitengewoon relevant dat al die verschillende Nederlanders
wel degelijk een natie vormen. De valkuil zat in de context. Natiegevoel laat
zich niet ongestraft ontkennen.'

Wat is 'het verhaal van Oranje'?

'Ik laat het verhaal beginnen op 31 december 1564 met het pleidooi van Willem
van Oranje voor de gewetensvrijheid. Er is een rechte lijn van de Opstand tegen
de Spanjaarden naar 1813, de landing van Willem I op Scheveningen. In de eerste
ruim tweehonderd jaar zijn we een republiek met uiteindelijk een erfelijk
stadhouderschap van de Oranjes, nu leven we al bijna tweehonderd jaar onder
Oranjekoningen in een bestel met republikeinse inborst. Een meerderheid van het
volk is al die tijd nooit van Oranje af geweest.'

Hoe zijn opeenvolgende vorsten met 'het verhaal van Oranje' omgegaan?

'Willem I heel pragmatisch. Hij bevorderde een compromis tussen patriotten en
Oranjeklanten en liet Tollens Wien Neêrlands Bloed schrijven. En hij
organiseerde een opstellenwedstrijd over de nieuwe eenheidsstaat. Willem II is
maar negen jaar koning geweest en kreeg in die periode de Grondwet van 1848 voor
zijn kiezen. Die heeft hij snel geaccepteerd, zoals Oranjevorsten zich altijd
voegen naar nieuwe binnenlandse machtsverhoudingen. Willem III had moeite met de
constitutie en het parlement, hij stelde het koningschap bij de elite op de
proef. Ook door zijn onbehouwen gedrag. Maar zijn 'populistisch krediet', zoals
ik dat noem, was groot. Bij het gewone volk deed hij het goed.'

En de vrouwen?

'Emma is natuurlijk van doorslaggevend belang geweest als overgangsfiguur. Ze
begreep dat je de politieke orde moest respecteren en de morele orde moest
belichamen. Ze heeft haar dochter heel duidelijk opgevoed met het Nederlandse
natiebesef. Wilhelmina was Willem van Oranje in mantelpak, is wel gezegd, met De
Tweede Wereldoorlog als reprise van de Tachtigjarige Oorlog. Toen ook heeft zich
het christelijke frame God, Nederland en Oranje, dat al in de negentiende eeuw
is ontstaan, nog eens krachtig doen gelden.'

Bijna Bijbels.

'Prediker, ja, het niet te verbreken drievoudig snoer. Juliana had daar veel
minder mee op. Zij vond dat mensen zich niet door traditie en het verleden
moesten laten leiden. Ze kreeg bovendien met de jaren zestig te maken, de
ontzuiling, een tijdvak dat pikant genoeg goed aansloot op haar humanistische
levensvisie. Voor haar was het voldoende er te zijn. Zij belichaamde Oranje.'

Dan Beatrix. Hoe staat het met haar 'populistisch krediet'?

'Ze heeft zich in de jaren zeventig als prinses nadrukkelijk aan de culturele
elite gepresenteerd en is er als koningin deel van gaan uitmaken. Kenner van het
staatsrecht Joop van den Berg noemde haar eens de 'vluchtheuvel voor de linkse
kerk'. Zover is het niet gekomen, omdat ze zich vooral heeft geconcentreerd op
de waardigheid van het ambt. Maar het is onmiskenbaar dat het huidige Koninklijk
Huis deel uitmaakt van een kosmopolitisch ingestelde, Europees gezinde
bovenlaag.'

Vroeger was Oranje van het volk, nu van de elite?

'Nee, zo scherp zou ik het niet stellen. De aanslag in Apeldoorn en het ongeluk
van prins Friso zijn gebeurtenissen die aantonen dat het volk zich nog altijd
zeer betrokken voelt bij de Oranjes.'

Maar in uw boek signaleert u wel ambivalentie.

'Ja. Ik vind dat 'het verhaal van Oranje' gereset moet worden, om het maar eens
zo te zeggen. Zo'n slepend Kamerdebat over de plaats van de Koning in het
staatsbestel is een gemiste kans om de taal van het volk te spreken en naar het
verhaal terug te verwijzen. Dat verhaal is een grote troef. Frits Bolkestein,
intellectueel tegen wil en dank, sprak begin jaren negentig over de noodzaak van
een 'bezielend verband'. Het interessante is dat het zo dicht bij huis te vinden
is. Het verhaal van Oranje is maatschappelijk kapitaal dat heel bindend kan
werken.'

En splijtend. Het is toch juist het volk dat niet wil dat de aanstaande koning
een huis in Mozambique koopt? De populisten voelen dat feilloos aan.

'Ja, Pim Fortuyn is daarmee begonnen en Geert Wilders zet die lijn voort. Zij
voelen de sense of belonging, de hang naar het eigene, beter aan dan de elite.
Het tegenstrijdige is natuurlijk dat Wilders zelf ook tot de elite behoort en
met het ageren tegen de hoofddoek van de koningin tijdens een staatsbezoek op
zijn beurt een misrekening maakte.'

U waarschuwt in uw boek voor 'het vervluchtigen' van het verhaal van Oranje.

'Ja. God, Nederland en Oranje is een verkeerde interpretatie van het verhaal
geweest. Er is geen van God gegeven koningsmacht. De oorsprong van het verhaal
ligt juist in verzet tegen elk absolutisme. Om te voorkomen dat we blijven
hangen in het wat vage Oranjegevoel van nu moeten we toe naar een invulling die
de volkssoevereiniteit benadrukt. Die staat genoemd in het Plakkaat van
Verlatinghe uit 1581 de vorst is dienaar van het volk, niet andersom maar is
nooit in de Grondwet beland. In die lijn zou Willem-Alexander zijn koningschap
moeten vormgeven. Willem IV als voortzetting van het oorspronkelijke verhaal.'

Zo is uw boek ook een antwoord op het populisme.

'Ja. Ik definieer populisme niet ideologisch. Het is democratisch ongenoegen
over een elite die het natiebesef miskent en directe democratie mijdt.'

U citeert Hans van Mierlo: 'Intellectueel ben ik Europeaan. Van die nationale
staat kan ik mij gemakkelijk distantiëren. Ik vind dat zelfs opwindend.'

'Geen wonder toch dat zo'n zelfgenoegzame houding tot vervreemding leidt bij wat
dan ook nog vaak het klootjesvolk wordt genoemd? De elite moet haar vocabulaire
anders toonzetten en beter inzicht verwerven in de eisen die het natiebesef
stelt.'

Coos Huijsen: Nederland en het verhaal van Oranje.

Balans; 528 pagina's; EUR 29,95.

ISBN 978 94 6003 337 7.

Coos Huijsen

1939

Geboren in Den Haag op 20 maart

1972

Lid Tweede Kamer voor de CHU

1973

Verlaat CHU, wordt in 1977 lid van de PvdA

1977-1998

Leraar geschiedenis, directeur scholengemeenschap

2001

De Oranjemythe Een postmodern fenomeen

2005

Beatrix De kroon op de republiek

2012

Promoveert op 20 april aan de Universiteit van Amsterdam op Nederland en het
verhaal van Oranje

'Emma begreep dat je de politieke orde moest respecteren'

'Koninklijk Huis is deel van de kosmopolitische bovenlaag'

LOAD-DATE: April 20, 2012

LANGUAGE: DUTCH; NEDERLANDS

GRAPHIC: Coos Huijsen: 'Het verhaal van Oranje is maatschappelijk kapitaal dat
heel bindend kan werken.'

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              176 of 200 DOCUMENTS



                                 de Volkskrant

                             21 april 2012 zaterdag

'LPF-toestanden' omsingelen nu ook Wilders;
analyse wilders' lijst politieke ongelukken wordt langer en langer

BYLINE: Remco Meijer

SECTION: Ten Eerste; Blz. 3

LENGTH: 454 woorden


De spanning rond de PVV en zijn leider Geert Wilders loopt steeds verder op. Het
beschimpen van de Turkse president Gül heeft zich als een boemerang tegen de
partij gekeerd, nu eerder deze week het Drentse PVV-Statenlid Frans van Rhee
opstapte en vrijdag de coalitie van VVD, CDA en PVV in Limburg klapte. Wilders
mag dat 'oude regentenpolitiek' van het CDA noemen, de lijst van ongelukken die
zijn 'nieuwe' politiek veroorzaakt wordt langer en langer.

Eerder stuitte Wilders op een grens met zijn kritiek op het dragen van een
hoofddoek door koningin Beatrix en prinses Máxima tijdens het staatsbezoek aan
Oman. Ook daar keerde de publieke opinie zich tegen hem. Het 'Polenmeldpunt'
kostte hem de loyaliteit van een van zijn trouwe medestanders van het eerste
uur, Hero Brinkman. Die zette donderdag al meteen een felle aanval in op zijn
oude partij tijdens het debat over de Hedwigepolder.

Een opsomming van andere personele perikelen begint inmiddels imposante vormen
aan te nemen. Lang slaagde Wilders er met zijn nieuwe beweging in 'LPF-achtige
toestanden' te voorkomen. Maar sinds zijn partij in 2010 explosief groeide,
stapelen de incidenten zich op. In dat jaar haalde hij 24 Kamerzetels en won hij
fors bij de verkiezingen voor Provinciale Staten.

Maar de partij is een black box gebleven en dat begint zich nu te wreken. In de
peilingen, door Wilders op de voet gevolgd, daalt de partij. Volgens Synovate
haalt de PVV 18 zetels als er nu verkiezingen worden gehouden.

Dit alles komt op een moment waarop Wilders voor een van de belangrijkste
politieke beslissingen uit zijn loopbaan staat, zo niet de belangrijkste. Gaat
hij in het Catshuis mee met de christen-democratische 'regenten' van het CDA en
de liberalen van de VVD, zijn grote electorale concurrent, in extra
bezuinigingen van 16 miljard? Of gaat hij terug naar de gerieflijke positie van
anti-establishmentpartij die hem groot heeft gemaakt?

In dat geval zijn nieuwe verkiezingen na de zomer onvermijdelijk. Daarvoor heeft
Wilders een slechte uitgangspositie. Bovendien is hij dan zijn invloed in het
machtscentrum kwijt, al zou het wel de druk op zijn jonge organisatie verlichten
en gelegenheid geven voor bezinning op zijn politieke avontuur.

Wél akkoord gaan in het Catshuis is een volgende fase in het accepteren van
verantwoordelijkheid, maar het kan zijn 'Henk en Ingrid'-achterban verder van
hem vervreemden als hij daarmee grote bezuinigingen in de gezondheidszorg en de
sociale zekerheid voor zijn rekening neemt.

Niet alleen Wilders heeft de sleutel in handen natuurlijk. Als de PVV alsmaar
instabieler en grilliger wordt, zullen ook Maxime Verhagen en Mark Rutte zich
moeten bezinnen op voortzetting van hun minderheidskabinet met de gedoogpartner.

LOAD-DATE: April 20, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              177 of 200 DOCUMENTS



                                 de Volkskrant

                             20 april 2012 vrijdag

Wientjes heeft liever een zelfbewuste FNV

SECTION: Opinie en Debat; Blz. 28

LENGTH: 713 woorden


VERDEELDE VAKBEWEGING Dat werkgeversvoorzitter Bernard Wientjes 'zich rot lacht'
om het gedonder in de FNV, zoals Marcia Luyten stelt, is onzin. Een halfdode
opponent is niks waard.

Met veel omhaal van woorden somt Marcia Luyten, econoom annex cultuurhistoricus,
in een open brief aan Agnes Jongerius en Henk van der Kolk (O&D, 18 april) de
makke van de vakbeweging op: geen oog voor zzp'ers, geen baanbrekende visie op
de sociale, economische en financiële problemen waarvoor Nederland staat. Tot
zover niets nieuws onder de zon inclusief Luytens vraag waarom er juist nu geen
eenheid is in de vakbeweging.

Die vraag kan veel breder worden getrokken: die geldt alle organisaties, van
bonden tot politieke partijen. Nooit eerder was de maatschappij zo vergruisd.
Nooit eerder was de grootste partij in de Tweede Kamer zo klein qua zetelaantal.
Een voor Nederland unieke regeringscoalitie is daarvan het resultaat.

Misschien kampt niet alleen de vakbeweging maar heel Nederland met het euvel dat
'we' ons niet meer willen laten vertegenwoordigen. Er is nauwelijks nog sprake
van gedelegeerd vertrouwen. Politieke partijen worden zenuwachtig van dagkoersen
in opiniepeilingen, vakbondsleiders wordt het werk onmogelijk gemaakt door
mondige leden en hun aanvoerders binnen de bond, de vakbondsbestuurders. Dat was
altijd al zo, maar vroeger werd op enig moment de discussie beëindigd en daarmee
de rijen gesloten.

Neem het PvdA-congres in Nijmegen in 1991, waar toenmalig PvdA-leider en
minister van Financiën Wim Kok een WAO-besluit van het kabinet-Lubbers-Kok moest
verdedigen. De hele zomer was de partij over Kok heen gevallen, maar in Nijmegen
werden de rijen gesloten. Drie jaar later was Kok premier. Kijk eens hoe dat nu
gaat met de discussie over het pensioenakkoord in de FNV. Groepen die het
onderspit in de procedures delven, leggen zich daar niet bij neer. Ze gaan tot
het gaatje om hun gelijk te halen, zo nodig ten koste van hun beweging.

Ergens tussen 1991 en 2012 is iets veranderd. Daaraan had een cultuurhistoricus
een mooie analyse kunnen wijden, zeker aan de vooravond van de herdenking van de
moord op Pim Fortuyn. Was diens opkomst een draaipunt? Zijn wij sindsdien allen
'Henk en Ingrid', die niet verder kijken dan hun eigenbelang op de korte
termijn?

We kunnen gemakkelijk wijzen naar de leiders. Wim Kok en Agnes Jongerius hebben
binnen de FNV een vergelijkbare leerschool doorlopen in het vakbondswerk.
Daaraan kan het niet liggen. De persoonlijkheden zijn onvergelijkbaar en ze
hebben ieder hun eigen mankementen. De hamvraag is of wij ons nog wel laten
leiden.

Marcia Luyten veronderstelt dat werkgeversvoorzitter Bernard Wientjes zich rot
lacht nu de vakbeweging op zichzelf gefixeerd is, omdat voor hem de deuren
openstaan bij het kabinet dat 'het bedrijfsleven verhief tot alfa en omega van
ons nationaal belang'.

Luyten heeft haar Von Clausewitz en Sun Tzu duidelijk niet gelezen. Iedere
belangenclub ongeacht of het een werkgeversclub, vakbond of politieke partij is
heeft liever een zwakke tegenstander dan een sterke, maar liever een sterke dan
eentje die halfdood in de touwen hangt. Met een liefst zelfbewuste tegenstander
kun je zaken doen. En je kunt jezelf profileren door je tegen de ander af te
zetten. Zo bezien heeft Mark Rutte liever de uitgesproken Diederik Samsom als
PvdA-leider dan de bleke Job Cohen.

Met een zelfbewuste tegenstander kun je aan de vooravond van een
kabinetsformatie als sociale partners een pensioenakkoord presenteren, zoals
VNO-NCW, FNV, CNV en MHP volgens poldertraditie in 2010 deden. Dat akkoord kun
je vervolgens gezamenlijk, ieder voor zich en via de samen bestuurde
pensioenfondsen als een soort verkapt dictaat pluggen bij de politiek zo'n stoet
clubs die in variaties hetzelfde verhaal verkopen, maakt indruk.

Nu de tegenstander wegvalt, moet VNO-NCW solo de boer op. Moet u eens opletten
hoe snel dat de politiek gaat vervelen. Misschien is het slechts een kwestie van
tijd tot ook de 'werkgeverszuil' ten prooi valt aan de maatschappelijke
vergruizing. Zo'n stelling had mooi gepast bij een analyse van een
cultuurhistoricus, in plaats van Luytens gratuite vragen en open deuren.

GIJS HERDERSCHEÊ is parlementair journalist van de Volkskrant.

Marcia Luyten heeft haar Sun Tzu en Von Clausewitz duidelijk niet gelezen

LOAD-DATE: April 19, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              178 of 200 DOCUMENTS



                                 de Volkskrant

                             20 april 2012 vrijdag

GEACHTE REDactie

BYLINE: Kees Tap, Michiel Groothengel, E. Ekker, Petra Schlooz, Jos Oostveen, W.
Fokkema, P. Vrins, Wim Geerts,

SECTION: Opinie en Debat; Blz. 31

LENGTH: 756 woorden


Albayrak

Ik kan uiteraard geen uitspraken doen over wie gelijk heeft in deze kwestie.
Waar rook is, is vuur. En die uitspraak beschadigt altijd. Wel vind ik het
boeiend dat mevrouw Albayrak terugvecht in het openbaar. Ze is toch al
kapotgemaakt. Wat deert het nog. Dan maar de strijd tot het einde aangaan.

Zelf heb ik 38 jaar bij de gemeentelijke overheid gewerkt en weet precies hoe
dit werkt. Zodra er een onderzoek komt, weet je dat het negatief zal uitpakken.
Klein leed wordt enorm opgeblazen. Het is tijd om af te rekenen. Wethouders en
ministers kunnen zich geen gezichtsverlies veroorloven als zaken openbaar zijn
geworden. Barbertje hangt altijd. Gelijk of geen gelijk.

Meestal kan het achter de schermen worden afgehandeld. Dit keer is er iemand die
het niet zomaar pikt. Mevrouw Albayrak is in ieder geval heel dapper. Veel
mannen heb ik zo niet zien doen. Die pakken gewoon de afkoopsom en komen later
weer lekker aan de bak .

Kees Tap, Leidschendam,

voormalig algemeen directeur gemeente Den Haag

Kroonjuwelen

Nederland is geen democratie, maar een meritocratie. En dat werkt. We zijn een
rijk, gelukkig en nog altijd een tamelijk gematigd land. Het is een illusie
kiezers te willen bevredigen door burgemeesters en commisarissen van de koningin
te laten kiezen (Voorpagina, 19 april), en ook maar meteen politieke invloed van
het staatshoofd af te schaffen en referenda in te voeren.

Dat verhit het politieke klimaat alleen maar. Leg kiezers maar eens in een
referendum voor of immigratie stopgezet, cultuursubsidies en
ontwikkelingssamenwerking afgeschaft moeten worden en de bancaire sector
belemmerd. Dat zou het land geen goed doen en evenmin onvrede wegnemen.

Burgemeestersbenoemingen en politieke invloed van de koningin zijn niet duister,
maar hebben een matigende werking.

Het is w©l juist om de illusie af te schaffen dat we een volksdemocratie zijn,
het politiek bestel een soort internetforum. Dat stelt kiezers alleen maar
teleur.

En laat de kroonjuwelen waar ze zijn. Bij de koningin.

Michiel Groothengel, Renkum

Grunberg

Redeloze boosheid uit zich het gemakkelijkst en snelst met schelden en
diskwalificeren. Zo ook bij Grunberg, die Bolkestein en wie met hem meedenkt in
enkele zinnen wegzet (Voetnoot, 19 april). Bolkestein schreef een warrig stuk,
is moralist en narcist. Fennema die met hem meedacht, zijn knecht en heeft het
niet begrepen. Klaar!

E. Ekker, Bussum

Babystress

Zuchtend las ik op de vroege morgen het betoog van Marilse Eerkens (O&D, 19
april). Zij bepleit dat onderzoek aantoont dat baby's onder de 1 jaar stress
ervaren op het kinderdagverblijf en dus beter het eerste jaar bij moeders thuis
kunnen blijven. W©©r een aangepraat schuldgevoel dat in moeder-mandje kan.

Mijn kinderen waren 10 weken toen zij naar het kinderdagverblijf gingen, en ik
ging weer deel uit maken van de maatschappij na 16 weken isolement. Ik heb nog
geen afwijkingen kunnen ontdekken in de sociaal-emotionele ontwikkeling van mijn
kinderen.

Is er eigenlijk aleens onderzoek gedaan naar het stresslevel van moeders die het
eerste jaar met de baby thuis moeten blijven? Ik zou er namelijk niet aan moeten
denken.

Petra Schlooz, Wageningen,

moeder van de twee leukste kinderen van de hele wereld

Kleinzielig

Kan het nu eindelijk eens afgelopen zijn met dat kleinzielige gezeur over de
villa van Willem Alexander en M xima?

Siegried Hettinga (O&D, 19 april) maakt het wel heel bont. Als
belastingbetaalster wil zij meebeslissen over de bestemming van de villa.

Ik weet wel dat dit niet letterlijk bedoeld is, maar toch. Wil zij ook haar
wijze adviezen geven aan alle uitkeringssgerechtigden? Die worden ook door de
belastingbetaler betaald.

Jos Oostveen, Vianen

Brandaris

Hoewel ik dicht bij Harlingen woon, was het me nog niet opgevallen dat de
Brandaris van Terschelling naar Harlingen is verhuisd (Foto, Binnenland, 19
april).

Blijkbaar moet ik meer oog voor mijn omgeving hebben.

W. Fokkema, Slappeterp

Btw-verhoging

Het voorstel van Hans van Kesteren (O&D, 18 april) om de btw te verhogen is weer
eens een schoolvoorbeeld van een oplossing bedacht door iemand die niet moet
rondkomen van een minimuminkomen.

Mensen met bijvoorbeeld alleen bijstand, aow of aow met een klein pensioen,
betalen netto geen belasting vanwege het feit dat de heffingskorting hoger is
dan de te betalen belasting. Verhoging van de btw tast dus de koopkracht aan van
een mensen met de laagste inkomens in onze samenleving. Heeft de schrijver zich
dit gerealiseerd?

P. Vrins, Kapelle

PVV Volgens mij gaan Henk en Ingrid altijd in Turkije op vakantie.

Wim Geerts, Oosterhout

LOAD-DATE: April 19, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              179 of 200 DOCUMENTS



                                 de Volkskrant

                            19 april 2012 donderdag

ZO IS HET MAAR NET

SECTION: V DIDU; Blz. 28

LENGTH: 23 woorden


'De keurig, netjes oppassende en hardwerkende Nederlander is wel altijd de klos.
Aanpakken dat mens ... Betalen + Flinke Boete ( 15 % ? )'

LOAD-DATE: April 18, 2012

LANGUAGE: DUTCH; NEDERLANDS

GRAPHIC: 'Donnie' uit 'Erp' reageert op http://telegraaf.nl op het nieuws dat de
PVV vindt dat Nurten Albayrak van het Centraal Orgaan opvang Asielzoekers een
deel van haar salaris moet inleveren.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              180 of 200 DOCUMENTS



                                 de Volkskrant

                             18 april 2012 woensdag

OM eist vrijspraak voor miljoenen Nederlanders DE&emsp;SPELD

BYLINE: DE&emsp;SPELD

SECTION: V DIDU; Blz. 20

LENGTH: 368 woorden


Van onze verslaggevers

Diederik Smit en

Steven van der Jagt

amsterdam Miljoenen Nederlanders moeten worden vrijgesproken van betrokkenheid
bij de Decembermoorden. Dat is de eis die het OM stelt in de nu al jaren
slepende zaak.

'Wij zijn er voor al die hardwerkende Nederlanders. Gewone mensen die voor hun
familie zorgen en de kost willen verdienen, hebben geen tijd om te bewijzen dat
ze niet betrokken waren bij de Decembermoorden. Daar moet je oog voor hebben als
Openbaar Ministerie', aldus Rinus Verhoef, officier van justitie.

Het OM wil hiermee een signaal afgeven aan de Surinaamse collega's. Na de
invoering van de amnestiewet kunnen de verdachten in Suriname niet meer worden
vervolgd. Verhoef: 'In Suriname heeft men voor de gemakzuchtige oplossing
gekozen. Wij kiezen liever voor de nauwkeurige weg: iedere Nederlander die er
niet bij was, heeft recht op vrijspraak. Dat willen we niet bereiken via een
onpersoonlijke amnestieregeling, maar via een eerlijk en tijdrovend proces.'

Nathalie Huitinga (44) uit Voorschoten zou bij vrijspraak eindelijk haar normale
leven weer kunnen oppakken. 'Het is slopend om dertig jaar gebukt te gaan onder
zo'n verschrikkelijke gebeurtenis, waar je niets mee te maken hebt. Ik wil
eindelijk loslaten wat ik nooit vast heb gehad.'

Ook in de zaak tegen Jasper van Uylenstede (32) uit Stadskanaal is vrijspraak
niet ondenkbaar. 'Waarom zou ik tegenstanders van Desi Bouterse door het hoofd
hebben willen schieten? Ik was toen 2. Het wordt tijd dat ze zich daar bij
justitie gaan realiseren dat niet iedere Nederlander een moordenaar is.'

Strafpleiters zijn kritisch over de stap van het OM. 'Bij dit soort zaken ligt
het besluit negen van de tien keer al vast. Het is een showproces waarmee het OM
goede sier wil maken door op een makkelijke manier te laten zien dat Nederland
nog wél een rechtsstaat is. Straks zijn wij het land met de meeste mensen die
vrijgesproken zijn van moord. Daarmee geef je aan het buitenland een signaal af:
kijk ons eens best meevallen.'

Vrijspraak is echter niet voor iedereen weggelegd. Volgens het OM moeten
Nederlanders die in die periode op vakantie waren in Suriname eerst een
vakantiefoto laten zien waarop zij geen Decembermoord plegen.

LOAD-DATE: April 17, 2012

LANGUAGE: DUTCH; NEDERLANDS

GRAPHIC: Cel in Fort Zeelandia. Foto ANP/ Ed Oudenaarden

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              181 of 200 DOCUMENTS



                                 de Volkskrant

                             14 april 2012 zaterdag

stekel REPRESSIEVE TOLERANTIE

BYLINE: (Sander van Walsum)

SECTION: Opinie en Debat; Blz. 30

LENGTH: 138 woorden


De mediastilte rondom het Catshuis wordt zó goed in acht genomen dat elk woord
aanleiding geeft tot kremlinologische beschouwingen. Zo zijn exegeten op de
tweet van Geert Wilders gedoken waarin hij berichten over een snelle ontknoping
van de onderhandelingen 'prematuur' noemde. Nog betekisvoller is wellicht de
reactie van premier Rutte: hij achtte het woord 'prematuur' niet 'des Henk en
Ingrids'. Dit kan op een paar scenario's duiden: 1. Wilders werkt Rutte
inmiddels zo op de zenuwen dat de premier zich aan de PVV-achterban vergrijpt.
2. Er heeft zich een Männerfreundschaft ontwikkeld die uitnodigt tot grappen op
de bühne. 3. Wilders gaat de taal van de machthebbers bezigen. Rutte stelt vast
dat de repressieve tolerantie greep op hem krijgt al zal hij dat moeilijke woord
niet publiekelijk bezigen. (Sander van Walsum)

LOAD-DATE: April 13, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              182 of 200 DOCUMENTS



                                 de Volkskrant

                             14 april 2012 zaterdag

SECTION: Sport; Blz. 8

LENGTH: 1 woorden

LOAD-DATE: April 13, 2012

LANGUAGE: DUTCH; NEDERLANDS

GRAPHIC: 'Incognito' en tussen het 'gewone volk' zag Henk Kromowidjojo woensdag
de kraker tussen Heerenveen en Ajax. Zijn harde oordeel: 'Waardeloze wedstrijd,
competitie beslist en die keeper moeten ze terugsturen naar België.' Gelukkig
werd toch nog gezellig in Friesland. 'Ik eindigde met twee blondines uit Joure
in een hooiberg in Sintjohannesga.'

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              183 of 200 DOCUMENTS



                                 de Volkskrant

                             14 april 2012 zaterdag

BYLINE: Naushad Boedhoe , Bleiswijk Wouter ter Heide , Zwolle J.H.M. Swartjes ,
Kolham Gerrit Mooi , Meppel Henny Havinga , Landsmeer

SECTION: Opinie en Debat; Blz. 34

LENGTH: 957 woorden


Onterechte kritiek op Bos

De forse kritiek van de commissie-De Wit op Wouter Bos is zeer onterecht.
Indertijd waren Kamer en deskundigen vol lof over het optreden van Bos. De
kritiek van nu komt mij voor als kritiek van mensen die zelf nooit een
marktkraam hebben gerund en achteraf precies weten hoe het met beslissingen in
complexe situaties had gemoeten. Zij hebben absoluut geen besef van hoe je in
hectische omstandigheden voor onoverzichtelijke dilemma's komt te staan, waarbij
je in een mum van tijd beslissingen moet nemen. Wouter Bos heeft daarom
volstrekt gelijk als hij wijst op de hectische omstandigheden.

Te veel betaald voor ABN Amro? Zelfs na jaren onderzoek kan ook de commissie-De
Wit slechts met grote marges aangeven wat een redelijke prijs voor de
bedrijfswaarde zou zijn geweest. Bovendien, waarom heeft de commissie niet
kunnen uitrekenen wat een redelijke prijs was voor de financieel-economische
stabiliteit? Alleen met de som van bedrijfswaarde ©n financieel-economische
stabiliteit is te bepalen wat de prijs had moeten zijn.

Kritische Kamerleden willen vooraf niet alleen worden geãnformeerd, maar ook
overleg hebben. De commissie verwijst als voorbeeld naar het overleg rond
troepenuitzendingen. Een belachelijk voorbeeld. De Kamer heeft dan alle tijd om
beslissingen te nemen en zelfs 'nee' te zeggen tegen uitzending. De
omstandigheden waarin Bos moest opereren waren financioele
'oorlogsomstandigheden'. Dan moet kordaat worden gehandeld en achteraf
verantwoording afgelegd. De Kamer moet Bos dankbaar zijn dat de boel niet is
ingestort.

Naushad Boedhoe, Bleiswijk

Discussie

Het rapport over de bankencrisis, Verloren krediet, schiet tekort om een
volgende crisis te voorkomen. Deep down zal de commissie-De Wit dit ook wel
hebben aangevoeld, alleen blijkt dat niet uit haar tips een volgende crisis te
voorkomen.

Zo mis ik node een oproep aan politiek Den Haag voor het op touw zetten van een
Brede Maatschappelijke Discussie over het tekortschieten van ons bancaire bestel
ter beteugeling van de (wereld)problemen. Zolang die broodnodige discussie op
zich laat wachten, zal de crisis niet adequaat aangepakt kunnen worden, waarvan
ons kroost op zeker moment de rekening gepresenteerd krijgt. Waarbij het de
vraag is of zij die ooit kan voldoen.

Wouter ter Heide, Zwolle

2016

Vanuit het verleden is de toekomst soms gemakkelijk te voorspellen.

2016. De commissie-De Zwart presenteert de uitkomsten van de parlementaire
enquªte naar de aanpak van de eurocrisis 2012. Grote blunder is onder andere dat
Griekenland, Spanje, Portugal en Italioe niet al in 2012 uit de euro zijn
gegooid. Honderden miljarden zijn verdwenen in de bodemloze steunfondsputten
terwijl de financioele ministers toen al wisten dat steun alleen uitstel
betekende. Parlementen en bevolking zijn nodeloos bang gemaakt over de gevolgen
van het uittreden van zuidelijke landen.

Minister De Jager heeft de Tweede Kamer bewust niet geãnformeerd over de
voorbereidingen van de exits. Pensoenfondsen hebben hun vermogens aan de
steunfondsen moeten afdragen, banken hebben de staatssteun uitgedeeld als
bonussen en zijn alsnog onder staatsbestuur geplaatst.

Maar de Europese economie, zuid en noord, floreert inmiddels als nooit tevoren,
De Jager is de hoogste baas bij De Nederlandsche Bank en Mark Rutte is
bestuursvoorzitter van Shell. Het gewone volk zucht nog even onder de
bezuinigingen.

J.H.M. Swartjes, Kolham

Pluche

Jongeren hebben de indruk dat ze opdraaien voor het welzijn van de oudere
generatie die te vroeg met pensioen gaat en te lang blijft leven.

Die kansarme jongeren komen er nu onder aanvoering van Sywert van Lienden opeens
achter dat ze wellicht dingen ten goede kunnen keren door massaal lid te worden
van politieke partijen, vakbonden en dat soort in hun ogen achterhaalde en
zieltogende belangengroeperingen.

Geniaal, zo'n initiatief, maar waarom zijn de arme jongeren niet eerder begonnen
met het tonen van maatschappelijke en politieke betrokkenheid door actief lid te
worden en te blijven van vakbond en politieke partij? Als ze popfestivals,
wereldreizen, Cherso en uitgaansleven een wat minder hoge prioriteit hadden
gegeven zouden ze nu misschien niet zo beteuterd buitenspel hebben gestaan.

Sywert belooft dat het hem niet om het pluche gaat. Daar zou het hem nou juist
wel om moeten gaan want, of je het nou leuk vindt of niet, d  rop worden de
beslissingen genomen!

Gerrit Mooi, Meppel

Pak ze, Diederik!

Cardioloog Ren© Dijkgraaf schreef een ijzersterk stuk (Opinie&Debat, 11 april).
Hij legt de vinger op de zere plek met deze zin: 'Gezondheidszorg is in een
beschaafd land een overheidstaak, net als onderwijs, openbaar vervoer en
energievoorziening.' En hij eindigt met 'Go get 'm, Emile!'

De publicatie van zijn stuk kwam op dezelfde dag als de presentatie door de
nieuwe partijleider Diederik Samsom van het uiterst scherpe PvdA-Plan van
Aanpak, en dat is jammer.

Dijkgraaf wist toen hij het stuk schreef nog niet hoe sterk hij gesteund zou
gaan worden in zijn visie, en hij zal hopelijk tijd hebben gehad om kennis te
nemen van het pakket voorstellen van de PvdA. Hij heeft immers een groot
medestander gevonden in Samsom.

Sinds ik gisteren in Den Haag de gedreven speech van Diederik Samsom hoorde,
weet ik dat de PvdA weer helemaal op koers ligt: solidariteit met de minder
bedeelden in de maatschappij staat opnieuw voorop, zoals dat hoort in een
beschaafd land.

Ook Diederik Samsom refereert aan toenemende 'veramerikanisering', zij het op
het gebied van de arbeidsmarkt. In de gezondheidszorg gaat het net zo hard de
verkeerde kant op, marktwerking sluit immers per definitie zwakken en ouderen
uit. Ik ben zo vrij om op het slot van Dijkgraafs ingezonden stuk te varioeren
met de woorden 'Pak ze, Diederik!'

Henny Havinga, Landsmeer

LOAD-DATE: April 13, 2012

LANGUAGE: DUTCH; NEDERLANDS

GRAPHIC: De nieuwe PvdA-leider Diederik Samsom op het partijcongres van 17
maart. Foto Martijn Beekman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              184 of 200 DOCUMENTS



                                 de Volkskrant

                             13 april 2012 vrijdag

Mijn zoon juicht niet voor Oranje

SECTION: Opinie en Debat; Blz. 30

LENGTH: 1372 woorden


Waarom voelde ik me, geboren in den vreemde, niet bezwaard om het
Oranjevoetbalfeest te vieren, terwijl mijn zoon van Hollandse bodem bijna een
kwart eeuw later dat feest niet zal vieren? Wat is er veranderd?

In 1988 stond ik langs de A2 onze jongens op te wachten die een paar dagen
daarvoor op een fabuleuze wijze het EK-voetbal wisten te winnen. In Duitsland
ook nog! Ik had mijn studentenauto volgehangen met oranjeversierselen. 24 jaar
later zullen onze jongens natuurlijk wederom schitteren op het EK in Polen en
Oekraïne. Maar mijn voetbalgekke zoonlief van 15 zal niet langs een van de
grachten staan om de voetballers in te huldigen. Hij is geboren en getogen in de
Zaanstreek maar Oranje is niet helemaal zijn team.

Mijn zoon is geen probleemgeval, allesbehalve. Hij zou de trots van elke ouder
zijn. Hij is sociaal, heeft een groot verantwoordelijkheidsbesef, is trouw aan
zijn vriendschappen. U begrijpt: mijn liefde voor hem is grenzeloos, en dat niet
alleen omdat ik zijn vader mag zijn.

Waarom voelde ik me, geboren in den vreemde, niet bezwaard om het Oranjefeest te
vieren terwijl mijn zoon van Hollandse bodem bijna een kwart eeuw later dit
gevoel niet heeft? Wat is er nu zo anders?

Onze thuissituaties zijn anders. Mijn ouders spraken de taal niet. Ze hadden
geen kennis van de Nederlandse samenleving. Al mijn belangrijke (school)keuzes
moest ik zelf maken. Mijn ouders hadden geen weet van al mijn kattenkwaad op
straat en op school. Ze gaven me wat in hun macht lag: liefde en geborgenheid.

Mijn zoon groeit op in een 'witte' woonwijk. Zijn moeder was amper zes maanden
toen ze vanuit Turkije naar Nederland kwam, ik was dertien jaar. Wij zijn
beiden, zoals dat heet, hoogopgeleid. Wij waren bezig met onze eigen
ontwikkeling en carrière. Turks-zijn of Nederlanderschap boeide ons niet. We
waren bezig een leuk bestaan op te bouwen voor onszelf en ons nageslacht. We
probeerden hem het beste van beide culturen mee te geven. We staan hem bij met
al onze liefde en kennis bij zijn school, zijn hobby's, zijn sociale leven. We
hebben hem proberen mee te geven dat Nederland zijn thuisland is. Nederlands is
de voertaal thuis. Mijn zoon spreekt, helaas, geen Turks. Toch voelt hij zich
steeds meer Turks.

De samenleving is de afgelopen tijd wezenlijk veranderd. Mijn aanwezigheid hier
was toen nog exotisch, mijn zoon is een potentieel probleemgeval. Ik ga door het
leven als een 'geslaagd' mens. Dit terwijl ik in vergelijking met mijn zoon een
etterbak was. Ik ging niet altijd netjes om met gemeenschapsgoederen. En ook op
school was ik niet altijd een lieverdje. Mijn leraren brachten het geduld op mij
aan te spreken, net als mijn buren en de huismeester van de flat waar we
woonden. Ze stuurden niet een keer de politie op me af als ik weer de
brievenbussen in het portiek had opgeblazen met vuurwerk. Ik was hooguit een
rotjoch, een puber die zijn weg nog moest vinden.

Onze enige openlijke 'bestrijder' toen was ene Hans Janmaat die nooit meer dan
twee zetels in de Kamer wist te bemachtigen. Zijn tegenstanders waren andere
fatsoenlijke burgers en politici. Dat gaf je als 'vreemdeling' het gevoel dat je
in goede handen was. We konden rustig gaan slapen. Janmaat is ooit veroordeeld
omdat hij riep: vol is vol. Tegenwoordig zijn er weinig politici in Den Haag die
dit niet zeggen.

Migranten werden in mijn tijd gepamperd. Als zielige burgers moesten wij op
kosten van de gemeenschap leren naaien, fietsen, zwemmen. Onze moskeeën en
culturele verenigingen schoten als paddenstoelen uit de grond. Als onze ouders
niet wilden werken, werden ze moeiteloos arbeidsongeschikt verklaard. Velen
zaten voor hetzelfde geld liever in het theehuis of in de moskee. En de
Nederlandse taal hoefden ze al helemaal niet te spreken.

Dit alles wekte terecht wrevel in de samenleving. Politici negeerden de
groeiende kloof. Ze wilden niet 'hard' zijn tegen 'zielige' migranten en daarmee
hebben ze de migranten juist nog meer achtergesteld, grote schade toegebracht.
Nu iedereen die enigszins met het buitenland gelinkt kan worden in een slecht
daglicht is komen te staan, geven diezelfde partijen niet thuis. Erger nog,
omwille van stemmen en bijbehorende zetels doen ze er nog een schepje bovenop.

Sinds 9/11 is alles erop gericht om het moslimgevaar in te dammen. Het
minderhedenbeleid maakte plaats voor moslimbeleid. Fortuyn cultiveerde het
gevoel van onbehagen. Deze charismatische politicus deed andere, ooit
fatsoenlijke partijen inzien dat ze stemmen konden halen bij een groot deel van
de inheemse bevolking. Benoem een probleem zo kortzichtig mogelijk, schuif de
oorzaken in de schoenen van moslims en je partij stijgt in de
populariteitspeilingen zonder dat je een probleem hebt opgelost. Zie Wilders en
zijn PVV. 'Haatimam' is zo goed als opgenomen in de Van Dale, terwijl
'haatpoliticus' niet gezegd mag worden.

Migranten heten allochtoon, en dit alleen als ze problemen veroorzaken. Als ze
goed kunnen voetballen, schrijven, schilderen, genezen, besturen, zijn het
natuurlijk gewone Nederlanders. Maar anders is het geduld in de samenleving
gewoon op. We kennen de criminaliteitscijfers onder moslims en migranten uit ons
hoofd, maar onze ogen schieten uit hun bol als we lezen dat er duizend artsen
van Turkse komaf zijn in Nederland. Duizend!

Mijn zoonlief heeft twee even hechte vriendengroepen. De een is blank, de ander
is meer gemengd. Als hij voetbalt met de gemengde groep vragen de buurtagenten
regelmatig om zijn ID, nooit als hij op hetzelfde veldje speelt met zijn meer
inheemse vrienden. Hij voelt een diepe afkeer jegens politici en bestuurders die
weer eens pleiten voor een of andere harde maatregel die veelal bedoeld is tegen
'allochtonen', moslims of andere vreemde wezens.

Hij voelt zich gekrenkt als hij een krantenkop ziet over criminele allochtonen
of extreme moslims. 'Alsof wij allemaal crimineel en extreem zijn', zegt hij
dan.

Mijn zoon hoort en leest bijna dagelijks dat de multiculturele samenleving
mislukt is. De boodschap die overkomt is dan: jij bent mislukt, jij brengt
alleen maar ellende met je mee, ik ben je liever kwijt dan rijk. Dan is het niet
raar dat 30 tot 40 procent van de migranten zich niet thuis voelt in Nederland.
Opvallend veel hoogopgeleide nazaten van migranten keren Nederland de rug toe en
zoeken hun geluk elders. Ze zijn het politieke klimaat zat, bevestigt ook een
onderzoek van Regioplan uit 2011. Onze politici die deze brain drain veroorzaken
en zo de toekomst van ons land op het spel zetten, blijven liever praten over
een handvol boerkadraagsters, achterlijke imams. Ze willen geloven dat jongeren
crimineel zijn omdat ze Turks of Marokkaans zijn en niet vanwege hun
sociaal-economische positie.

Puberende nazaten van migranten worden dagelijks onderworpen aan impliciete en
expliciete uitsluiting. Van deze pubers verwachten we vervolgens dat ze al deze
negativiteit enigszins moeten kunnen relativeren. Een onmenselijke opgave voor
met hormonen gevulde lijven. Het is dat mijn zoonlief verstandiger is dan zijn
vader. Was ik nu aan het puberen, dan hadden onze politici, bestuurders en
opinieleiders in mij hun self-fulfilling prophecy.

Dus zeg ik tegen u, als vader en mede-burger: laten we eens ophouden met die te
makkelijke negatieve bejegening. Laten wij ieder de ruimte geven om optimaal mee
te doen en laten we mensen die niet mee kunnen doen samen helpen het maximale
uit zichzelf te halen. En lui die ons hierbij dwarsbomen, pakken we samen aan,
ongeacht hun afkomst, leeftijd, geslacht of wat dan ook. We moeten ons niet
laten gijzelen door saboteurs, profiteurs, populisten, haatimams of -politici.

En laten wij onze inspanningen alsjeblieft niet als liefdadigheid beschouwen:
dit doen wij op de eerste plaats voor onszelf, voor een betere samenleving waar
wij allen in harmonie kunnen opgroeien en leven.

Mijn zoon? Die komt er heus wel met zijn persoonlijkheid en talenten, waar dan
ook ter wereld. Laten we in het belang van dit land hopen dat hij kiest voor
Nederland. Hij en zijn generatie, inheems of migrant, zijn mijn en ook uw
toekomst.

AHMET OLGUN zit in de Amsterdamse gemeenteraad voor de PvdA.

Laten we eens ophouden met die te makkelijke negatieve bejegening

Mijn zoon hoort bijna dagelijks dat de multiculturele samenleving mislukt is

LOAD-DATE: April 12, 2012

LANGUAGE: DUTCH; NEDERLANDS

GRAPHIC: Turkse Nederlanders juichen voor het Turkse voetbalelftal dat de halve
finale van het WK in Zuid-Korea bereikt, juni 2002. Foto Joost van den Broek /
de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              185 of 200 DOCUMENTS



                                 de Volkskrant

                            12 april 2012 donderdag

Jongens hunkeren naar stevig rolmodel

SECTION: Opinie en Debat; Blz. 28

LENGTH: 944 woorden


STRAATCULTUUR Wij zijn een samenleving van watjes. Dat botst met de honger van
(allochtone) jongens naar een stoere, mannelijke held die hard werkt aan zijn
toekomst.

In zijn prikkelende opiniestuk over integratieproblematiek (De Volkskrant, 6
april 2012) stelt David Pinto dat de Amsterdamse wethouder Lodewijk Asscher op
het verkeerde spoor zit door vooral taalachterstand te bestrijden. Volgens Pinto
moet beleid zich richten op participatie in plaats van integratie. Allochtone
jongeren moeten worden geïnstrueerd in maatschappelijke omgangsregels en
kernwaarden van onze samenleving (vrijheid van meningsuiting, niet
discrimineren, scheiding van kerk en staat etc.). Hun positie op de arbeidsmarkt
moet verbeteren door aan te sluiten bij de Nederlandse 'bedrijfscultuur'.

Pinto maakt een belangrijk punt, maar in zijn analyse ontbreekt een essentieel
element: hoe slaat men een brug tussen de deviante 'straatcultuur' van de
allochtone jongeren uit een achterstandsbuurt en de conventionele
'bedrijfscultuur' van hardwerkende volwassenen op de Nederlandse arbeidsmarkt?
De verbindende schakel is de herintroductie van een verloren vorm van mannelijke
identiteit: de working class hero.

Om dit te begrijpen moet ik u meenemen naar de straathoeken en pleintjes waar de
migrantenzonen hun vrije tijd doorbrengen. Jarenlang heb ik daar kunnen
observeren hoe deze straatjongens elkaar opvoeden en volwassenen zich niet of
nauwelijks met hen bemoeien (ga dat zelf ervaren door nu de prachtige film
Snackbar van Meral Uslu te bekijken). Op straat leren ze dat delinquent gedrag
de groepsnorm is. Je bent pas een stoere vent als je constant een grote bek
hebt, met geweld voor jezelf opkomt, geld en dure spullen hebt, en meisjes
degradeert tot 'banga's' (sletten) behalve je moeder en je zus, natuurlijk.

Die straatmentaliteit wordt niet doorbroken door oprecht betrokken
buurtbewoners, winkeliers of de politie. In Amsterdam grijpt de politiek nu in
met de Top-600-aanpak. Met nadruk op de drie W's (wonen, wijf en werk) proberen
instanties (toekomstige) 'straatterroristen' te weerhouden van ernstige
overlast, jeugdcriminaliteit en recidive. Helaas is onvoldoende nagedacht over
de drie D's die daaraan voorafgaan en van een jongen een man maken:
duidelijkheid, daadkracht en discipline.

Onlangs vroeg een politieke partij aan mij hoe zij kon bewerkstelligen dat de
straatmentaliteit niet langer de norm zou zijn onder de jeugd. Toen viel opeens
het muntje: straatjeugd kan zowat alleen nog maar opkijken tegen verkeerde
mannen. Op school en op straat is nauwelijks nog een trotse arbeider te vinden
(zoals een werkmeester, een havenarbeider of een elektricien). In de huidige
jeugdcultuur (muziek, film en internet) lijkt het beeld van een stoere man
alleen maar gekoppeld aan het imago van de dealer of gangster. Ik heb gezien hoe
zelfs jongerenwerkers daaraan meedoen door stoere straattaal te praten en mee te
lachen met 'tories' (verhalen over overlast en criminaliteit).

Onze gefeminiseerde samenleving (in het bijzonder het onderwijs) stelt daar geen
moedige man meer tegenover die stoer is doordat hij verantwoordelijkheid durft
te nemen, hard aan zijn toekomst werkt, voor principes staat, niet met zich laat
sollen, voor partner (man of vrouw) en kinderen zorgt, en opkomt voor de
zwakkeren in zijn gemeenschap.

Ook wordt weinig rekening meer gehouden met verschillen tussen de ontwikkeling
van jongens en meisjes (zie het proefschrift van Angela Crott over jongensgedrag
in opvoedingsliteratuur van 1882 tot 2005). Bij Dik Trom of Pietje Bell zou nu
adhd worden geconstateerd. Jongens hebben nu eenmaal meer geldingsdrang, zijn
avontuurlijker (vaak gefascineerd door wapens en vuur), hebben moeite met
stilzitten en leren, en zijn brutaal en baldadig.

In hun tumultueuze ontwikkeling moeten jongens goed worden begeleid door stevige
volwassenen die oprecht betrokken zijn, jongensdingen met ze doen (sporten,
hutten bouwen, vissen etc.) en tegen wie ze kunnen opkijken. Zonder dergelijke
conventionele mannelijke rolmodellen is het wachten op een manipulatieve
crimineel of verkeerde gelovige die kwetsbare straatjongens influistert dat ze
pas een echte man zijn als ze met (gewelddadige) criminaliteit veel geld
verdienen of als ze radicaliseren tot 'religieuze vrijheidsstrijder'
(extremist).

Willen wij een brug slaan tussen de straatcultuur van ontspoorde allochtone
stadsjeugd en de burgerlijke bedrijfscultuur van Pinto, dan moeten we ons de
vraag stellen: wie is er bang voor mannelijkheid? Momenteel zitten we
opgescheept met een generatie van watjes. Het ontbreekt hen niet alleen aan
'sociale' taalvaardigheid, maar vooral aan een arbeidsethos en het mannelijk
eergevoel van een (aanstormend) volwaardig geaccepteerd lid van de werkende
gemeenschap.

Veel allochtone stadskinderen uit de lagere sociale klasse hebben een negatief
zelfbeeld en een opgeblazen ego. Ze zoeken hun erkenning en veiligheid in
overlastgevende en criminele jeugdgroepen (waarin zij steeds vaker vechten met
vuurwapens dan met blote vuisten, zoals vroeger). Kunnen we het tij weer keren
en in het onderwijs, het jongerenwerk en de opvoeding ruimte geven aan
hernieuwde arbeidershelden die hen leren zich als man positief te ontwikkelen en
(het liefst met woorden) te vechten voor liefde, vrijheid en hun toekomst?

De Nederlandse hiphopscene loopt al op de politiek vooruit, getuige het
kersverse nummer Superhelden (van El Stylo en Buju) waarin rapper Salah Edin de
nieuwe jeugdheld portretteert als de gewone man: 'ondernemend en werkend'.

JAN DIRK DE JONG is criminoloog en werkzaam aan de Vrije Universiteit.

Op school en op straat is nauwelijks nog een trotse arbeider te vinden

LOAD-DATE: April 11, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              186 of 200 DOCUMENTS



                                 de Volkskrant

                             5 april 2012 donderdag

Zorgplan Roemer bevordert tweedeling

SECTION: Opinie en Debat; Blz. 29

LENGTH: 903 woorden


ZORGSTELSEL De staatsgezondheidszorg die de SP voor ogen staat, leidt tot
wachtlijsten, minder keuze en minder cliënttevredenheid.

De aanval op het Nederlandse zorgstelsel is geopend. Niet vanuit Europa, zoals
door sommigen werd gevreesd bij de introductie, in 2006, van een private
basisverzekering onder strikte publieke randvoorwaarden. Nee, internationaal
oogst het stelsel juist veel waardering, zoals blijkt uit de eerste plaats voor
Nederland in de Euro Health Consumer Index. En ook Nederlanders zelf zijn
tevreden: het vertrouwen in de gezondheidszorg is bijna nergens ter wereld zo
hoog, stelt de onlangs gepubliceerde Iris Global Health Survey.

Maar een deel van de Nederlandse politiek denkt daar anders over. SP-leider
Roemer blijft vaag over veel keuzen die de komende tijd gemaakt moeten worden,
maar verkondigde zondag in Buitenhof wel een expliciete mening over de zorg.

Het basisstelsel voor de curatieve zorg, waarbij verzekeraars dingen naar de
gunst van de verzekerden, moet plaatsmaken voor een budgetteringsysteem, waarbij
de Nederlandse staat het budget vaststelt en alle Nederlanders onder een
regionaal ziekenfonds komen te vallen. Hierdoor zijn in zijn ogen de kosten
beter in de hand te houden.

Omdat Nederland tot voor kort een dergelijk systeem kende, is na te gaan wat de
consequenties zijn van zijn keuze. Vóór de invoering van gereguleerde
concurrentie kenmerkte de Nederlandse gezondheidszorg zich door een beperkte
keuze voor patiënten, onvoldoende innovatie en lange wachttijden voor bepaalde
behandelingen. De doorgevoerde stelselherziening (op basis van een unaniem
SER-advies), dat brede steun kreeg vanuit de wereld van de gezondheidszorg,
maakte een einde aan deze ongewenste situatie.

Wij kunnen niet anders concluderen dan dat de door Roemer bepleite keuzen juist
de tweedeling in de zorg in de hand zullen werken. Door wachtlijsten, die
logischerwijs het gevolg zijn van de budgettering, zullen net als in de jaren
voor het nieuwe zorgstelsel vermogende Nederlanders naar het buitenland
uitwijken, terwijl 'de gewone Nederlander' op een wachtlijst staat.

In de retoriek van de SP is marktwerking de bron van alle kwaad. Ook hier moeten
we meningen en feiten van elkaar scheiden. Er is weliswaar keuzevrijheid tussen
verzekeraars, maar om solidariteit en toegankelijkheid te garanderen geldt voor
alle verzekeraars een acceptatieplicht voor de basisverzekering. Bovendien
hebben verzekerden de mogelijkheid om ongeacht hun gezondheidstoestand van
verzekeraar te wisselen. Ook is om op de markt voor zorgverzekeringen
prijsconcurrentie mogelijk te maken een vaste premie per persoon geïntroduceerd.

Een belangrijke randvoorwaarde is echter dat de invoering van een nominale
ziektekostenpremie niet mag leiden tot een onaanvaardbaar hoge belasting van
gezinnen. Tegelijk met het nieuwe zorgstelsel werd daarom een zorgtoeslag
geïntroduceerd, die verzekerden met een laag inkomen compenseert. Voorts betalen
kinderen tot 18 jaar geen premie.

De recente kostenstijgingen in de zorg hebben niets te maken met het nieuwe
systeem sinds 2006. Sterker nog, sinds 2008 is meer dan 600 miljoen euro per
jaar! bespaard op de inkoop van generieke geneesmiddelen. Iets wat de overheid
in twintig jaar aanbodbeheersing nooit voor elkaar heeft gekregen.

De belangrijkste kostenstijgingen doen zich voor bij de AWBZ, dat als
volksverzekering gekenmerkt wordt door overheidssturing en een opeisbaar recht
op zorg. Inderdaad, er zijn ook overschrijdingen in de ziekenhuiszorg.
Interessant is dat die volgens een recent CPB-onderzoek voornamelijk te wijten
zijn aan de verkeerde prikkels die uitgaan van het huidige maatschapmodel, dat
uniek is voor Nederland. Door specialisten niet vrij te vestigen zijn dus kosten
te besparen.

Ook dragen Nederlanders naar verhouding privaat zeer weinig bij aan zorgkosten.
Daarom lijken hogere eigen betalingen voor burgers op termijn onontkoombaar.
Maar de suggestie dat de kostenstijgingen komen door het winststreven in de zorg
mist iedere grond. Zorgverzekeraars zijn coöperaties en onderlinge
waarborgmaatschappijen, wat betekent dat een eventueel positief resultaat altijd
ten goede komt aan de eigen verzekerden. De uitvoeringskosten van het
Nederlandse systeem bedragen zo'n 3 procent van de totale premie en dalen nog
steeds juist door de onderlinge concurrentie tussen verzekeraars.

Zoals gezegd wordt het Nederlandse gezondheidszorgsysteem hoog gewaardeerd door
de Nederlandse burger. Uit een recente internationale studie van het
Commonwealth Fund blijkt dat van de zeven onderzochte landen Nederlanders het
meest tevreden zijn over de kwaliteit van de zorg, de betaalbaarheid en het
functioneren van het stelsel. Ook uit een internationale vergelijking van meer
dan dertig landen in 2010 bleek dat Nederland het beste scoort op
cliënttevredenheid, wachttijden en toegang tot basiszorg. Landen met een
budgetteringssysteem zoals het Verenigd Koninkrijk en Italië scoren aanzienlijk
slechter.

De staatsgezondheidszorg zoals de SP voor ogen staat zal Nederland terugwerpen
naar de vorige eeuw: wachtlijsten, gebrekkige innovatie en ondoorzichtige
kwaliteit, minder keuze en cliënttevredenheid. En tweedeling op de koop toe. Dat
is een prijs die we niet zouden moeten willen betalen.

RAYMOND GRADUS directeur Wetenschappelijk Instituut voor het CDA. PIETER
HASEKAMP directeur Zorgverzekeraars Nederland.

Kostenstijgingen in de zorg komen niet door het winststreven

LOAD-DATE: April 5, 2012

LANGUAGE: DUTCH; NEDERLANDS

GRAPHIC: Het Academisch Medisch Centrum (AMC) Amsterdam heeft een
'knuffelscanner' om kinderen voor een medisch onderzoek op hun gemak stellen.
Foto Frank van Beek / ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              187 of 200 DOCUMENTS



                                 de Volkskrant

                             4 april 2012 woensdag

AANGIFTES 2011 BINNEN BIJ JUSTITIE DE&emsp;SPELD

BYLINE: DE&emsp;SPELD

SECTION: V DIDU; Blz. 20

LENGTH: 344 woorden


Van onze verslaggevers

Diederik Smit en Steven van der Jagt

Amsterdam Veel mensen vinden het een rotklus en schuiven het voor zich uit. Maar
uiteindelijk moet het toch gebeuren: de justitiële aangifte. Parkeerboete of
roofmoord, vóór 1 april moeten we er aangifte van hebben gedaan bij Justitie.

Consultant Bert Steenwijk (43) uit Utrecht erkent dat hij dit jaar langer over
zijn aangifte heeft gedaan vanwege de complexiteit van zijn misdrijven. 'In
maart ben ik op straat overvallen en in elkaar geslagen. Verder heb ik drie keer
te hard gereden. Tel daarbij op dat ik niet getrouwd ben, maar een geregistreerd
partnerschap heb. Voor je het weet kom je dan in box 3 terecht.'

De overheidscampagne 'Aangifte: wel zo eerlijk' kan een succes genoemd worden.
Ruim 83% van de Nederlanders was dit jaar op tijd, mede dankzij de mogelijkheid
tot digitale aangifte. Justitie is nog wel in afwachting van de aangiftes van
veelplegers. Deze groep neemt relatief vaak een advocaat in de arm om de
justitiële administratie op orde te krijgen. NEC-hooligan Harry 'de Hakker'
Bijleveld ziet vaak door de bomen het bos niet meer. 'Mishandeling, vandalisme
en zwartwerken, welke van de drie is aftrekbaar? Gelukkig zoekt mijn advocaat
dat nu uit, je wilt hier geen gedoe mee.'

Sinds 2010 is de huidige regeling van kracht waarbij criminele organisaties per
kwartaal aangifte dienen te doen. Justine Wagenaar, woordvoerster van Justitie:
'De administratie stapelt zich snel op. Het mag niet zo zijn dat de gewone
burger de straf waar hij recht op heeft, misloopt.'

Dit jaar krijgt men voor het eerst te maken met het verhoogde tarief voor
misdaden tegen de menselijkheid. Deze vallen vanaf 2011 onder box 3. Volgens
staatssecretaris van Justitie Fred Teeven (VVD) past de maatregel binnen het
ontmoedigingsbeleid: 'Als het gaat om criminaliteit zijn er twee zaken waar
bijna iedereen last van heeft: overlast en mensenrechtenschendingen. Met name op
dit laatste punt was Nederland jarenlang een delictenparadijs. We proberen dat
nu te veranderen, met behulp van een financiële prikkel.'

LOAD-DATE: April 3, 2012

LANGUAGE: DUTCH; NEDERLANDS

GRAPHIC: Een veelpleger Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              188 of 200 DOCUMENTS



                                 de Volkskrant

                              2 april 2012 maandag

BYLINE: Bert Brussen Thomas von der Dunk

SECTION: Opinie en Debat; Blz. 25

LENGTH: 952 woorden


Voor levenslang toezicht op tbs-gestraften valt zeker wat te zeggen, vindt Bert
Brussen. Maar wie een feilloos systeem verwacht, bedriegt zichzelf, zegt Thomas
von der Dunk.

Nu Fred Teeven ongemeen hard uit de zak krijgt vanwege zijn recente ideetjes om
Nederland veiliger te krijgen, begint bij mij een vermoeden te rijzen. Het
vermoeden dat 'onze rechtsstaat' voor links en politiek correct Nederland net
zo'n onbespreekbaar heilig huisje is als 'de multiculturele samenleving'',
'Israël' of 'kunst en cultuur'.

Het is duidelijk dat deze zaken lang geleden al zijn voorzien van morele ankers
en reeds onwrikbaar vastliggen in het ideologische paradijs waarop al wordt
gewacht sinds, pak hem beet, 1968. 'Liever geen debat, het zou maar dingen
kunnen veranderen' en bovendien: zoiets maakt een einde aan de beschaving en zet
de poorten open voor barbaren.

Normaal gesproken kan ik er best inkomen dat de barbarij met Fred Teeven reeds
is binnengelaten, in elk geval binnen in het liberalisme, maar lang niet al zijn
voorstellen zijn zo verwerpelijk als de anonieme commentaarschrijvers van de NRC
doorgaans paniekerig doen voorkomen. Voor de bureaukamerjuristen in hun villa's
is het leuk schieten op Teeven, maar aan de andere kant van de fatsoenskloof
denkt men maar één ding: 'Onze rechtsstaat functioneert niet naar behoren.'

Daar zal Fred Teeven weinig aan kunnen veranderen. Het harder straffen van
bijna-meerderjarigen werkt alleen als er ook mensen worden opgepakt en gezien de
huidige pakkans voor elke misdaad die niet overeenkomt met het werpen van een
waxinelichtjeshouder naar de Gouden Koets zal dat niet zo'n vaart lopen.

Maar voor het levenslang in de gaten houden van tbs-gestraften, schuldig aan
ernstige gewelds- of zedendelicten, valt zeker wat te zeggen. Te vaak al werden
onschuldigen het slachtoffer van een ex-tbs'er of tbs'er op verlof. En hoewel de
kans slachtoffer te worden van een tbs'er op verlof nihil is, blijft elk
slachtoffer er één te veel. Zeker als de daad had kunnen worden voorkomen.
Bijvoorbeeld als de dader onder levenslang toezicht had gestaan.

Helaas wordt ook dit debat direct overschreeuwd door de bekende 'fatsoenlijke'
beschermheren van 'de rechtsstaat'. 'Teeven belooft te veel', 'wekt valse hoop'
en 'een echt veilige samenleving kan alleen bestaan in een totalitaire staat',
aldus de critici.

Met het benoemen van 'de totalitaire staat' weten we weer hoe laat het is. Wie
ook maar denkt aan aanpassingen van de huidige rechtsstaat is bezig onze
fatsoenlijke maatschappij over te leveren aan dictatoriale populisten die menig
mensenrecht zullen schenden. Of we niet geleerd hebben van de geschiedenis?

Het is kortom alsof je een PVV-Polenmeldpunt begint. Elke vorm van kritiek op de
bestaande orde, juist omdat we van het verleden hebben geleerd, wordt gesmoord
in het eigen morele gelijk. Alsof het ideologische paradijs al lang bestaat en
vredig is. Bert Brussen

Vrijheid en veiligheid vormen min of meer communicerende vaten. Vroeger was de
wereld inderdaad overzichtelijk: je had politieke partijen die vrijheid soms
belangrijker vonden dan veiligheid, en partijen die het omgekeerde vonden.

Dat kon overigens best van beleidsterrein tot beleidsterrein verschillen. Zo
hechten neoliberalen erg aan de vrijheid voor een enkele rijke zakenman om een
tijdje voor treinondernemer te spelen, en sociaal-democraten meer aan de
veiligheid van alle gewone burgers, die moeten kunnen rekenen op betrouwbaar
openbaar vervoer, waarvoor het dus beter is dat dat niet door de overheid in de
uitverkoop wordt gedaan.

Omgekeerd staat de veiligheid van particulier eigendom bij rechtse
grootgrondbezitters zo hoog aangeschreven dat zij op hun geprivatiseerde
landgoederen het liefst overal bordjes 'verboden toegang' zouden ophangen,
terwijl linkse natuurliefhebbers erg hechten aan de vrijheid om te wandelen waar
zij willen.

In deze overzichtelijkheid is met het nieuwe populisme de klad gekomen, en dat
zet de rechtsstaat onder druk. Daarin gelden, teneinde willekeur te voorkomen,
regels namelijk voor iedereen. De belofte van Fortuyn en Wilders behelst evenwel
absolute vrijheid en absolute veiligheid tegelijk: U moet natuurlijk alles mogen
en daarbij op geen enkele wijze dwarsgezeten kunnen worden door een betweterige
overheid, maar uw buurman moet tegelijk niets mogen wat u bedreigen kan en
daarbij nauwlettend door diezelfde overheid op de vingers worden gezien. Regels
zijn er niet voor u, maar alleen voor alle anderen die niet deugen, terwijl u
zelf altijd de vermoorde onschuld bent.

Het is de habitus van de borreltafelbezoeker die moeiteloos binnen één minuut
tegelijk kan klagen dat in dit land tegenwoordig alles maar mag en dat in dit
land tegenwoordig niets meer mag.

Een fraaie exponent van deze mentaliteit bood in 2002 de fortuynistische
minister Herman Heinsbroek. Die hekelde met overgave het algemene normverval,
maar was er openlijk trots op dat hij die agent die het gewaagd had hém als
snelheidsmaniak te bekeuren, toch maar even mooi had afgeblaft.

Ook bij de Wilderisten lopen en liepen zulke typen in groten getale in de buurt
van andermans brievenbussen en blaasapparatuur rond. Of neem de beruchte
cafébrand in het PVV-dorp Volendam: nu kreeg de burgemeester van de ouders de
schuld, omdat die de tent niet veiligheidshalve vooraf had gesloten. Maar als
hij dat wél had gedaan, had hij vast diezelfde woedende ouders op zijn dak gehad
omdat hij hun kinderen de vrijheid tot een leuk feestje had ontnomen.

Dus ja: iets beter toezicht op tbs'ers is vast wenselijk maar wie een feilloos
systeem belooft en verwacht, bedriegt zichzelf. Dat lukt zelfs niet in een
doorgebureaucratiseerde totalitaire staat, welke moeite Teeven morgen ook doet.

Thomas von der Dunk

LOAD-DATE: April 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              189 of 200 DOCUMENTS



                                 de Volkskrant

                             31 maart 2012 zaterdag

Ook CPB heeft geen idee hoe het zit

SECTION: Opinie en Debat; Blz. 31

LENGTH: 851 woorden


COMMENTAAR ECONOMEN Economische waarzeggers gijzelen het debat. Hun dikbetaalde
'expertise' zit tjokvol politieke keuzen.

'Wij zijn slecht in voorspellen.' Coen Teulings, de opperrekenmeester van het
Centraal Planbureau (CPB), geeft het tenminste gewoon toe. Dat kan van de meeste
economen niet worden gezegd. Ventileer een willekeurige mening, bel even met de
universiteit en ze leveren zo twee topeconomen die het roerend met je eens zijn.
De benodigde cijfers, tabellen en grafieken worden in een zucht tevoorschijn
getoverd.

Economen zijn het altijd over hetzelfde oneens. Bezuinigen en de begroting op
orde brengen? Of investeren en de economie stimuleren? Eigenlijk hebben ze geen
idee. De marktideologen dichten de markt een superieur economisch inzicht toe
terwijl de planners er zelf prat op gaan. Maar keer op keer blijkt dat zowel de
wetten van de markt als de plannen met de markt weinig met de werkelijkheid van
doen hebben.

In een wetenschap waar onzekerheid troef is, speelt de discussie zich het liefst
af in ideologische sferen. De marktideologen roepen iets over het zalvende
effect van marktwerking waarna de plannenmakers oreren over het gevaar van
'kapot bezuinigen'. Maar beiden doen hun uiterste best om de ideologische
dimensie van hun discussie te verhullen voor de leek. Daarom wordt het debat in
technische termen gevoerd, die een schijn van deskundigheid opwerpen. 'Het gaat
mij de pet te boven', denkt jan modaal als hem wordt uitgelegd waarom een
'conjunctureel fluctuerende curve' een 'versoepeling van het ontslagrecht' nodig
maakt, wat helaas voor een 'groot arbeidsreserve' zal zorgen. Het enige wat Jan
zeker weet is dat hij zijn baan kwijt raakt.

Het economisch Latijn wordt gebruikt om politieke keuzen te depolitiseren.
Vergelijk het met de priesters in de Middeleeuwen. De leek, die geen barst
begreep van de ingewikkelde Latijnse liturgie, werd geacht zich buiten de
discussies van de godgeleerden te houden. Hij moest zijn waffel houden en
geloven.

Dus als die ene van De Wereld Draait Door roept dat alles naar de knoppen gaat
terwijl de ander beweert dat het allemaal wel meevalt, zien we een zwartgallige
protestant en een jolige katholiek die kissebissen over de juiste weg naar het
hiernamaals. Als de hogepriester van werkgelegenheid Bernard Wientjes ons
verzekerd dat het '©©n voor twaalf is' en het ontslagrecht de prullenbak in
moet, dan mogen wij simpele zielen slechts amen roepen. En als de financioele
halfgod Jan Kees zegt dat we zoveel miljard moeten bezuinigen, rest ons de
verzuchting dat zijn alwetende wegen ondoorgrondelijk zijn.

Het politieke debat wordt gegijzeld door economische waarzeggers. Economie gaat
niet langer over hoe we samen de taart verdelen, maar is een technische zaak
voor zelfbenoemde deskundigen geworden. Hun dikbetaalde 'expertise' zit tjokvol
politieke keuzen die weinig met de wetenschap van doen hebben. De experts gaan
prat op wat de grootste econoom van de 20ste eeuw, John Maynard Keynes, 'onechte
nauwkeurigheid' noemde. Onze kampioenen in 'onechte nauwkeurigheid' zijn de
plannenmakers van Coen Teulings. De beste man geeft ruimhartig toe dat zij ook
maar wat aanrommelen, maar toch publiceert hij jaar in jaar uit cijfers die tot
achter de komma gaan. Het CPB deed 37 voorspellingen in de afgelopen dertig
jaar, waarvan drie correct. Een dobbelsteen heeft nog meer profetische gaven, al
is het wel weer koddig dat de marktideologen van dit kabinet een centraal
planbureau op de blauwe ogen geloven.

Daar hebben ze een uitgekookte reden voor: het kabinet gebruikt de cijfers van
het CPB om ideologische keuzen door te drukken. 'We moeten zoveel miljard
bezuinigen, want dat zegt het CPB', is het riedeltje waarmee de onderliggende
agenda (een kleinere overheid en verminkte verzorgingsstaat) zo snel mogelijk
moet worden gerealiseerd.

Burgers krijgen zo langzamerhand het gevoel dat ze worden beheerst door
onzichtbare krachten waarover ze bewust in het ongewisse worden gelaten. De
priesters van weleer dreigden met een gruwelijk hellevuur als de gelovigen niet
deden wat ze zeiden; de economen van nu dreigen met bankroet, werkloosheid en
recessie als we niet heel gauw naar ze luisteren. Het resultaat is
maatschappelijk onbehagen. Dat is geen populistische afkeer van alles wat naar
deskundigheid riekt, want voor deskundigheid is een wetenschappelijke consensus
nodig. Daar doen economen niet aan. Maar in plaats van dat deze onzekerheid hen
tot bescheidenheid noopt, wordt er politiek mee bedreven.

Ik wil niet beweren dat het ontslagrecht van alle economen net zo ver moet
worden opgerekt tot hun arbeidsreserve (lees: werkloosheid) is gemaximaliseerd.
Maar wat meer bescheidenheid is wel op zijn plaats. Ondertussen moet de leek
maar eens afstappen van zijn geloof in de moderne profeten. Het is tijd voor een
economische secularisering. Ik voorzie een hiernamaals waarin politieke
discussies weer door politici worden gevoerd. In het Nederlands, zodat iedereen
weet waar hij aan toe is. Als er dan pijnlijke keuzen moeten worden gemaakt,
zijn die stukken beter verteerbaar.

RUTGER BREGMAN is historicus en publicist.

LOAD-DATE: March 30, 2012

LANGUAGE: DUTCH; NEDERLANDS

GRAPHIC: Lange rijen werklozen staan op 1 juli 1936 op de Kloveniersburgwal in
Amsterdam in de rij voor een gratis rijwielplaatje. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              190 of 200 DOCUMENTS



                                 de Volkskrant

                             30 maart 2012 vrijdag

Niets dan loft Architectuur;
Reportage Nieuwbouwlofts in aantocht

BYLINE: Door Kirsten Hannema

SECTION: V Opening; Blz. 10

LENGTH: 2259 woorden


Ooit was een loft alleen bestemd voor geluksvogels en rijke burgers,
tegenwoordig kan ook Jan Modaal in een loft wonen. 'Nu de woningmarkt is
ingestort, is de consument aan zet.' Door Kirsten Hannema

Ruimte, ruimte en nog eens ruimte. Zodra ze de oude havenkantine in Amsterdam
zagen, waren ze verkocht. Suzanne de Goeij (39, chef-redactie bij een
modeglossy) had altijd al gezegd dat ze een huis wilde 'waarin je kan fietsen en
touwtje springen.' Haar partner Stefan Hooijer (37, ondernemer) viel vooral voor
de gigantisch hoge plafonds en de enorme ramen. Hun fantasie sloeg direct op hol
van al die ruimte. Er ontstonden wilde plannen voor een badkuip midden in de
kamer en een ontbijtbar-uitkijkplateau met uitzicht over het IJ.

Architect Marc Koehler werkte hun ideeën op papier uit. In de industriële ruimte
bouwde hij een aantal losse witte huisjes met daarin slaapkamers en de
'openklapbare' badkamer. Op de huisjes, onderling verbonden door loopbruggen,
plaatste hij de keuken, het kantoor en een logeerkamer. Fantasieën kregen vorm:
sinds kort woont het jonge stel in hun Amsterdamse, jaloersmakende droomloft.

Wonen in een loft, veel mensen dromen ervan. Het is het soort woning dat het
decor vormt van films en series als Sex and the City. Wie bladert er niet af en
toe door een architectuurboek of -tijdschrift en ziet zichzelf al zitten, met
een glas wijn op een designfauteuil in zo'n hip appartement?

Tot voor kort bleef het bij dromen. Loftbewoners, dat waren die paar
geluksvogels die in de jaren tachtig een pakhuis of leegstaand schoolgebouw
hadden gekraakt en er uiteindelijk door een deal met de gemeente konden blijven
wonen (zo werd de havenkantine in de jaren negentig voor het symbolische bedrag
van 1 gulden aan krakers verkocht). En verder hoogopgeleide tweeverdieners zoals
De Goeij en Hooijer die enkele tonnen hebben te besteden aan een woning.
'Gewone' mensen moesten het doen met een flatje, een maisonnette of een
rijtjeshuis.

Maar dat is aan het veranderen. De loft verovert Nederland. Niet alleen in zijn
'traditionele' vorm, in oude fabrieken en loodsen, maar ook als zelf in te
richten nieuwbouwcasco. Niet alleen in kosmopolitisch Amsterdam, maar ook in
Almere, Oss en Zwolle kun je dat groots en meeslepende New Yorkgevoel
tegenwoordig ervaren vanuit je woonkamer. En het zijn niet alleen de hogere
inkomens die kiezen voor een loft; ook Jan Modaal kan het zich tegenwoordig
permitteren. Een 'lofthome nieuwbouwwoning' van 124 m2 bouw je al voor 113
duizend euro (exclusief grond, installaties en afbouw). Een 'Live your loft'
startersappartement in Boxmeer is er vanaf 120 duizend euro voor 51 m2. En een
sociale huurloft in bijvoorbeeld het Hiphouse in Zwolle huur je voor 450 euro
per maand (exclusief huurtoeslag).

Instortende woningmarkt

'Nu de woningmarkt eindelijk is ingestort, is de consument aan zet', stelt
architect Marc Koehler. En de consument wil een loft, merkt hij.

Is het mode? Ja, dat ook. 'Het is weer eens wat anders dan de jarendertigstijl',
zegt Sander Van Veen, de ontwerper van de lofthome cataloguswoning. 'Nu is het
meer de industriële sfeer die mensen aanspreekt.'

Maar er is meer aan de hand. Koehler: 'Het is de overmaat van de loft die
aanspreekt. De bewegingsvrijheid om je woning vorm te geven zoals jij dat wilt.'
Zo bezien is de loft het tegenovergestelde van de functionalistische woningbouw
zoals we die sinds de jaren vijftig kennen. In de periode na de Tweede
Wereldoorlog draaide alles om efficiëntie en standaardisatie. De woningnood was
hoog; tussen 1945 en 1960 moesten anderhalf miljoen woningen uit de grond worden
gestampt. Kwantiteit was belangrijker dan kwaliteit. Het aantal vierkante meters
werd exact afgestemd op de functie van een ruimte, het aantal kamers op het
aantal bewoners.

Tijdens de wederopbouw was dat een begrijpelijke oplossing, vindt Koehler. 'Maar
we leven nu in een ander soort samenleving, in een belevingseconomie.' Wat hij
bedoelt te zeggen is dat wonen, net als autorijden, ook over emotie gaat. En aan
een standaard woning met drie kamertjes aan een donkere gang krijg je bepaald
niet dat Big Applegevoel.

'Corporaties en ontwikkelaars houden zich vooral bezig met de buitenkant', merkt
Oliver Thill van atelier Kempe Thill, dat het Hiphouse in Zwolle ontwierp. 'Het
geld zit in de gevel, het interieur is een sluitpost.' Terwijl je voor het geld
van een gemiddeld baksteen appartementenblok bouwt ook een gebouw met mooie open
ruimtes maakt, die baden in het licht, met een open keuken. Dat heeft het
Hip-house bewezen.

Wat ook een rol speelt bij de populariteit van de loft is het veranderde
woongedrag. We zijn de afgelopen vijftig jaar groter gaan wonen met minder
huisgenoten (4,5 personen in 1950; nu 2,2 per huis). In vergelijking met vijftig
jaar geleden hebben we meer vrije tijd. Die tijd brengen we, anders dan vroeger,
niet vooral op straat of in de kroeg door, maar thuis. En dan is er nog het
'nieuwe werken', wat zo veel wil zeggen als werken waar en wanneer dat het beste
uitkomt. De laatste jaren wordt er daarom in de kantorenbouw al volop
geëxperimenteerd met flexplekken. Maar omdat er meer thuis wordt gewerkt,
suggereert het ook een andere, flexibeler woonruimte. Waar je werk kunt
presenteren of een keer een klant kunt ontvangen.

Marc Koehler vindt dat woningen met standaard beukmaten, plafondhoogtes en
indelingen de mens beperken. 'Met wat extra breedte en een plafondhoogte van,
zeg vijf meter, gaat een wereld van mogelijkheden open. Dan heb je ineens ruimte
voor een kantoortje aan huis, zonder dat je klanten in je slaapkamer staan. Of
voor een pingpongtafel, een hoogslaper of een plek om yoga te doen.'

Brede interesse

In tijden van crisis klinkt het vreemd, een woning met overmaat kopen. Toch doet
de lofthome van architecten Blok Kats Van Veen het prima. Sinds 2009 hebben ze
er al twaalf verkocht. Sander van Veen: 'Het publiek is breder dan we hadden
gedacht; het varieert van grote gezinnen tot singles of senioren die hun laatste
huis willen bouwen.'

Marc Koehler heeft diezelfde ervaring. Hij werkt momenteel samen met vier andere
architecten aan een nieuwbouwproject in de Amsterdamse Houthavens. De Hoofden,
zoals het gebouw heet, wordt een modern 'pakhuis' met twaalf casco lofts, 18x6
meter in oppervlak en 5 meter hoog. Kosten: 220 duizend euro per woning.
Afbouwen met badkamer en keuken doe je vanaf 15 duizend; wie de loft verder
helemaal naar eigen smaak en leefstijl wil inrichten, gaat eerder richting een
ton. De architecten ontwerpen de gevels, entree en klimaatinstallaties. De
particuliere kopers puzzelen vervolgens, al dan niet met hulp van een architect,
hun loft in elkaar met vloeren, wanden, keuken en badkamer. Koehler: 'Vergelijk
het met een smartphone: wij ontwerpen het geoptimaliseerde mainframe, de
bewoners kiezen vervolgens hun eigen apps. Je hebt mensen die het helemaal van
voor tot achter open houden. Anderen gaan aan de slag met allemaal splitlevels.
Er is zelfs iemand die denkt aan een soort boomhut.'

De winst voor de koper zit in het feit dat je door zelf af te (laten) bouwen
veel geld kunt besparen. Een tweede voordeel is dat je niet in een keer de hele
investering hoeft op te hoesten; je kunt ook sparen om later verder te timmeren
aan je interieur. Bovendien zijn extra kubieke meters goedkoper dan extra
vierkante meters gebouwd vloeroppervlak. En dan heb je uiteindelijk een woning
die precies op maat voor jou is gemaakt.

De Hoofden lijkt een succes te worden: er zijn zoveel geïnteresseerden dat er
waarschijnlijk nog eenzelfde blok zal worden gebouwd. Dat ligt niet alleen aan
de woningen zelf, de locatie en de voor Amsterdamse begrippen lage prijs, maar
ook aan de opzet van het project. Anders dan bij het particulier
opdrachtgeverschap, zoals vooral bekend is uit Almere en IJburg, koop je hier
geen stuk grond, maar een kavel 'lucht' binnen een bouwkundig kader. Kopers
hebben de zekerheid dat hun huis wind- en waterdicht is en het financiële risico
is veel beperkter als het gaat om alleen de inbouw. Zo wordt zelf bouwen voor
een veel grotere groep mensen interessant.

Voor de gemeente zit er ook een voordeel aan deze vorm van woningbouw. In de
eerste plaats omdat het (collectief) particulier opdrachtgeverschap een van de
weinige sectoren is waar sinds de crisis nog kansen liggen sinds de
grootschalige woning- en kantorenbouw tot stilstand is gekomen. Maar ook omdat
lofts creatieve en ondernemende types aantrekken die een enigszins verwaarloosde
plek een impuls kunnen geven. Dat is wat De Hoofden dan ook voor het te
herontwikkelen Houthavengebied moet gaan doen.

Eenzelfde strategie wordt nu losgelaten op de Bijlmermeer. In de te renoveren
flat Kleiburg kunnen particulieren casco-eenheden kopen (horizontaal en/of
verticaal geschakeld) om deze zelf om te toveren in spannende woningen. Wie weet
worden zulke flats uiteindelijk wel net zo populair als de onder kopers zo
geliefde fabriekspanden.

Meerd dan een hype?

Gaat de loft de hype overleven? Sander Van Veen denkt van wel. 'Het mooie van de
lofthome is dat het staalskelet het enige dragende element is; de binnenwanden
kunnen allemaal eruit. Je kunt de woning later weer compleet veranderen zonder
te slopen.'

'Duurzaam dus', concludeert Marc Koehler. Nieuwe bewoner, nieuwe kansen. Maar
ook voor de zittende bewoners is de loft een toekomstbestendig model. 'Als een
gezin een kindje erbij krijgt, of je moeder komt in huis wonen, timmer je gewoon
een kamertje erbij. Zijn de kinderen uit huis, dan haal je weer wat wandjes
weg.'

Als je 's avonds voor de havenkantine in Amsterdam staat waar Suzanne de Goeij
en Stefan Hooijer met hun dochter Nova wonen, en door de enorme ramen heen
kijkt, zie je wat deze manier van bouwen voor kleurrijk beeld voor de stad
oplevert. Een keur aan verschillende woonruimten, elk met zijn eigen
binnenwereld.

Lofts, voor ieder wat wils

1 Boerenloft (vorige pagina)

Een oude boerderij in Geldermalsen die al eerder was uitgebouwd werd door Maxwan
getransformeerd tot een open leefruimte waar ook wijnproeverijen kunnen worden
georganiseerd. Een grote snede in het dak brengt licht tot diep in de ruimte. De
strakke vormen van de trap, keuken en boekenkasten zijn als contrast met
noestige balken ontworpen.

Verbouwing boerderij Geldermalsen (2007)

Architect: Maxwan architecten

Foto: Filip Dujardin

2 Nieuwbouwloft

Lofthome is een moderne 'woonschuur' die als casco wordt geleverd en vervolgens
naar wens kan worden ingericht. Basis voor de woning zijn de (zichtbare) stalen
spanten, betonnen vloer en geïsoleerde gevelpanelen. De bekleding van gevels en
dak zijn door de opdrachtgever te bepalen.

Architect: Blok Kats Van Veen

lofthome.nl

3 Klusloft

Behalve de bakstenen gevels was niets de moeite van het bewaren waard in deze
kluswoning in Rotterdam. Zelfs alle vloerbalken werden eruit gesloopt. De
ontstane open ruimte is intact gelaten door het interieur vloeren, trappen,
toiletten, douche, keuken en bureau - als één megameubel erin te plaatsen.

Zwarte Parel, Rotterdam (2010)

Architect: Studiorolf.fr i.s.m. Zecc architecten

Foto: Zecc

4 Sociale huurloft

Waarom zouden mensen met een kleine portemonnee niet mogen genieten van een open
keuken en veel glas? Atelier Kempe Thill ontwierp in Zwolle voor studenten het
Hiphouse met compacte, betaalbare lofts. Een kleine revolutie op het gebied van
sociale woningbouw.

Hiphouse, Zwolle (2009)

Architect: Atelier Kempe Thill

Foto: Ulrich Schwarz, Berlijn

5 Stadsloft

Op het KNSM-eiland in Amsterdam verbouwde Marc Koehler een gedeelte van een
voormalige scheepswerfkantine tot woonruimte. Het idee: een huis als een stad.
De slaap- en badkamers zijn 'huisjes' met daartussen 'straten' en 'pleinen' en
'dakterrassen' die op verschillende manieren kunnen worden gebruikt. Blikvanger
is de gashaard met een zeven meter hoge schoorsteen.

Loft in voormalige havenkantine (2011)

Architect: Marc Koehler http://mkhome.nl

Foto Peter Lipton

6 Stadsloft

Loft in voormalige ambulancegarage. Doepel Strijkers architecten verbouwde een
voormalige ambulancegarage in Rotterdam centrum tot een stedelijke loft. Hart
van het huis is de laaggesitueerde woonkeuken, waarboven de slaapkamers zijn
gebouwd in een 'lichtdoos' van polycarbonaat met geïntegreerde verlichting.

Parksite (2010)

Architect: Doepel Strijkers

Foto: Maarten Laupman

Hoe de lofts zijn veranderd Het begrip loft (oorspronkelijke betekenis: dak- of
zolderverdieping) ontstond in de jaren zeventig in New York. In de wijk SoHo,
een voormalig industriegebied, trokken kunstenaars, op zoek naar ruime en
goedkope atelierruimte, in leegstaande bakstenen panden. Het bewonen van deze
bedrijfshallen was in eerste instantie illegaal, maar bleek oncontroleerbaar.
Met de groeiende groep creatieve bewoners kwamen er galeries, bars en
restaurants en na een jaar of wat was de wedergeboorte van SoHo een feit.De
trend om fabrieksgebouwen tot woningen te verbouwen verspreidde zich vervolgens
in de jaren tachtig over heel Amerika, en vond later ook in Europa navolging.
Nog steeds is wonen in industrieel erfgoed zeer populair; zo populair dat nu ook
de nieuwbouwloft in opmars is. In dat geval wordt met loft een open, vrij
indeelbare ruimte bedoeld. Rechts: Loft in de jaren zeventig in SoHo, New York.
Foto Getty Images

Kerkloft Zoekt u iets exclusiefs op loftgebied, en beschikt u over goed gevulde
portemonnee? Misschien is dan de woonkerk XL in Utrecht wel iets voor u. De
voormalige St. Jakobuskerk uit 1870, in 2009 getransformeerd tot woonhuis, biedt
met 475 m2 groot en een hoogte van 14 meter alle ruimte voor creatief gebruik.
Vraagprijs: EUR 1.695.000,00,- http://woonkerkxl.nl Foto Frans Hanswij

LOAD-DATE: March 29, 2012

LANGUAGE: DUTCH; NEDERLANDS

GRAPHIC: Een oude boerderij in Geldermalsen is door Maxwan architecten
getransformeerd tot een open leefruimte met een strakke vormgeving en noestige
balken. Foto Filip Dujardin

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              191 of 200 DOCUMENTS



                                 de Volkskrant

                             28 maart 2012 woensdag

GEACHTE REDactie

BYLINE: R.van der Molen , Heemskerk Babette Klecker dr. Nabil Abuznaid , Hoofd
Algemene Palestijnse Delegatie in Den Haag

SECTION: Opinie en Debat; Blz. 31

LENGTH: 881 woorden


Spaar de onderkant

Na drie weken heeft Robert Giebels eindelijk zijn stapels bezuinigingsmiljarden
op hoogte. Daar zullen Rutte c.s. blij mee zijn, want bijna alles gaat ten koste
van Jan Modaal. De btw-verhoging, de zorgkosten die dit jaar al omhoog gingen
met een hoger eigen risico plus hogere zorgpremies plus hogere inhouding op het
inkomen van 4,8 naar 5 procent minder kinderbijslag, kortere
werkloosheidsuitkering, et cetera. 'Nu is de burger aan de beurt', schrijft hij.

Dat hoef je aan werkgeversvoorzitter Wientjes geen tweemaal te zeggen, die wil
meteen draconische maatregelen. Op kosten van de werknemers natuurlijk. En ja
hoor: loonstop, soepeler ontslagrecht en geloof maar niet dat je dan een gouden
handdruk meekrijgt.

Bij Giebels blijven de ondernemers nadrukkelijk buiten beeld. Bij aanvang van de
artikelenreeks noteert hij wel dat een verhoging van de vennootschapsbelasting,
nu 25 procent, 'slechts 650 miljoen per procentpunt oplevert', maar komt daar
niet meer op terug. Volgens Bartjens levert een verhoging van 25 naar 30 procent
al 3,3 miljard euro op. Wees niet bang voor vlucht naar het buitenland, want in
Duitsland is dat gemiddeld 29,5 procent en in Frankrijk 33 procent.

Waarom blijft de dividendbelasting, 15 procent en maximaal 25 procent, buiten
schot? Een verhoging naar 30 procent levert ruim 500 miljoen op. In de hele
serie komt ook een bonusbelasting niet voor. Als die begint met 60 procent en
progressief opklimt bij bedragen boven 1 miljoen zal dat bovendien het
ergerlijke graaien in de kas afstraffen.

Wees eens creatief en laat de onderkant van de maatschappij niet bloeden voor de
crisis die zij niet veroorzaakt heeft.

R.van der Molen, Heemskerk

Bill Gates

Met alle waardering voor wat superfilantroop Bill Gates voor Afrika doet, maar
bij 48 miljard vermogen hoeft hij de broekriem niet aan te halen wanneer hij 3
miljard per jaar geeft aan Afrika (Voorpagina, 24 maart). Zijn kritiek, of zelfs
manipulatie, dat Nederland zijn reputatie in de wereld verliest wanneer het in
tijden waar van elke burger offers gevraagd worden iets minder kan geven, is
absoluut misplaatst.

Hij vergeet dat het hier om belastinggeld van elke burger gaat, en niet om
vermogenden zoals hijzelf. Ik nodig Bill Gates uit eens een kijkje bij ons te
nemen en dat te vergelijken met zijn eigen situatie. Ook kan hij als Afrika hem
zo aan het hart gaat in plaats van 3 miljard 4 miljard geven. Al met al vond ik
het artikel in het kader van armoedebestrijding nonsens die nergens toe leidt.

Babette Klecker

Investeer in vrede

Ik wil reageren op de brief van de ambassadeur van Israël (O&D, 16 maart),
waarin hij de angsten van de Israëlische burgers kenbaar maakt. Ik zie het als
mijn plicht om de Palestijnse kant van het verhaal te belichten.

Als de ambassadeur zich verplaatst in de positie van Palestijnen, dan zou hij
kunnen begrijpen dat zij gestraft worden voor misdaden die zij niet hebben
gepleegd. Terwijl Palestijnen lijden onder 's werelds langste bezetting (die nu
45 jaar duurt) blijven sommigen optimistischer dan anderen. Als een ware
optimist ondervind ik zelf moeilijke momenten wanneer ik word geconfronteerd met
de langdurige bezetting en militaire vernedering van de bezettingsmacht. Toch
blijf ik als Palestijn hopen op vrede.

De ambassadeur beschrijft in zijn brief de voortdurende raketaanvallen waar zijn
land sinds de terugtrekking uit de Gazastrook in 2006 onder te lijden heeft.
Wanneer gekeken wordt naar de recente (militaire én humanitaire) ontwikkelingen
in Gaza, moeten we zien welke omstandigheden hiertoe hebben geleid.

De voortdurende Israëlische belegering van Gaza heeft geleid tot een humanitaire
crisis in een van de dichtstbevolkte gebieden ter wereld. Volgens de Verenigde
Naties leeft bijna 40 procent van de bevolking van Gaza in armoede en is 26
procent van de beroepsbevolking werkloos. De bezettingsmacht heeft een totale
controle over de grenzen van Gaza op het land, de kust en zelfs in het
luchtruim. Bovendien zijn mensen opgesloten terwijl zij beroofd zijn van hun
onvervreemdbaar recht: de vrijheid van beweging. De recente doelgerichte moord
op twee activisten van de Comités van Volksverzet waardoor het geweld oplaaide,
heeft het leven gekost aan tenminste 26 Palestijnen, onder wie een kind van 12.

De ambassadeur omschrijft in zijn artikel de angst van kinderen die in
Zuid-Israël worden geteisterd door raketten en hierdoor niet naar school kunnen.
Niemand begrijpt beter wat de angst van Israëlische kinderen is dan wij
Palestijnen. Waarom? Omdat Palestijnen altijd onder vuur liggen, of het nu gaat
om moord, confiscatie van land, geweld door kolonisten, bulldozers, ontwortelde
olijfbomen of de vernederingen bij de checkpoints.

Als de ambassadeur het lijden van de ander niet ziet en erkent en als we alleen
onszelf zien, blijft een vreedzame oplossing ver weg.

Wij leven in een zeer gecompliceerd conflict en geen van ons kan iets veranderen
aan het verleden. Toch zijn wij degenen die het verschil moeten maken voor de
toekomst. Ik erken het belang van Israël om te leven binnen veilige grenzen.
Maar men dient een keuze te maken tussen bezetting of vrede. Ik dring er op aan
om te investeren in vrede in plaats van militaire macht. De keuze is aan u.

dr. Nabil Abuznaid, Hoofd Algemene Palestijnse Delegatie in Den Haag

LOAD-DATE: March 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              192 of 200 DOCUMENTS



                                 de Volkskrant

                             26 maart 2012 maandag

'Accijnsverhoging is hét middel om drankmisbruik jeugd aan te pakken';
Interview Wim van Dalen, directeur STAP

BYLINE: Van onze verslaggever Toine Heijmans

SECTION: Binnenland; Blz. 8

LENGTH: 504 woorden


De Nederlandse koopmansgeest wint het van de zorg voor de jeugd, vindt socioloog
Van Dalen.

Van onze verslaggever

Toine Heijmans

Amsterdam 37 jaar lang al, 'sinds 1975', staat Wim van Dalen op de barricaden
tegen alcoholmisbruik door jongeren en hij zal niet rusten voordat er eindelijk
eens werk wordt gemaakt van een stevige accijnsverhoging. We weten al jaren dat
het werkt, zegt hij, maar de lobby van de alcoholproducenten en -verkopers
blijkt vaak te sterk.

'De feiten liggen potverdorie op tafel maar in de Tweede Kamer praten ze gewoon
de branche na. Partijen als de VVD zijn zó doordrenkt met de visie van de
middenstand, die denken volledig vanuit de economie. Als er alcoholproblemen met
de jeugd zijn roepen ze: het zijn de ouders die er wat aan moeten doen. Dat is
zó goedkoop. Ouders spelen een rol in de oplossing, maar zijn niet het probleem.
Het probleem is de branche, en dan vooral de supermarkten die met bierprijzen
stunten om klanten de winkel binnen te krijgen.'

Steeds meer meisjes en jongens zuipen zich in coma, stond zaterdag in de
Volkskrant. Consument en Veiligheid heeft het over een 'explosieve' toename: een
verdubbeling van het aantal meisjes dat in het ziekenhuis belandt, en een
stijging van 66 procent bij de jongens. 'Iedereen in het veld weet wat eraan
gedaan moet worden', zegt Van Dalen. 'Hogere accijns, een minimumprijs zoals nu
in Engeland is afgesproken, en de alcoholgrens naar 18 jaar. Maar zodra je
erover begint, zegt de branche dat je daarmee de gewone drinker benadeelt. Dat
is onzin. Maar alcohol is nu eenmaal emotie en dat weten ze.'

Wim van Dalen is socioloog en heeft een lange carrière in de verslavingszorg
achter de rug. Nu is hij directeur van STAP, het Nederlands Instituut voor
Alcoholbeleid. Hij maakte mee hoe diverse kabinetten de accijns verhoogden op
sterke drank (2003, 10 procent minder verkoop), wijn (2008, met 7,1 cent per
fles) en bier (2009, met 2,3 cent per pijpje ), 'maar die maatregelen zijn vrij
snel weer teruggeschroefd, of er is geen vervolg aan gegeven. De emotie die met
de discussie gepaard gaat, maakt de overheid angstig écht iets te doen. Elke
keer als ik over accijns begin, krijg ik hatemails: jullie subsidieslurpers
willen de gewone man zijn biertje afnemen.

'De branche speelt dat goed uit. Ze komt ook met argumenten als: dan gaan de
mensen in Duitsland bier kopen, er komen illegale biertransporten. Maar het gaat
natuurlijk gewoon om geld. De Nederlandse koopmansgeest wint het van de zorg
voor de jeugd zo mag je dat wel zeggen.'

En in Scandinavië dan, waar alcohol een godsvermogen kost, en waar dronkenschap
desondanks een onuitroeibaar probleem blijft?

'Dat is ook weer angst en emotie. In Noorwegen en Zweden wordt illegaal
gestookt, zeggen ze dan, maar dat gaat slechts over een hele kleine groep. Uit
vooral Amerikaans onderzoek blijkt dat accijnsverhoging hét middel is om
alcoholmisbruik aan te pakken; daar kun je per staat de accijnsdruk vergelijken.
Het werkt. Dat niemand maalt om een iets duurder biertje, is feitelijk onwaar.'

LOAD-DATE: March 25, 2012

LANGUAGE: DUTCH; NEDERLANDS

GRAPHIC: Wim van Dalen: 'Elke keer als ik over accijns begin, krijg ik
hatemails.'

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              193 of 200 DOCUMENTS



                                 de Volkskrant

                             24 maart 2012 zaterdag

Spies wil hogere boete voor niet inleveren jaarverslag

BYLINE: Van onze verslaggever Joost de Vries

SECTION: Ten Eerste; Blz. 8

LENGTH: 274 woorden


Van onze verslaggever

Joost de Vries

DEN HAAG Politieke partijen die hun financieel jaarverslag niet inleveren,
riskeren een boete van 100 duizend euro, in plaats van de 25 duizend euro die
eerder was voorgesteld.

Dat schrijft minister Liesbeth Spies van Binnenlandse Zaken aan de Tweede Kamer.
In het jaarverslag moeten partijen de gegevens vermelden van particuliere
donateurs die meer dan 4500 euro schenken. Een week geleden verkondigde Hero
Brinkman, toen nog PVV-Kamerlid, dat de PVV de boete voor lief zou nemen.

Brinkman zei in het debat over het wetsvoorstel dat hij alles in het werk zou
stellen om de anonimiteit van 'Henk en Ingrid' te garanderen. 'De boete is 25
duizend euro, maar daarmee is dat verslag er nog steeds niet. Ik heb even een
telefoontje gepleegd en we hebben al een sponsor gevonden. Geen probleem dus.'

In reactie op Brinkman vroeg de Kamer uitleg van de minister. Nu heeft zij het
voorstel aangescherpt met de mogelijkheid tot het opleggen van meerdere boetes,
oplopend tot 100 duizend euro. Als het jaarverslag niet wordt ingeleverd, kost
dat bijvoorbeeld 25 duizend euro. Wordt het wel ingeleverd, maar ontbreken de
gegevens van donateurs, dan kost dat ook 25 duizend euro.

Ook wijst Spies de Kamer op de toezichthouders. Zij zijn bevoegd woningen te
betreden en zakelijke gegevens in te zien, 'zo nodig met hulp van de sterke
arm'. De minister heeft geen principiële bezwaren tegen grote giften uit het
buitenland, zolang partijen de gegevens van donateurs openbaar maken. Brinkman
was vrijdag niet bereikbaar. Een persvoorlichter van de PVV kon nog niet zeggen
welk fractielid de woordvoering van Brinkman overneemt.

LOAD-DATE: March 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              194 of 200 DOCUMENTS



                                 de Volkskrant

                             24 maart 2012 zaterdag

Het kwaad: dat zijn de anderen

BYLINE: Robin te Slaa

SECTION: Boeken; Blz. 3

LENGTH: 840 woorden


Het gewone volk en de PVV als zijn enige pleitbezorger zijn daarbij het
slachtoffer van de linkse media en het politieke establishment. Om uit Wilders'
eigen vocabulaire te putten: zijn rancuneuze boodschap heeft ook een hoog
huilie-huilie-gehalte.

Het eigenlijke onderwerp van Schaaps boek is echter omvangrijker en dieper dan
Wilders en diens plompe twitter-retoriek. Het is een filosofische beschouwing
over de rol van rancune in de geschiedenis. Zoals bekend is ressentiment van
alle tijden. De God Israëls in het Oude Testament geschapen naar zijn menselijke
evenbeeld was reeds een toornige oude baas, vervuld van rancune en wraakzucht.
Schaap concentreert zich in zijn beschouwing op de infectueuze werking van
ressentiment in de moderne tijd vanaf de Franse Revolutie en de Romantiek. Hij
betoogt dat de christelijke leer die aan het begin van de door Schaap
geanalyseerde periode nog dominant was het kwaad in de mens zelf legt. Het kwaad
is een uitvloeisel van onze zondige aard en derhalve eigen aan een ieder van
ons. Volgens Schaap ligt in deze duiding van de menselijke zondigheid een
matigend effect besloten en gebiedt de christelijke zedelijkheid evenzeer
matiging.

Met de Franse Revolutie en de Romantiek wordt het verlangen naar verlossing van
het kwaad echter geseculariseerd en krijgt het bovendien een activistische
invulling. Het kwaad ligt nu niet meer in de individuele mens zelf besloten,
maar wordt veroorzaakt door een wereld die fundamenteel niet deugt. Het zijn
anderen die hiervoor verantwoordelijk worden gehouden. De Jacobijnse terreur
tijdens de Franse Revolutie toont aan tot welke gewelddadige excessen dit
ressentiment kan leiden.

Met de opkomst van utopische verlossingsideologieën als het communisme en het
fascisme kreeg de rancune een duizelingwekkende impuls. Het utopische ideaal (de
klassenloze maatschappij van het marxisme of de klassenoverstijgende, raciale
volksgemeenschap van het fascisme) en het kwaad waren immers twee kanten van
dezelfde ideologische medaille. Het kwaad werd vertegenwoordigd door iedereen
(raciaal ongewenste volkeren, vijandige klassen, politieke tegenstanders) die de
ideale toekomstmaatschappij en daarmee het geluk van de eigen groep in de weg
stond.

Met het verdwijnen van de revolutionaire ideologieën als het fascisme en het
communisme verdampte de ideologische aard van het modernisme. Overgebleven zijn
diverse postideologische varianten die evenwel een belangrijke overeenkomst
hebben. Wat voorheen in een tijdsperspectief werd geplaatst misère in de
tegenwoordige tijd en een beter leven in de toekomst wordt nu 'een
tegelijkertijd', aldus Schaap. De modernistische Nederlander vindt zichzelf
gelukkig, maar ventileert daarnaast voortdurend een verontwaardigde onvrede. De
rancune is als onderstroom permanent in het hedendaagse gepolitiseerde domein
aanwezig. De PVV is daarvan de voornaamste exponent en exploitant.

Als antidotum tegen het infectueuze ressentiment in onze maatschappij prijst
Schaap Nietzsches leer van de wil tot macht aan. Bij deze 'wils-sterke' gaat het
om 'een uitgedaagde zelfoverwinning' en het realiseren van zelfgestelde doelen.
Rancune daarentegen is geworteld in 'wils-zwakte': het is de ander die
verantwoordelijk is voor het eigen onbehagen. Saillant is dat Schaap nergens
vermeldt dat Nietzsche het christendom als ressentimentsleer bij uitstek
beschouwde. Zijn weergave van het gedachtengoed van deze antiliberale denker is
ook in andere opzichten te eenzijdig. Nietzsches lyrische verheerlijking van
oorlog en het instinct, alsmede zijn ongebreidelde fantasieën over het kweken
van een nieuwe heerserskaste en 'de meedogenloze vernietiging van alle dégénérés
en parasieten', worden door Schaap niet aangeroerd.

Bij de filosofische analyse van Schaap kunnen nog enkele andere kanttekeningen
worden geplaatst. Zo worden enerzijds het christendom en anderzijds de
Verlichting en Romantiek te veel als gesloten entiteiten en elkaars antipoden
gepresenteerd. Het niet raadplegen van standaardwerken, zoals Kershaws
Hitler-biografie en Griffins baanbrekende studie over fascisme en modernisme, is
een belangrijke omissie. Temeer daar Schaap herhaaldelijk citeert uit het boek
Gesprekken met Hitler van Hermann Rauschning om aan te tonen dat de nazileider
aan 'wils-zwakte' leed. De Zwitserse historicus Th. Schieder ontmaskerde
Rauschning bijna drie decennia geleden al als een leugenaar met een buitengewoon
fantasierijke duim. Rauschnings verzonnen getuigenissen zijn als historische
bron bijgevolg waardeloos.

Ondanks deze kanttekeningen verdient het aanbeveling de filosofische
verhandeling van Schaap te lezen. Niet zozeer omdat de auteur gelijk heeft, maar
omdat zijn boek tot nadenken stemt: relativering en zelfmatiging als
alternatieven voor het Pavlov-achtige razen en tieren tegen alles wat
onmiddellijk onze woede opwekt.

HHHii

Sybe Schaap: Het rancuneuze gif De opmars van het onbehagen.

Damon; 282 pagina's; EUR 19,90.

ISBN 978 94 6036 047 3.

Ô vervolg van pagina 1

De Nederlander is gelukkig, maar ook voortdurend verontwaardigd

LOAD-DATE: March 23, 2012

LANGUAGE: DUTCH; NEDERLANDS

GRAPHIC: De rancune is volgens Schaap als onderstroom permanent in het politieke
domein aanwezig en de PVV is daarvan de voornaamste exploitant. Foto Rick
Nederstigt / ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              195 of 200 DOCUMENTS



                                 de Volkskrant

                            22 maart 2012 donderdag

Media Interview Uitgever Yves Gijrath

SECTION: V Media; Blz. 22

LENGTH: 400 woorden


Het tijdschrift Miljonair heet voortaan LXRY. Sinds de crisis is, heeft
'miljonair' een te negatieve lading, vindt uitgever Yves Gijrath.

Is openlijk miljonair zijn 'uit'?

'Ik weet niet of het uit is, maar aan die naamsverandering zit een lang verhaal
vast. De naam Miljonair heeft ons geen windeieren gelegd, het heeft onder andere
geleid tot de oprichting van de Miljonair Fair. Maar sinds de crisis, de
schandalen bij de banken, de bonussen, heeft het woord een negatieve bijklank.
Dat is onhandig, want we leven in een beeldvormingsmaatschappij. Soms voel ik me
een soort minister van de miljonairs en dat is niet prettig in deze tijd. Het
woord luxe is toegankelijker.'

Lopen de lezers weg?

'Nee, het aantal lezers is stabiel. Maar de advertentie-inkomsten dalen. Voor
het eerste nummer van LXRY zijn ze al tientallen procenten hoger dan voor de
laatste nummers van Miljonair.'

Weglopende adverteerders, dus minder geld. Gaf dat de doorslag?

'Nee, het doorslaggevende argument was de nieuwe koers die ik met LXRY wil
inzetten. De luxe-industrie is de afgelopen jaren sterk gedemocratiseerd. Een
Louis Vuitton-tas was nog niet zo lang geleden iets onbereikbaars, nu is het
voor veel mensen bereikbaar geworden. Luxe is een vakgebied, en ik durf te
zeggen dat ik expert ben in dat vakgebied. Zelf houd ik erg van de achterkant
van luxe, van een verhaal over een wijnboer die z'n best doet een mooi product
te maken, bijvoorbeeld.'

LXRY wordt dus meer dan Miljonair een blad voor het 'gewone volk?'

'Ik denk absoluut niet in dat soort termen. LXRY gaat over luxe en dat betekent
voor iedereen iets anders. Wij hebben in een enquête aan 48 mensen gevraagd wat
luxe voor hen inhoudt, we krijgen 48 verschillende antwoorden, van gezondheid
tot duiken, maar ook horloges en mooie auto's. Ik wil dat LXRY over meer gaat
dan alleen een prijskaartje . Het allerduurste is geen synoniem voor het
allerbeste.'

Hebt u deze inzichten ontwikkeld tijdens de crisis?

'Ja, absoluut. LXRY gaat niet alleen over materiële luxe, het gaat over de
beleving. En als het wel over materiële luxe gaat, schaam ik me niet om
positieve verhalen te vertellen, want die zijn er ook genoeg. Bedrijven als
Porsche, BMW en Christie's draaien recordomzetten.

Sterre Lindhout

'Soms voel ik me een soort minister van de miljonairs en dat is niet prettig in
deze tijd', aldus Miljonair-uitgever Yves Gijrath, die zijn blad nu LXRY heeft
gedoopt.

LOAD-DATE: March 21, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              196 of 200 DOCUMENTS



                                 de Volkskrant

                             21 maart 2012 woensdag

Graf

SECTION: V Opening; Blz. 2

LENGTH: 548 woorden


e straten rond het Amsterdamse Hoofddorpplein vormden nog niet zo lang geleden
zo'n buurt waar je niet wou wonen omdat het er altijd regende. Ook de
architectuur werkt niet mee: het zijn van die Amsterdamse School-jaren
dertig-huizen, indertijd verzonnen door frisse architecten die stellig de beste
bedoelingen hadden, maar je moet er wel tegen kunnen. Het geheel placht in mijn
jeugd een sfeer te ademen van vreugdeloze, nette armoede en besmuikt
kleinburgerdom.

Maar ook hier heeft de gentrificatie inmiddels toegeslagen, zo bleek toen ik
aarzelend de tram uitstapte. Niks armoede: overal beschaafd-blonde moeders
achter design-kinderwagens, dure speelgoedzaken (houten loopfietsjes, popjes van
eco-katoen) en kookwinkels met etalages vol peperdure KitchenAid-keukenmachines
en Creuset-braadpannen. 'Storm en Ziggy zijn gek' stond met krijt in
kinderhandschrift op de stoep geschreven. Ook de huizenprijzen in de vitrine van
de makelaar bevestigden: hier heeft Jan met de pet plaatsgemaakt voor hoopvolle,
tweeverdienende sushi-eters.

Na enig drentelen belandde ik op een kleine begraafplaats vol stokoude, met
klimop overwoekerde zerken. Het was er toepasselijk doodstil. Ik bleef een
tijdje staan bij een gebarsten steen waaronder iemand in het holst van de vorige
eeuw een hele reeks jonggestorven kinderen hardnekkig ter aarde was blijven
bestellen tot er eindelijk eens één bleef leven. Om ook iets bij te dragen,
verdween het waterige zonnetje achter een grijze druilwolk. Vervolgens kwam er
een kat aanlopen die op de grafzerk plaats nam en mij verwijtend aankeek. Geen
zwarte kat, hoor. Gewoon, een cyperse, met bonafide witte sokjes. Maar toch.

Toen ik verder liep, sloop de kat met me mee tot ik bij een volgend graf
stilhield. Daar ging hij me opnieuw kwaad zitten aankijken. Dit herhaalde zich
nog een paar maal. 'Nu moet je ophouden, kat', sprak ik. Want ik ben op zich dol
op kerkhoven, maar het moet natuurlijk wel gezellig blijven. De kat staarde
maar, nu vanaf de laatste rustplaats van een zekere Everdina, wier achternaam ik
niet kon lezen doordat het dier er met zijn staart op zat. Motregen viel
zachtjes tikkend op de klimop. Ik moest maar weer eens opstappen, dacht ik
juist, toen er vanuit het niets, zoals dat heet, een man naast me opdoemde. Een
oude, magere man, in een lange regenjas op die stille begraafplaats. Geen zwarte
regenjas, maar tóch.

Ja, ik moest nu echt maar eens opstappen. Maar de man vroeg, een beetje
polemisch: 'Mevrouw, ligt hier iemand van u?' Ik deed een stapje achteruit, want
hij stonk uit zijn mond naar bederf. De kat zette alert zijn oortjes overeind.
'Nee, hier ligt niemand van mij', sprak ik naar waarheid. 'Van mij ook niet...',
zei de man. 'Maar ik kom hier graag. Ik kom hier zo vaak ik kan. Ik zou hier
zelf ook het liefst liggen als mijn tijd gekomen is, maar dat mag niet meer. Er
mag niks meer, tegenwoordig...wacht, ik zal u iets moois laten zien... iets héél
moois....' Zwaar ademend begon hij zijn grauwe jas open te knopen.

Nee, ik weet niet wát hij wou laten zien. Gelukkig niet. Pas toen ik op het
Hoofddorpplein, nog nahijgend van het rennen, in die dure keukenwinkel een
knalrood kookwekkertje had gekocht ging het weer een beetje. Een klein beetje.

Ik ben dol op kerkhoven, maar het moet natuurlijk wel gezellig blijven

LOAD-DATE: March 20, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              197 of 200 DOCUMENTS



                                 de Volkskrant

                             21 maart 2012 woensdag

Britten zien op aanslag waar belastinggeld heengaat

BYLINE: Van onze correspondent Patrick van IJzendoorn

SECTION: Ten Eerste; Blz. 6

LENGTH: 270 woorden


Van onze correspondent

Patrick van IJzendoorn

LONDEN Leuker kan de Britse belastingdienst het niet maken. Vanaf 2014 krijgen
de Britten op hun aanslag precies te zien waar welk deel van hun
belastingpenny's heengaat. Achter deze nieuwe vorm van dienstverlening zit ook
een politiek motief.

Een Brit die omgerekend 30.280 euro per jaar verdient, ongeveer het landelijke
gemiddelde, moet 22 procent afdragen aan de staat. Aan de hand van het lijstje
kan Jan Modaal opmaken dat er onder meer 1.192 euro gaat naar de gratis
gezondheidszorg, 892 naar het onderwijs, 436 euro naar de aflossing van de
staatsschuld, 395 euro naar 's lands verdediging, 183 euro naar de bobby's, 149
euro naar de ambtenarij, 47 euro voor het opsluiten van boeven en 34 euro naar
Brussel.

De regering verwacht dat de belastingbetaler met buitengewone belangstelling zal
kijken naar het kopje 'sociale zekerheid', goed voor 2.283 euro, ofwel vier
weken werken. Daarvan gaat, zo blijkt, 961 euro naar de ouderenzorg, terwijl 67
euro terechtkomt bij de ontvangers van werkloosheidsuitkeringen, een bedrag dat
gelijk staat aan ontwikkelingshulp. De regering hoopt op deze manier meer begrip
of zelfs steun te krijgen voor bezuinigingen op de sociale zekerheid.

Zowel het Lager- als het Hogerhuis debatteert over dit heikele onderwerp. Zo wil
de regering per huishouden een plafond van 31.200 euro per jaar aan uitkeringen
en toeslagen invoeren. Tevens liggen er plannen om niet meer dan 1.200 euro per
maand uit te keren aan huursubsidie voor een gemiddelde driekamerwoning. Om de
WAO-uitgaven te beperken, ondergaan veel arbeidsongeschikten al herkeuringen.

LOAD-DATE: March 20, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              198 of 200 DOCUMENTS



                                 de Volkskrant

                             21 maart 2012 woensdag

De politiek faalt als de kiezers dwalen

SECTION: Opinie en Debat; Blz. 28

LENGTH: 666 woorden


KIEZERS EN GEKOZENEN Het verwijt dat je de kiezer negeert, is dodelijk in de
politiek. Intussen is het besef verdwenen dat niet alleen de politicus, maar ook
de kiezer moet luisteren.

Diederik Samson moet het doen. In een breed uitgemeten stoelendans is de
energieke politicus als een reddingsboei boven komen drijven. Eindelijk,
verzucht menig partijlid, de PvdA heeft weer een vechtersbaas aan het roer, en
nu komt alles goed. Zie hier het nieuwste slachtoffer van de hardnekkige Haagse
droom dat een politicus zijn populariteit zelf in de hand heeft. Het is een
eenzijdige analyse en het is tijd dat de kiezer ook eens een duit in het zakje
doet. Dat politici als Cohen falen, en politici als Wilders slagen, is de burger
aan te rekenen.

In politiek Den Haag vecht men al jaren tegen een stugge karikatuur. Politici
zouden geen volksvertegenwoordigers meer zijn, maar afstandelijke bestuurders,
die met Henk en Ingrid geen normaal gesprek meer kunnen voeren. Een politicus
geeft nooit helder antwoord op een vraag en heeft totaal geen oog voor de
simpele dingen waar de burger echt behoefte aan heeft. Op het Binnenhof wordt
unaniem gedacht dat om kiezers te winnen, de politicus aan deze karikatuur moet
ontsnappen. Politici moeten eens naar de mensen luisteren lees liever
http://nu.nl dan een dik rapport. Kom liever op voor de rechten van Lingo en
PowNed dan de geloofsvrijheid van een moslim. Dat de waan van de dag zo voorrang
krijgt op suffe, ingewikkelde waarheden is helaas minder belangrijk.

De politiek wordt door al het begrijpelijke populisme misschien spannender, maar
niet beter. Het is daarom tijd voor een andere karikatuur: die van de moderne
kiezer. Deze kiezer wordt vaak afgebeeld als het orakel van alle wijsheden. Als
de kiezer aan jouw zijde staat, heb je altijd gelijk. Het tegendeel is het
geval. De moderne kiezer heeft overal een mening over, maar verdiept zich
nergens in. Hij kijkt graag naar sensationeel debat, maar kan geen aandacht
opbrengen voor een doortastende documentaire. Hij wil makkelijk werk kunnen
vinden, maar ook een ijzeren ontslagregeling. Hij wil goedkope Polen inhuren
voor zijn verbouwing, maar geen last hebben van de met immigratie gepaard gaande
overlast. Hij wil wel betalen met euro's, maar geen geld lenen aan Griekenland.
Oh ja, hij wil ook dat de politiek dit alles regelt, maar steekt zelf geen
vinger uit.

Natuurlijk is deze moderne kiezer een karikatuur. Geëngageerde kiezers bestaan.
Maar de karikatuur is minstens zo waar als het beeld van de politicus die zich
van de samenleving heeft vervreemd. Als de kiezer alleen is te bereiken door
geschreeuw, gescheld en getwitter, staat deze kiezer zelf met zijn rug naar de
politiek toe. Immers, het zou zoveel anders kunnen. Doodgoeie mensen zoals Cohen
zouden ook een luisterend oor kunnen krijgen. Er zouden op internetfora ook
vragen kunnen worden gesteld, in plaats van de huidige modderstroom aan
nonchalante opinie.

Uiteindelijk kunnen de waarden die Nederland de moeite waard maken alleen worden
verdedigd door de kiezer zelf. Een democratie rekent ook op de wijsheid van die
kiezer. Als oproerkraaiers als Wilders bevolkingsgroepen wegzetten, kunnen
alleen burgers die bevolkingsgroepen echt beschermen. Dat lukt niet door de
politiek uit te besteden, en slechts te stemmen op basis van een oppervlakkige
voorkeur. Werken aan Nederland moet een collectieve, gedeelde
verantwoordelijkheid zijn.

De PvdA wordt dus weer een actiepartij. Laten we hopen dat de kiezer haar
daarbij te hulp schiet. Ik vrees dat als burgers geen stap naar de politiek toe
zetten, Samsom en co zich zullen uitleveren aan populisme versie 2.0.
Genuanceerde plannen oogsten alleen lof bij genuanceerde mensen. Gezien de grote
problemen waar we mee worden geconfronteerd, hebben we meer dan ooit behoefte
aan kiezers vervuld van dat enge, kriebelige goedje: verantwoordelijksgevoel.

JURRIËN

HAMER is publicist en masterstudent rechten en

wijsbegeerte.

De kiezer wil dat de politiek alles regelt, maar doet zelf niets

LOAD-DATE: March 20, 2012

LANGUAGE: DUTCH; NEDERLANDS

GRAPHIC: PvdA-leider Diederik Samsom. Foto Peter Lipton

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              199 of 200 DOCUMENTS



                                 de Volkskrant

                             20 maart 2012 dinsdag

porno

BYLINE: Rob van Vuure

SECTION: V Opening; Blz. 10

LENGTH: 607 woorden


Vooruit, er zijn verschillen. Bij Hustler en Foxy zullen ze zeggen: wij maken
geen catalogus, wij maken een tijdschrift, zelfs hier en daar met subtiliteiten.

Ik dacht: breed oriënteren. Dus kocht ik 'voor mijn werk' veertien pornobladen
tegelijk. Bij de kassa besefte ik: veertien pornoblaadjes, misschien een wat
merkwaardige vertoning, voor de kassière, voor de rij achter mij. Laat ze
denken, maar ik zei toch: 'Geloof het of niet, maar ik héb een excuus.' Zonder
op te kijken zei de AKO-vrouw, terwijl ze de ene hardcore tietencover na de
andere over de scan haalde: 'Ach meneer, ik verkoop blaadjes, meer niet.' We
zwegen maar er hing nog wat in de lucht. Ze stopte alle Candy's in een apart
tasje en zei: 'Klanten zeggen zoveel, daar moet ik wel eens om lachen. Laatst
kocht iemand ook zo'n stapeltje. Die man zei dat het voor zijn werk was, dat hij
erover wilde schrijven.'

De waarheid zeggen, daar schiet je dus ook niets mee op.

Hustler, Foxy, Passie, WSM, Seventeen. Zijn het catalogi of zijn het
tijdschriften? Citaat: 'Mannen willen snacken, willen patat, vrouwen willen in
de stemming komen.' Dus zegt Candy: oké, hier héb je patat, puntzakken vol. Dus
zegt Foxy: patatje oorlog, op zes pagina's. Of patat saté, patat catamaran. Welk
pornoblad je ook openslaat, het is De Snackkoerier. Het zijn catalogi:
tietenkonttietenkont en dat gedurende de hele Radetzkymars.

Vooruit, er zijn verschillen. Bij Hustler en Foxy zullen ze zeggen: wij maken
geen catalogus, wij maken een tijdschrift, zelfs hier en daar met subtiliteiten.

Dus: met horoscoop. Voor u, Kreeft, een onvergetelijke nacht rond de 20ste. Dus:
met Bekende Nederlanders. Henk Bleker en zijn blaadje. Ruud Lubbers: de stier
van Kralingen. Martijn de beuk er in Krabbé. Dus: met invalshoeken. 'Vrouw zoekt
boer, liefst met zachte hooiberg'. En natuurlijk: de gewone man. Liever: de
gewone vrouw, het gewone meisje. Iedere Playboy-insider kan je vertellen wat er
naast een naakte BN'er ook nog verkoopt: studentes, stewardessen, buurmeisjes.
Zet Miss Boxtel in je blad en je blad raakt in Boxtel uitverkocht. Al bij
voorintekening. Elfstedentocht? Miss Leeuwarden via Miss Harlingen tot Miss
Dokkum aan toe. Wat buurjongen niet lukte, lukte Playboy wel: Evelien van
Dorpsstraat 34 ging uit de kleren. En ook voor Playboy geldt: het hemd is nader
dan de rok, zeker wanneer hemd en rokje uitgetrokken zijn. Alle pornobladen
hebben studentes en buurmeisjes in de aanbieding, zelfs op regio. 'Ik woon in
Gieten'. En ja, het rijmt.

Pornobladenmakers putten zich uit in melige woordspelingen. Ze moeten wel want
je kunt er niet honderdtachtig keer boven zetten: 'Sinds gisteren ben ik
vrijgezel'. Vijf voorbeelden van aanstekelige meligheid: Ik val op vrouwen, ben
jij een pottenkijker?/ Nou nou, Gijs, bepaald geen eenheidsworst/ Brave borsten,
die kennen we niet/ Feyenoorder? Vlees in de Kuip!/ Kom maar Ajacied, mag je me
poorten.

Je hebt tietenkont-catalogi, je hebt porno-tíjdschriften en je hebt
tijdschriften die veel aan seks doen maar het woord porno niet willen horen.
Playboy, Panorama, Aktueel, Revu. En Viva met één keer per jaar, deze week, hun
porna-dvd. Porna? Viva: 'Porna is vrouwenporno. Dus niet dingdong daar is de
pizzakoerier o ik wist niet dat ik dat besteld had.' Viva: 'Porna is: met
actrices die er van genieten, met een mooie verhaallijn.' Aha. Het verschil
tussen leuke seks en porna is niet uit te leggen. Foxy zegt: 'Hetzelfde als wij
doen, maar dan met tijdverlies ook wel wel voorspel genaamd.' Hustler zegt:
'Zwijmelporno'. En de Snackkoerier schreeuwt met vette bek: 'Porna? Gelul. Stop
maar in m'n reet.' Met diverse mogelijkheden, op twaalf pagina's.

LOAD-DATE: March 19, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                              200 of 200 DOCUMENTS



                                 de Volkskrant

                            15 maart 2012 donderdag

Spies past donateurswet aan

BYLINE: Van onze verslaggever Joost de Vries

SECTION: Ten Eerste; Blz. 7

LENGTH: 303 woorden


Van onze verslaggever

Joost de Vries

DEN HAAG Gul geven aan politieke partijen kan ook in de toekomst anoniem,
wanneer door het bekendmaken van de naam de veiligheid van de donateur in het
geding komt. In zulke gevallen maakt Minister Spies van Binnenlandse Zaken een
uitzondering. Ze komt daarmee tegemoet aan bezwaren van de PVV.

Eind januari debatteerde de Tweede Kamer voor het eerst over de Wet financiering
politieke partijen. Minister Spies wil politieke partijen verplichten giften
vanaf 1.000 euro te publiceren in een jaarlijks financieel verslag. Bij giften
boven de 4.500 euro moeten ook naam en woonplaats van de donateur worden
vermeld.

Het voorstel vond steun bij de hele Tweede Kamer, behalve bij de PVV.
PVV-Kamerlid Hero Brinkman kondigde al aan met 'een list' de regel te omzeilen.
'Via mazen in de wet zullen we de gekozen anonimiteit van Henk en Ingrid
beschermen.'

Hij vreest dat PVV-donateurs gevaar lopen als hun gegevens bekend worden. 'We
zouden Henk en Ingrid kunnen vragen precies 4.499 euro te geven', stelde
Brinkman voor.

De minister wees toen de PVV terecht. 'Een medewetgever zou een fundamenteel
andere houding passen.' Nu neemt de CDA-politica de kritiek van de gedoogpartner
toch ter harte en heeft zij het wetsvoorstel aangepast. Partijen kunnen de
minister vragen om een ontheffing van de regels als de veiligheid van de gulle
gevers in het geding is. Als een partij de minister kan overtuigen van het
gevaar dat een donateur loopt, dan moet volgens Spies een uitzondering worden
gemaakt.

Brinkman noemt het gewijzigde wetsvoorstel nog steeds 'broddelwerk'. Hij blijft
erbij dat het voorstel een anti-PVV-wet is. De oppositiepartijen hekelen dat de
wet niet geldt voor lokale partijafdelingen en er ruimte blijft om anoniem te
doneren.

Anonimiteit donateur gewaarborgd als deze gevaar loopt

LOAD-DATE: March 14, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved


                               1 of 62 DOCUMENTS



                                 de Volkskrant

                             13 maart 2012 dinsdag

SECTION: V DIDU; Blz. 20

LENGTH: 231 woorden


Een overvolle Didu-mailbox, de afgelopen dagen. Punt van discussie: de bijdrage
van 'Wuppes' uit Nijmegen in Zo is het maar net! van afgelopen vrijdag. Hij
schreef op http://Telegraaf.nl dat 'de gewone man betaald' voor het hoge salaris
dat Robin van Persie bij Manchester City zal verdienen, 'hoe je het wend of
keert'. Fout, oordelen Piet Bal en Eelco Bots. Die laatste schrijft:

Wordt 'de gewone man' nu betaald, of betaalt hij? De twee ontbrekende t's
suggereren het eerste.

Het zou natuurlijk mooi zijn als de gewone man eens een keer wordt betaald, maar
dan zouden we voorbijgaan aan het feit dat het nieuwsbericht op
http://Telegraaf.nl verscheen. Daar is de gewone man immers altijd het
slachtoffer.

Niet minder dan twee ordinaire spelfouten dus, in het bericht van Wuppes. Het
Kantoor is ook geschokt en heeft dit tot op de bodem uitgezocht. Wat blijkt?
http://Telegraaf.nl controleert de reacties van boze burgers niet op spelling
alvorens de berichten online worden gepubliceerd. Een nogal lethargische,
schouderophalende houding ten aanzien van de Nederlandse taal, als je het ons
vraagt.

Ondanks deze onthutsende constatering besluit het Kantoor de reacties in het
kader van authenticiteit, evenals hiervoor, integraal op de achterpagina te
plaatsen. Overigens blijkt uit onderzoek dat het aantal spelfouten exponentieel
toeneemt naarmate de boosheid groter is. U bent gewaarschuwd.

LOAD-DATE: March 12, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               2 of 62 DOCUMENTS



                                 de Volkskrant

                             12 maart 2012 maandag

BYLINE: Bert Brussen

SECTION: Opinie en Debat; Blz. 21

LENGTH: 471 woorden


Natuurlijk gun ik Thomas zijn gelijk. En zijn smalende genot over een Nederland
dat naar de afgrond glijdt. Gelukkig zijn met iets dat kapot gaat is vast heel
onfatsoenlijk, maar ik ben blij dat ook Thomas heden ten dage aan mijn zijde van
de fatsoenskloof staat. Maar los van het beschamende begrotingstekort en de al
even beschamende Europese berispingen, is er voor Thomas weinig reden om de
loftrompet van het eigen gelijk te blazen.

Rutte kende altijd zijn plaats al. De 3 procent was, is en blijft een tekort. Er
is niemand die er op zit te wachten het begrotingstekort nog verder te laten
oplopen. Zelfs Wilders snapt, dat ook Henk en Ingrid niet staan te juichen bij
begrotingstekorten. Nu net doen alsof Rutte en zijn kaartenhuiskabinet zonder de
door Gerrit Zalm (VVD) bedachte drieprocentsregel helemaal niets hadden gedaan,
is dwaas. Hadden we er trouwens zoveel warmer bijgezeten als de PvdA of, het
schijnt tegenwoordig een reële mogelijkheid te zijn, de SP aan de macht was
geweest?

Dwaas is ook de eeuwige vergelijking van financieel berooid Nederland met
failliet Griekenland. De Nederlandse economie is vele malen vitaler dan de
Griekse. Het bnp van Nederland is nog altijd drie keer groter dan dat van
Griekenland. Schoolmeester Rehn komt het nu natuurlijk niet uit deze nuance bij
het standje aan Nederland te voegen; een dame offer je niet voor een pion.

Maar wellicht hanteert Thomas dezelfde schaakspelstrategie in zijn
onophoudelijke strijd tegen de regering Rutte. In dat geval is het logisch de
Nederlandse economie en hoogtechnische Nederlandse kennis- en
handelsmaatschappij die zoveel krachtiger is dan Griekenland te behandelen als
de gemiddelde Griek die na het contant betalen van wat ambtenaren op zijn 55ste
in de hangmat de laatste fles ouzo leegdrinkt.

Het bnp per Griekse ouzodrinker is al met al lachwekkend vergeleken met het bnp
per vingeraflikkende Nederlander. Mocht het gevaar van 'Zuid-Europese
instabiliteit' dankzij de Rutte-recessie écht groot worden dan zal ook Rutte
ruimhartig accepteren dat de hypotheekrenteaftrek niet langer onaantastbaar kan
blijven. Mits er eerlijk wordt gecompenseerd.

Ironisch trouwens dat ook europarlementsvoorzitter Schulz zich wenst te bedienen
van schaakmetaforen en Rutte vermanend toespreekt toch vooral niet simultaan op
twee borden te spelen. Schulz kwam niet bepaald over als een grootmeester toen
hij NRC Handelsblad liet weten dat Rutte 'afstand had genomen van het
PVV-Polenmeldpunt', terwijl Rutte het tegenovergestelde beweerde aan de Kamer.
Of het moet een wel heel leugenachtige paardensprong van Rutte zijn geweest. Een
soort van wanhoopsgambiet.

Maar ik verkies vooralsnog het vertrouwen in onze 'gekozen' premier boven het
vertrouwen in de voorzitter van een europarlement waarvan ik me het ervoor
'kiezen' überhaupt niet meer kan herinneren.

LOAD-DATE: March 11, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               3 of 62 DOCUMENTS



                                 de Volkskrant

                             10 maart 2012 zaterdag

tom;
interviewinterviewTom LanoyeVolkskrant magazineInterviewfotografieLukas
GöbeltekstEvelien van Veen

SECTION: 01_Interview; Blz. 10

LENGTH: 3600 woorden


Tom Lanoye (53) schreef het boekenweekgeschenk. Meer dan over het
Boekenweekthema vriendschap gaat dat over hoe de dood een gezin kan ontwrichten.
Daarvoor kon de Belgische schrijver voldoende putten uit zijn eigen
geschiedenis. 'Kibbelen is een van de belangrijkste instrumenten van de liefde.'

'Ik zal de Lady Gaga van de literatuur zijn', zei Tom Lanoye bij de presentatie
van het Boekenweekgeschenk dat hij schreef. Optredens, signeersessies,
interviews, een tournee langs alle leeszalen en boekwinkels die hem maar willen
ontvangen. Lanoye stort zich er helemaal in. Hij zegt: 'Behalve dat ik heel
graag optreed, en de rockster eens uithang, en dan een paar weken hysterie
meemaak, en behalve dat ik altijd zo positief jaloers ben geweest op wat
Nederland met dat Boekenweekgeschenk doet en dat ik nooit had verwacht dat ik
daarvoor zou gevraagd worden en dat ik die eer wil retourneren met heel veel
energie, behalve dat allemaal ben ik een kind van een middenstander en heb ik
een heel groot hart voor al die dappere boekhandelaren die tegen alle geleuter
in over de crisis van het boek al die geweldige boekhandels blijven uitbaten. Ik
zou het bijna verraad vinden aan mijn ouders als ik die niet uitgebreid zou
steunen.'

Zo praat de Belgische schrijver dus. In zinnen die bijna net zo lang en
weelderig zijn als die in zijn laatste grote succes Sprakeloos, een boek over
zijn moeder die na een beroerte haar spraak verliest, maar ook over taal, en hoe
rijk en uitbundig die kan zijn. Steeds als je denkt: die zin ontspoort, krijgt
Lanoye 'm terug op de rails ook wanneer hij spreekt.

Het interview vindt plaats via Skype, omdat Tom Lanoye en zijn man René een deel
van het jaar in Zuid-Afrika wonen. Ook als het beeld wegvalt of de verbinding
hapert, praat de schrijver in welluidende volzinnen onverstoorbaar door.
Zongebruind en met een gebloemd overhemd aan zit hij achter zijn bureau. Naast
hem duikt, aan het begin van het gesprek, een blond kopje op van een meisje van
een jaar of 4. Lanoye: 'Dit is Babette. Zeg even gedag Babette, hallo, zwaai
maar even. Babette gaat er nu vandoor hè, want ik moet werken. Dikke kus.'

Terug voor de webcam: 'Babette is de dochter van een vriendin van ons. Wacht,
zal ik even wat foto's laten zien?' In beeld verschijnen ook foto's van twee
zwarte meisjes. 'Dit zijn de geadopteerde kindjes van twee andere vriendinnen.
Ze hebben hier bij ons gisteren de hele dag in het zwembad gespeeld.' Daarna
schakelt hij terug naar het Boekenweekgeschenk dat hij schreef, Heldere hemel.
'Het verschijnt in een oplage van ruim 900 duizend exemplaren, dat is iets
ongelooflijks hè. Je mag een groot publiek aanspreken. Daar ben ik ook helemaal
niet rouwig om.'

Je hebt een bedrijf, de NV L.A.N.O.Y.E., je bent allesbehalve publiciteitsschuw.
Het Belgische tijdschrift Knack schreef: 'Tom Lanoye wacht allang niet meer op
de muze voor inspiratie, maar bekommert zich liever om zijn merkbekendheid.'
'Het lijkt me de klassieke klacht tegen iemand die succes haalt met datgene
waarin hij goed is. Ik ben graag een merk. Ik ben een goed merk. Dat word je
alleen maar als je goed bent in je vak. Als het me werkelijk alleen maar om de
merkbekendheid zou gaan dan zou ik nu kookboeken schrijven, of thrillers. Of een
thriller waarin televisiekoks om het leven worden gebracht. Dat lijkt me nu echt
een enorm gat in de markt.

'Ik snap niet dat mensen nog met zulke 19de-eeuwse modellen afkomen. Een
kunstenaar moet blijkbaar nog steeds jong sterven, het liefst aan de tering, en
hij mag geen boek verkopen. Pfff, sinds Andy Warhol is dat toch allang geen
discussie meer.'

Er werd ook geschreven: 'Lanoyes vaste redacteur Anni is de levensgezel van de
baas van Boek.be, de Belgische CPNB. Daar heeft hij vast de opdracht voor het
Boekenweekgeschenk aan te danken.' 'Anni is al dertig jaar mijn redacteur en een
van mijn grootste vrienden, ja. Maar die opdracht is door de Nederlandse CPNB
gegeven. Als je dan werkelijk een complottheorie wilt aanhangen: ik heb er
natuurlijk persoonlijk voor gezorgd dat de baas dáárvan, Eppo van Nispen tot
Sevenaer, benoemd werd, zodat hij mij kon kiezen. Ik wou dat het allemaal
klopte, hoor, ik wou echt dat ik de Al Capone van de Nederlandstalige literatuur
was. Maar de werkelijkheid is toch iets prozaïscher. Ik ben iemand die gewoon zo
goed mogelijk probeert te schrijven.'

Heldere hemel is gebaseerd op een gebeurtenis eind jaren tachtig, toen een
onbemand Russisch vliegtuig neerstortte op een woonhuis bij Kortrijk. Een
19-jarige jongen die alleen thuis was, kwam om. Lanoye: 'Dat absolute, blinde
noodlot trof mij zo, dat heeft zich vastgebeten in mijn geheugen. Dat vliegtuig,
dat op het hoogtepunt van de Koude Oorlog neerstort, werd opeens heel bruikbaar
om een kleine menselijke tragedie te tonen. Die tegelijkertijd niet groter kon
zijn, omdat er iemand sterft uit de familie. Ik weet wat het verlies van een
kind betekent voor ouders. Ik heb dat gezien bij mijn eigen moeder.'

In zijn vorige boek, Sprakeloos, schetst Lanoye het portret van zijn moeder, die
inmiddels overleden is: slagersvrouw, amateur-actrice, drama queen. Het is een
eerbetoon, even liefdevol als eerlijk.

Je spaart je moeder niet in je boek. Zo beschrijf je uitgebreid hoe ze de boel
wist te manipuleren. 'Natuurlijk, ze was theatraal en het zou een leugen zijn
haar niet zo te tonen. Ze behandelde het kamerbrede tapijt van de huiskamer
zoals ze de bühne behandelde in het amateurtoneel. En niemand durfde dat te
doorprikken hè, als zij een hartaanval fingeerde om mijn middelste broer, die ik
in het boek de Lastigste noem, tot de orde te roepen. Zo werd hij gedwongen om
op zijn knieën bij het geconstrueerde sterfbed van la mama om vergiffenis te
smeken. En hij deed het, jankend van woede, omdat hij wist wat iederéén wist.'

En later, toen je broer met zijn auto tegen een boom was gereden... 'Toen wist
ze niet anders dan haar verdriet te ensceneren zoals in de toneelstukken die ze
kende, Hedda Gabler, Who is afraid of Virginia Woolf. Een heel pathetisch, met
pillen en drank vergroot verdriet, een zoektocht eigenlijk naar het werkelijke
verdriet waar ze helemaal niet uitkwam. Ze verwaarloosde mijn vader, wat ik echt
verschrikkelijk vond, ik was woest op haar in die tijd. Later is dat weer
helemaal goed gekomen, maar toen, ik kan wel zeggen, haatte ik haar.'

Hoe gedroeg ze zich? 'Ze gedroeg zich onhandelbaar, narcistisch, egocentrisch,
grotesk rouwend. Ze bleef halve dagen op bed liggen, zichzelf verdovend met
pillen en drank, terwijl mijn vader, die ook dat verdriet had tenslotte, de
slagerij draaiend hield. En als ze dan uiteindelijk in de winkel opdook deed ze
dat met zo veel pathos opzettelijk wankelend, het haar in pieken dat ze daar
weer net zo goed een show van wist te maken. Ophelia op latere leeftijd; totdat
je denkt: mens, verdrink jezelf dan ook maar écht, zo snel mogelijk. Want het is
ook een desavouering van al het andere kroost. Als er een sterft is de rest niet
meer belangrijk. Eens heeft ze gezegd: als ik had geweten dat ik er een moest
verliezen, had ik liever geen enkel kind gehad. Dat vind ik toch wel een harde
uitspraak tegenover je jongste zoon. Maar dat meende ze.'

En je vader? 'Mijn vader had in haar zijn levenslange idool gevonden. Zij was de
diva en mijn vader was de secretaris en het stichtende lid van haar fanclub, zo
was de verhouding ongeveer. Eén keer is hij in opstand gekomen tegen de grote
diva, en dat was toen. Hij zei: 'Of jij gaat naar een spiritistisch medium
vanavond, of ik gooi de winkel dicht.' En dat zei wel wat, want de winkel
dichtdoen, dat deed hij nooit, dat was een soort zelfmoord. Ook al was mijn
vader doodziek, die winkel bleef open, the show must go on. Toen is mijn moeder
naar dat medium gegaan, een vrouw die zei contact te hebben met gene zijde. Ze
kwam terug alsof ze Christus zelf had zien verschijnen, met de euforie van een
bekeerling, helemaal getroost. En het heeft ook mijn vader gered, want later
ging hij mee en toen zeiden ze het samen: onze zoon leeft nu een ander leven en
hij is gelukkig daar.'

Geloofde jij dat ook? Dat het medium contact had met je broer? 'Nee, maar tot op
de dag van vandaag kan ik het niet veroordelen, ook al ben ik zelf een ketter.
Ik word een beetje onwel van seculieren die vinden dat je vanzelf een beter mens
bent omdat je niet gelooft. Ik ben niet zo onder de indruk van de godsdienstloze
regimes die we ook hebben gezien. Gelovig of ongelovig, de mens zelf is het
ongedierte. Ik geloof niet in geloven, maar wel in de werking die het kan hebben
voor veel mensen.

'Die vrouw, dat medium, geloofde er zelf in dat zij de roeping had om mensen
troost te verschaffen, en zolang ik er zelf maar niet naartoe hoefde had ik daar
geen problemen mee. Want dat was de volgende stap: mijn moeder begon, als een
missionaris van het spiritisme, iedereen erheen te zeulen. Maar ik heb mijn been
stijf gehouden en ben nooit gegaan.'

Je beschrijft hoe jullie werelden vaker uiteen liepen. Toen je vertelde dat je
homo bent, bijvoorbeeld. Ze zei: 'Heb ik u die vuiligheid geleerd?' 'Een
tragikomisch gesprek ja, in al zijn kolkende, kwetsende energie. Ik had me
voorgenomen het voor mijn 21ste te zeggen. Maar toen stierf mijn broer en ja...
Ik was al 25 toen het ervan kwam. 'Mijn lijf was al te oud toen ik u kreeg', zei
ze. 'We waren nog zo blij dat ge geen mongooltje waart, en nu dit. Het ergste
wat een moeder kan overkomen.' En ik: 'O ja? Misschien moet ik ook maar eens met
mijn auto tegen een boom rijden.'

'Ik vond het geweldig dat het eruit kwam, als ik maar terug kon bakkeleien. Ik
wist ook wel: zij kent geen andere patronen dan die uit haar jeugd en haar
omgeving, natuurlijk is zij zo gevormd. Godzijdank dat ik er zo over kon denken
en altijd deernis en geduld heb gehad.'

Een week later hielp je je ouders alweer verhuizen. 'Ja. Verbondenheid à tout
prix, ondanks de hardste verwijten. Omdat je ook wel weet: uiteindelijk kan de
band nooit stuk. Vergis je niet: mijn ouders hebben een enorme weg afgelegd.
Toen René en ik als eersten in België een geregistreerd partnerschap
ondertekenden, de voorloper van het homohuwelijk, zaten ze vooraan. En trots,
hè.'

Homofobie neemt weer toe, hoor je vaak, door de multiculturele samenleving. Heb
je daar last van? 'Ik vind dat ik daar wel wat van mag zeggen, want een paar
jaar geleden zijn René en ik gegaybasht in Brussel, bij de Gay Pride Parade
daar. Marokkaans-Brusselse jongens uit de wijk begonnen met stenen te gooien
naar travestieten op een praalwagen en daar hebben we die gasten op
aangesproken. Toen keerde de agressie zich tegen ons. René een bloedneus, ik
tegen de grond gewerkt. Niet meer dan dat, maar het was verschrikkelijk genoeg.
Wat mij betreft mag er over die gasten eens flink de wapenstok heen gaan. Maar
wat niemand er ooit bij vertelt: we werden ook onmiddellijk geholpen door een
aantal andere Marokkanen, die zich ook nog eens uitgebreid gingen
verontschuldigen voor 'hun volk'. Wat ik op het moment zelf al redelijk
pathetisch vond, maar het zegt veel dat ze dat deden.

'Er wordt veel te makkelijk gezegd: de imams moeten worden aangepakt. Zeker,
maar dan mogen onze katholieke geestelijken en orthodoxe rabbijnen even grondig
de les gespeld krijgen. Dat gebeurt nauwelijks. Het past in een politiek
discours om het vooral op de islam te gooien. Er is minstens zoveel homofobie in
voetbalstadions hoe dáár homo's constant worden uitgemaakt voor het vuil van de
straat. Daar hoor je rechtse politici niet over. Ik vind het ontroerend hoor,
hoe ze het opeens opnemen voor homo's. Maar maatregelen nemen ze niet, daar zijn
ze helemaal niet bij gebaat. Ze willen alleen een geurvlag uitzetten, een
zondebok aanwijzen, en voor de homofobie in eigen kring is er een blinde vlek.
Gaan we van moskeeën eisen wat we niet van Feyenoord en Ajax durven vragen? Dat
er een echt homobeleid wordt gevoerd, een campagne die breed uitdraagt: een
echte man slaat geen homo in elkaar.'

Je bent lijstduwer geweest voor de Vlaamse groene partij Agalev. Waarom ben je
uiteindelijk niet de politiek ingegaan? 'In Vlaanderen is het veel meer dan in
Nederland een traditie om als onafhankelijke schrijver op een lijst te gaan
staan. Louis Paul Boon heeft het gedaan, Herman Teirlinck ook, het betekent niet
per se dat je politieke ambities hebt. Ik heb er geen spijt van, maar ik zou het
nu niet meer doen. Als schrijver, geïnterviewde en columnist kan ik een grotere
politieke rol spelen en het past beter bij mijn natuur. Een goede politicus
zoekt de controverse ten tijde van de verkiezingen, maar daarna sluit hij
compromissen. Dat staat haaks op mijn temperament. Ik kan slecht discussiëren,
ik word veel te snel kwaad.'

Je werd de politiek-correcte hogepriester van de linkse kerk genoemd toen. 'Dat
is een muilkorf, een constructie om je monddood te maken. Verbaal gebral van
mensen die geen argumenten meer hadden tegen wat ik te berde bracht.'

Het verwijt was dat je geen oog zou hebben voor de gewone man die zich
onbehaaglijk voelt in de multiculturele samenleving. 'Als het gaat om de gewone
man die verdedigd moet worden: het zijn de uitkeringen die sneuvelen nu, niet de
miljonairswoningen die worden belast. Ik kan Henk en Ingrid dringend aanraden
eens in hun portemonnee te kijken. En naar de economie, die ondanks de rechtse
bezuinigingsneurose nog altijd verder krimpt. De crisis komt van rechts, hè. En
je lost ze niet op door te wijzen naar tweehonderd boerka's in het straatbeeld.

'Ik vind die gedoogconstructie bij jullie een monsterlijke vergissing. Ik ga
niet dezelfde fout maken als de Nederlanders die tegen ons zeiden hoe we met het
Vlaams Belang moesten omgaan, ik zeg alleen maar wat ik zie: een kwakkelend
beleid, een premier die krampachtig blijft lachen en Wilders die steeds weer een
nieuw populistisch hobbelpaard vindt om zijn zetels veilig te stellen. In
Nederland zegt iedereen: het cordon sanitaire in België is mislukt. Dat is een
leugen. Check de feiten: het Vlaams Belang verliest steeds meer stemmen, terwijl
er nergens ooit een coalitie is gemaakt met hen. Waarom zou dat in Nederland
niet ook hebben gekund? Nergens staat geschreven dat andere partijen met de PVV
een coalitie móesten vormen. Hoe komt het dat de SP bij de vorige verkiezingen
net zo veel zetels haalde als Wilders en dat niemand toen zei: ja, sorry, nu
moeten we de SP er ook bij nemen. Blijkbaar weegt een extremistische stem aan de
rechterkant meer dan zo'n stem aan de linkerkant.'

Waarom woon je een deel van het jaar in Zuid-Afrika? 'Het is begonnen met
Marianne, een van onze allerbeste vriendinnen, die hier in Kaapstad woont. We
leerden haar in Antwerpen kennen, zijn haar gaan opzoeken en werden verliefd op
het land. Nu komen we hier al twintig jaar, zo'n drie, vier maanden per jaar als
het winter is in Europa. Ik heb hier nu ook werk: vertalingen, optredens en
grote projecten bereid ik hier in alle rust voor.'

Bevalt je ook dat Kaapstad zo'n beetje de gay capital van de wereld is? 'Je hebt
hier een goeie gay scene ja, en een heleboel getrouwde homostellen. Het
homohuwelijk en adoptie voor homo's staan hier in de grondwet, dat kunnen ze in
Frankrijk niet zeggen. Aan de andere kant worden in de townships 10 kilometer
verderop lesbiennes verkracht en homo's in elkaar geslagen. Je wordt hier nog
veel meer dan in Europa geconfronteerd met de problemen én de zegeningen van de
multiculturele samenleving. Ook daarom hou ik, als politieke junkie, zo veel van
dit land. De grote dilemma's van de wereld spelen hier, dat helpt mij erg als
schrijver. Waarom zou je je opsluiten achter de dijken van Europa? Je moet
jezelf constant confronteren met de grote zaken van de wereld. De grote leugen
van Europa, 'de multiculturele samenleving is mislukt', is hier absoluut niet
mogelijk. Alsof dat een optie zou zijn, quod non. Een totaal zinledige
uitspraak. De multiculturele samenleving ís er. In Europa trouwens ook.'

Marianne en haar vriendin hebben je gevraagd de donorvader van hun kinderen te
worden. Waarom heb je het niet gedaan? 'Ten eerste omdat René onmiddellijk nee
zei. Ik had er wel over willen nadenken, maar hij wilde het beslist niet. Ten
tweede omdat het onverantwoord zou zijn met het leven dat we leiden. Je
engagement tegenover een kind moet totaal zijn, maar ik reis en ik werk zo veel
dat ik daar niet geschikt voor zou zijn. Het zal wel niet zo mooi zijn van me,
maar het is wel zo eerlijk het toe te geven.

'Marianne en haar vriendin hebben nu twee kinderen geadopteerd, daar zijn wij
een soort peetvaders voor. In een land waar tienduizenden kinderen in weeshuizen
zitten is dat eigenlijk een veel logischer stap.'

Vind je het weleens jammer dat je geen vader bent geworden? 'Nee, eigenlijk is
het een opluchting. We hebben veel kinderen om ons heen van vrienden en familie
en daardoor worden we ook vaak met onze neus op de lasten van het ouderschap
gedrukt, haha. Ik ben er niet rouwig om dat die aan mij voorbij zijn gegaan.
Maar het zijn schatten van kinderen, hoor. Je hebt ze net op de foto gezien.'

René reist altijd met je mee, samen zijn jullie de NV L.A.N.O.Y.E. Wat betekent
hij voor jou? 'René is mijn übervriend. Hij is mijn man, het licht van mijn
leven, mijn steun, mijn toeverlaat, het anker van mijn bestaan. Ik kan niet
genoeg formuleringen vinden om uit te drukken wat hij voor me is.'

Hebben jullie wel eens ruzie? 'Kibbelen is een van de belangrijkste instrumenten
van de liefde. Je kunt alleen maar een grote liefde hebben als je daar grote
ruzies mee kunt maken die snel worden bijgelegd. Dat is lekker. Ik vind het iets
lekkerder dan René, maar hij is dan ook een Nederlander.'

Waar gaan die ruzies over? 'Heel vaak over politiek. René is GroenLinks, ik ben
meer D66, om het in Nederlandse termen te zeggen. Maar ook over huiselijke
dingen: of er een staande lamp moet worden gekocht of niet, en of je in de iPad
gelooft. Ik ben natuurlijk een believer.'

Hebben jullie een open relatie? 'Naar mijn normen is het geen open relatie. Maar
omdat iedereen altijd focust op seks, wordt het een open relatie genoemd. Enfin,
ik kan het iedereen aanraden. Eén: dan gebeurt het veel minder, dat wat in de
heteroseksuele subcultuur overspel wordt genoemd. Twee: ik vind het eigenlijk
altijd heel zielig als een relatie afspringt omdat de seks niet exclusief is.
René en ik zijn straks 25 jaar samen. Ik kijk ook wel eens in de spiegel, het
zou wel erg pretentieus zijn om te denken dat ik het enige seksuele
verlanglijstje van iemand zou zijn. Dat wil ik niemand aandoen en zeker niet de
persoon die ik het meest liefheb.'

Wat betekent jullie open relatie in de praktijk? 'Nou, er wordt niet geturfd
van: nu mag ik weer, want jij bent net geweest. Er gebeurt weleens wat in de
occasionele sauna of, als ik sjans heb, na een verafgelegen lezing. Maar als je
de 50 gepasseerd bent, wordt dat drastisch minder, hoor. Dat kan ik je
verzekeren. De romantiek gaat er ook wel vanaf, want meestal moet je eerst een
lang gesprek voeren en als iemand dertig jaar jonger is, ben je meestal, om het
zacht uit te drukken, niet in dezelfde dingen geïnteresseerd.'

Maar hij hoeft toch geen dertig jaar jonger te zijn? 'Laten we eerlijk zijn:
occasionele seks is iets wat je verbindt met geilheid en schoonheid. Met iemand
van mijn eigen leeftijd voer ik liever een goed gesprek. In bed komt de
aftakeling toch iets te dichtbij.'

En verliefdheid, is jullie relatie daartegen bestand? 'Ik weet het niet. Het is
nooit gebeurd. Seks is heel belangrijk en totaal onbelangrijk tegelijk. Ik ben
eigenlijk heel jaloers, maar niet als het over seks gaat. Voor mij zou het
overspel zijn als René met iemand anders heel opgewonden over de iPad
discussieert.'

Los van René, maak je wel eens ruzie met vrienden? 'Vriendschap en andere
ongemakken' is het thema van de boekenweek. 'Dat vind ik een stuk moeilijker.
Met vrienden zal ik de confrontatie eerder uit de weg gaan. Zeker hier in
Zuid-Afrika is er een soort eeuwigdurende hoffelijkheid die het leven voor
iedereen net iets aangenamer maakt. De glimlach blijft altijd. Je kunt zeggen:
dat is laf of hypocriet, maar ik vind het ook een vorm van beschaving.'

Je vader kon thuis schimpen op klanten, maar in de winkel zette hij een glimlach
op. The show must go on, hoe je je ook voelt. Heb jij dat ook? 'Ja, dat is er zo
bij me ingeramd, daar geloof ik heilig in. Maar dat geldt toch voor iedereen die
werkt? Of je nou aan de lopende band staat, of voetballer bent, je gaat niet
altijd even gretig naar de training of naar de volgende shift. Met schrijven is
het net zo, dat is ook een kwestie van discipline. Maar als ik dan eenmaal zit,
krijg ik er weer lol in. Dan weet ik dat ik doe waar ik voor geboren ben.'

Zie voor een recensie van Heldere hemel het boekenkatern van vandaag.

interview

cv

Tom Lanoye

Geboren 27 augustus 1958, Sint-Niklaas, België Burgerlijke staat Getrouwd met
René Los, geen kinderen Opleiding Germaanse filologie en sociologie aan de
Universiteit Gent Romans (selectie) 1985 Een slagerszoon met een brilletje
(debuut) 1991 Kartonnen dozen 1997 Het goddelijke monster 1999 Zwarte tranen
2002 Boze tongen (bekroond met Gouden Uil en Gouden Uil Publieksprijs) 2006 Het
derde huwelijk 2009 Sprakeloos (bekroond met Gouden Uil Publieksprijs) 2012
Heldere hemel (Boekenweekgeschenk)

Lanoye was in 2003 stadsdichter van Antwerpen en kreeg in 2007 voor zijn oeuvre
de Gouden Ganzenveer

Zijn monoloog Sprakeloos, gebaseerd op zijn laatste roman, is 21 maart te zien
in Carré in Amsterdam.

'Ik wou echt dat ik de Al Capone van de Nederlandstalige literatuur was'

'In Zuid-Afrika is er een soort eeuwigdurende hoffelijkheid die het leven net
iets aangenamer maakt'

'Gelovig of ongelovig, de mens zelf is het ongedierte'

LOAD-DATE: March 9, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant Magazine


                       Copyright 2012 PCM Uitgevers B.V.
                              All Rights Reserved

                               4 of 62 DOCUMENTS



                                 de Volkskrant

                             10 maart 2012 zaterdag

Griekse Henk en Ingrid gaan het voelen;
analyse Nieuwe paniekgolf in eurozone afgewend met schuldendeal

BYLINE: Marc Peeperkorn

SECTION: Ten Eerste; Blz. 8

LENGTH: 638 woorden


Griekenland is voorlopig gered van een faillissement. Het wondermiddel: een
schuldenruil tussen banken en de Griekse overheid. Maar de bezuinigingen die de
Griekse burgers te wachten staan, zijn ongekend.

Stel dat VVD-premier Rutte, CDA-minister Verhagen en PVV-leider Wilders hun
tussenformatie volgende week afsluiten met een akkoord over een staatsschuld van
120,5 procent in 2020. De Tweede Kamer zou te klein zijn, nieuwe verkiezingen
onvermijdelijk en de rente zou omhoog schieten. En toch is uitzicht op deze
budgettaire mijlpaal voor Griekenland alom reden voor grote feestvreugde.

De Griekse regering, de Europese ministers van Financioen, de banksector,
allemaal verwelkomden ze vrijdag het feit dat private investeerders een verlies
slikken van 75 procent op hun Griekse obligaties. Deze voor Europa unieke
afstempeloperatie maakt op haar beurt de weg vrij voor een tweede noodlening aan
Griekenland van 130 miljard euro van de EU en het Internationaal Monetair Fonds
(IMF). Waarmee als alle Griekse goden het land de komende acht jaar gunstig
gezind zijn Athene in 2020 de eerder genoemde mijlpaal bereikt.

Niettemin is enige opluchting onder de ministers gerechtvaardigd. De
'vrijwillige' bijdrage van de banken verlaagt de Griekse staatsschuld en de
EU/IMF-lening leidt ertoe dat Griekenland tot 2014 geen beroep hoeft te doen op
de kapitaalmarkt om zijn schulden af te lossen. Een dreigend Grieks
faillissement deze maand is afgewend en daarmee een nieuwe paniekgolf in de
eurozone.

Maar Griekenland is nog niet gered. Het krijgt een noodzakelijke adempauze om
orde op zaken te stellen. 'Een historische kans', volgens de Duitse minister van
Financioen Sch€uble. 'Een kans die niet gemist mag worden', voegde Europees
Commissaris Rehn van Economische Zaken daaraan toe.

Voor de regering-Papademos en de Griekse bevolking begint de ellende nu pas
goed. Veel meer dan de afgelopen twee jaar moet Athene werk maken van de
beloofde bezuinigingen en hervormingen. Ook de volgende Griekse regering er zijn
verkiezingen in april kan daar niet onderuit, tenzij het de vrijdag bereikte
deal wil opblazen.

De sanering die Nikst en Katina (de Griekse Henk en Ingrid) te wachten staat, is
net als de omvang van de noodhulp ongekend. Lonen, uitkeringen en pensioenen
gaan omlaag, de prijzen, belastingen en btw omhoog, er wordt gekort op de
zorguitgaven en een groot deel van het Griekse tafelzilver (staatsbedrijven)
gaat in de verkoop. Ondertussen krimpt de economie en stijgt de werkloosheid.

Nu staat het land niet helemaal alleen. Honderden experts van de andere
eurolanden komen helpen bij de belastinginning en de privatisering. Een speciale
EU-taskforce verleent hand- en spandiensten om de Griekse economie weer aan de
praat te krijgen. En EU-subsidies worden onder uiterst gunstige voorwaarden
verstrekt.

Maar pijn zal het doen, het aantal demonstraties in de Griekse steden neemt
zeker niet af. Brusselse diplomaten en economen betwijfelen of de Griekse
politici de rug recht houden. Hun reputatie in deze is bar slecht. Maar er staat
een stok achter de deur: als Athene verzaakt, kunnen de geldschieters ieder
moment de geldkraan dichtdraaien.

Of die stok daadwerkelijk gebruikt wordt, valt nog te bezien. Een bankroet voor
Griekenland blijft een hachelijke zaak waarvan de consequenties voor de rest van
de eurozone niet zijn in te schatten. Opvallend is dat de Oostenrijkse kanselier
vorige week al speculeerde over een derde noodlening voor Athene van nog eens 50
miljard euro.

Maar ook als Griekenland de eindstreep in 2020 haalt, zijn de risico's geenszins
geweken. Het kampt dan nog steeds met een staatsschuld van 120,5 procent, twee
keer de maximumnorm voor eurolanden en ruwweg hetzelfde percentage als de
onhoudbaar geachte staatsschuld van Italioe op dit moment.

2014 is het jaar waarin Grieken weer kapitaal nodig hebben

LOAD-DATE: March 9, 2012

LANGUAGE: DUTCH; NEDERLANDS

GRAPHIC: Arm en rijk in een winkelstraat in Athene. Foto Daniel Rosenthal / de
Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               5 of 62 DOCUMENTS



                                 de Volkskrant

                             10 maart 2012 zaterdag

Invoering wietpas leidt tot ontslaggolf bij de coffeeshops

BYLINE: Van onze verslaggever Peter de Graaf

SECTION: Ten Eerste; Blz. 2

LENGTH: 1047 woorden


In Maastricht staan per 1 mei 360 medewerkers op straat, landelijk worden dat er
3.500 tot 4.000.

Van onze verslaggever

Peter de Graaf

MAASTRICHT De invoering van de wietpas dreigt een ontslaggolf in de coffeeshops
te veroorzaken. Alleen al in Maastricht hebben de coffeeshophouders 360 van de
440 medewerkers per 1 mei ontslag aangezegd. Dan mogen de 14 Maastrichtse
coffeeshops geen buitenlandse klanten meer toelaten, waardoor ze zeker 80
procent van hun omzet verliezen.

In heel Nederland wordt het aantal ontslagen in de coffeeshopbranche geraamd op
3.500 tot 4.000, aldus voorzitter Marc Josemans van de Vereniging Officioele
Coffeeshops Maastricht (VOCM), die tevens bestuurslid van de landelijke koepel
van coffeeshops is. Op 1 mei wordt de wietpas in de drie zuidelijke provincies
ingevoerd, op 1 januari volgt de rest van het land. Coffeeshops worden besloten
clubs met maximaal 2.000 leden.

'Het wordt een kaalslag', aldus Josemans. 'Het is een drama voor het personeel.
We hebben het over gewone burgers met gezinnen en hypotheken. Sommigen werken al
meer dan 25 jaar in een coffeeshop. Ze zijn over het algemeen laag opgeleid. Met
hun werkverleden komen ze moeilijk ergens anders aan de bak.'

Deze week hebben enkele coffeeshopmedewerkers de Stichting Belangenbehartiging
Coffeeshoppersoneel Nederland opgericht. Voorzitter is Jo Smeets, portier bij
coffeeshop Fantasia in Maastricht. Hem is vorige week ontslag aangezegd, samen
met 22 collega's. Smeets: 'Onze baas heeft het ons met tranen in de ogen
verteld. Hij zei: ik moet jullie ontslaan, want ik heb straks geen klanten
meer.'

Geen kwaad woord over zijn baas, onderstreept Smeets. Hij beschouwt minister
Opstelten van Veiligheid en Justitie als de kwade genius. 'De coffeeshops moeten
gaan discrimineren en registreren. Daar zijn we boos over. Het levert niets op
en het kost ons onze baan.' De nieuwe belangenvereniging voor
coffeeshoppersoneel denkt na over 'sociale acties'. Smeets wil ook met het UWV
om de tafel 'om te kijken wat die voor ons kan betekenen'.

Vier advocaten hebben vrijdag aangekondigd dat ze namens eigenaren en personeel
van de coffeeshops een kort geding gaan aanspannen tegen de staat om invoering
van de wietpas te voorkomen. Volgens de Maastrichtse advocaat Andr© Beckers
worden coffeeshops gedwongen tot discriminatie van mensen en schending van hun
privacy.

Minister Opstelten ziet het kort geding met vertrouwen tegemoet. Hij wijst erop
dat de Raad van State en ook het Europese Hof van Justitie zich al hebben
uitgesproken over de maatregel. Volgens deze 'hoogste' rechtsinstanties mogen
buitenlanders worden geweerd uit coffeeshops, als uiterste middel 'om het
drugstoerisme en de daarmee gepaard gaande overlast tegen te gaan'.

Josemans, eigenaar van coffeeshop Easy Going, heeft alle 40 personeelsleden
ontslag aangezegd. Hij is van plan om na 1 mei toch buitenlandse klanten toe te
laten, om een proefproces uit te lokken. 'Voormalig burgemeester Leers wilde nog
wel meewerken aan zo'n proefproces, maar de huidige burgervader Hoes voelt daar
niets voor. Hij zal de tent wel voor 3 maanden sluiten als hier na 1 mei
buitenlanders worden aangetroffen.'

'Schimmig is het op straat, bij de runners'

'De criminaliteit zit niet in de coffeeshops'

'Alles is hier tot in de puntjes geregeld'

Caroline Druif (36)

Barmedewerkster in coffeeshop Easy Going

'Het massa-ontslag bij NedCar, daar hoor je iedereen over. Maar over het
massa-ontslag bij de coffeeshops heeft niemand het. Het is zo kwalijk wat hier
gebeurt. De criminelen op straat krijgen de vrije hand reken maar dat de
buitenlanders straks hun spul in het illegale circuit gaan halen. En het
personeel van de coffeeshops wordt op straat gezet. Via een collega ben ik hier
vier jaar geleden gekomen. Ik werkte bij de klantenservice van de nutsbedrijven,
maar dreigde na de overname door Essent overgeplaatst te worden naar Den Bosch.
Achter de bar staan in een coffeeshop is een combinatie van horeca, communicatie
en klantenservice. Hier komen allerlei groeperingen, van jong tot oud, van arm
tot rijk. Dat een coffeeshop zo'n slechte naam heeft, dat heeft de politiek
ervan gemaakt: wiet is slecht, het mag niet. Maar we zijn geen criminelen, we
werken hier hard voor ons geld. De criminaliteit zit niet in de coffeeshops,
maar loopt op straat.'

Jan Knibbeler (59)

Portier in coffeeshop Easy Going

'Ik werk hier 6 jaar als sfeermaker annex portier. Hiervoor werkte ik 13 jaar in
een andere caf©-coffeeshop. Ik houd toezicht op de zaak, controleer de pasjes op
de scan en bewaak de sfeer. Het is een vrij grote zaak, je moet alles in de
gaten houden. Er hangen hier 42 camera's. Maar ik heb nog geen enkel probleem
meegemaakt. Alles is tot in de puntjes geregeld, nog beter dan op Schiphol.
Daarom is het ook zo absurd wat hier gebeurt. De wietpas wordt ons opgelegd. Ons
wordt iets opgedrongen door de overheid, waardoor wij onze baan verliezen. We
hebben in vijftig jaar zì'n wietcultuur opgebouwd, en dat wordt in ©©n keer
afgebroken door minister Opstelten en burgemeester Hoes. Het is triest. Ik word
straks 60. Ik heb een dubbel probleem op de arbeidsmarkt: mijn leeftijd en het
stempel dat je in een coffeeshop hebt gewerkt. Na een jaartje WW kom ik in de
bijstand terecht en kan ik mijn eigen huis gaan opeten.'

Bianca Aussems (30)

Cannabisverkoopster in coffeeshop Fantasia

'Het is begonnen als een bijbaantje, toen ik nog student (hbo-maatschappelijk
werk) was. Eerst stond ik een jaartje achter de bar, daarna ging ik naar
achteren en ben ik cannabis gaan verkopen. Ik ben gestopt met de studie en werk
hier nu meer dan zeven jaar. Zelf rook ik niet eens wiet. Ik heb er helemaal
niets mee. Maar het werk in de coffeeshop vind ik heel leuk, en het wordt goed
betaald. Het beeld dat het een schimmige wereld is, klopt helemaal niet. Hier
komen heel gewone mensen. Op straat, waar de runnertjes zijn, daar is het
schimmig. In het begin zeiden mensen wel tegen mij: Werk jij in een coffeeshop?
Ze konden het niet geloven. Maar ik beschouw het als een gewone baan. Het zal
heel erg zijn als ik mijn baan verlies. Ik ben een alleenstaande moeder, wat
moet ik nu? Ik ben 30 jaar en heb alleen maar coffeeshopervaring. Ze zien me
aankomen, werkgevers nemen liever jongeren zonder ervaring.'

80% omzetdaling door het weren van buitenlandse klanten

LOAD-DATE: March 9, 2012

LANGUAGE: DUTCH; NEDERLANDS

GRAPHIC: Foto's Peter Lipton

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               6 of 62 DOCUMENTS



                                 de Volkskrant

                              9 maart 2012 vrijdag

Achterban CNV verwerpt cao-bod schoonmaakwerk

BYLINE: Van onze verslaggeefster Nanda Troost

SECTION: Economie; Blz. 22

LENGTH: 444 woorden


Van onze verslaggeefster

Nanda Troost

AMSTERDAM Een meerderheid van de CNV-leden in de schoonmaak gaat niet akkoord
met het eindbod van de werkgevers voor een nieuwe cao voor dit jaar en volgend
jaar.

Schoonmakers die zijn aangesloten bij FNV Bondgenoten zijn al weken in staking
voor een goede cao. Belangrijkste struikelblokken zijn dat een deel van de
loonsverhoging kan worden gebruikt als pensioenpremie en dat het loon deels niet
wordt doorbetaald tijdens ziekte.

Door de lonen te koppelen aan de premie van de pensioenen 'worden alle risico's
neergelegd bij de werknemers', zegt Jan Kampherbeek, bestuurder van CNV
Vakmensen. 'Dat maakt de loonsverhoging onzeker, want als de pensioenpremie
verder omhooggaat, krijgen de schoonmakers minder salaris.'

Bijna 70 procent van de CNV-achterban heeft het eindbod donderdag verworpen. Ron
Meyer van FNV Bondgenoten voelt zich gesterkt door het besluit van de
CNV-achterban. 'De laatste strohalm voor de schoonmaakbedrijven is weg.'

De werkgevers zeggen bij monde van onderhandelaar Anton Witte, tevens
directielid van schoonmaakbedrijf Asito, teleurgesteld te zijn in de afwijzing.
'Wij staan nog steeds achter ons eindbod met een loonstijging van in totaal 5
procent. Dat vinden wij in deze tijd van recessie een heel goed bod. Het ligt
ruim boven het gemiddelde van 1,4 procent loonstijging van de recent afgesloten
cao's.' De werkgevers beraden zich volgende week. Ze vinden vooral de opstelling
van FNV Bondgenoten lastig.

Drieduizend schoonmakers van FNV Bondgenoten zijn bezig aan hun tiende week van
staken en actievoeren. Daarmee zijn ze bezig aan de langste sectorbrede staking
sinds 1933. Dat record vestigden de schoonmakers in 2010 met hun staking van
negen weken.

Dat er in de schoonmaak zo lang wordt gestaakt, komt mede doordat het om
ongeschoold werk gaat waarbij de werknemers vrij gemakkelijk te vervangen zijn,
zegt Sjaak van der Velden, sociaal-economisch historicus. Het aantal
stakingsdagen blijft historisch gezien nog redelijk beperkt. 'Na de Tweede
Wereldoorlog kreeg de gewone werknemer meer te zeggen. Het poldermodel werd
opgebouwd, dat is eigenlijk een erkenning dat de gewone man voor de oorlog zo
slecht af was.'

Met hun acties van 2010 oogstten de schoonmakers veel sympathie en dwongen zij
respect af. Het resultaat was toen een betere cao en de Code Verantwoordelijk
Marktgedrag. Die doet een sterk beroep op de verantwoordelijkheid van
schoonmaakbedrijven en opdrachtgevers om de sociale betrokkenheid te verhogen en
goed werkgeverschap na te streven. Belangrijk is ook dat opdrachtgevers bij
aanbestedingen niet uitgaan voor de laagste bieding, maar bijvoorbeeld ook
kwaliteit laten meewegen.

LOAD-DATE: March 8, 2012

LANGUAGE: DUTCH; NEDERLANDS

GRAPHIC: Schoonmakers protesteerden begin deze week onder meer op De Uithof
tegen de vijf grootste schoonmaakbedrijven. Hun uitdossing als 'schoonmaaksjeik'
verwijst naar de bazen, waarvan een aantal in de Quote-500 staat. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               7 of 62 DOCUMENTS



                                 de Volkskrant

                              9 maart 2012 vrijdag

Wilders heeft geen ideologie, maar wel een dilemma

SECTION: Opinie en Debat; Blz. 29

LENGTH: 780 woorden


DE PRINCIPES VAN DE PVV Als Wilders consequent zou zijn, zou de tussenformatie
geen kans van slagen hebben. Maar hij wil nu even geen verkiezingen.

Eind 2003 schreef ik in een opiniestuk dat het na de uitbreiding van de EU (die
toen aanstaande was) waarschijnlijk was dat de arbeidsmigratie vanuit
Oost-Europa naar West-Europa aanzienlijk zou toenemen. Letterlijk schreef ik:
'door naar West-Europa te migreren, kunnen de Oost-Europeanen hun inkomen met
een veelvoud laten toenemen. Je moet wel erg veel van je land en je taal houden
om zo'n gigantische welvaartsstijging niet te willen incasseren.' Maar als in
Nederland de lonen niet gaan dalen, zo schreef ik verder, zal er voornamelijk
een druk op het stelsel van sociale zekerheid gaan ontstaan: óf immigranten uit
Oost-Europa óf mensen die door immigranten uit hun werk worden geduwd, komen in
een uitkering terecht. Ik rekende uit dat dat de staat 6 miljard euro zou kunnen
kosten.

Frans Timmermans (PvdA) reageerde met een ingezonden brief. Hij schreef: 'In een
werkelijk verbluffende mengelmoes van onwaarheden over Europees recht en
lagere-schoolrekenwerk, rekent Harrie Verbon ( ) uit wat er gebeurt als
Nederland de grens niet sluit voor Poolse werknemers'. Timmermans beweerde dat
er niet zoveel Polen zouden komen; dat handjevol Polen dat dan wel zou komen,
zou zeker geen bijstandsuitkering krijgen.

We weten nu dat er ruim 300 duizend Oost-Europeanen in Nederland verblijven en
dat inmiddels 5 procent van hen een uitkering krijgt.

De reactie van Timmermans was kenmerkend voor de manier waarop de Haagse
politieke partijen over immigratie spraken en soms nog steeds spreken.
Immigratie kon geen problemen opleveren, immigratie was een zegen voor iedereen.
En als sommigen van ons dan misschien toch last hebben van immigranten, zoals de
mensen op of dichtbij de onderkant van de arbeidsmarkt die merken dat ze uit de
markt worden gedrukt door de immigranten uit Oost-Europa en die merken dat hun
woonsituatie verslechtert? Dan ligt het natuurlijk niet aan Den Haag; gemeenten
hadden de problemen moeten oplossen. Dat zei Ger Koopmans, Tweede Kamerlid voor
het CDA, afgelopen week nog in de krant. Ook dat is het typische antwoord als de
Haagse politiek gefaald heeft: het is ons probleem niet. Laat de gemeenten het
maar oplossen.

Geert Wilders spint nu al jaren garen bij deze politieke reactie op de
immigratie. Zijn intuïtie voor de effecten van de EU en immigratie op 'Henk en
Ingrid' is heel wat beter ontwikkeld dan de intuïtie van politici van andere
partijen. Hij voelt feilloos aan waar de pijn zit (op de ene uitglijder over het
hoofddoekje van de koningin na). Ideologie zit daar niet achter, al denkt Jan
Jaap de Ruiter van wel (de Volkskrant, 2 maart). Hij schreef een heel boek over
de ideologie van de PVV. Het is eigenlijk een langgerekte bespreking van het
boek dat Martin Bosma heeft geschreven om het PVV-gedachtengoed te onderbouwen.

De Ruiters universiteit deelt via de website triomfantelijk mee dat Wilders met
het boekje van De Ruiter niet blij zal zijn. Ik denk eigenlijk dat het Wilders
worst zal zijn. Wilders heeft namelijk helemaal geen ideologie.

Als de PVV wel een ideologie zou hebben, dan zou het PVV-meldpunt daarmee in
strijd zijn. In Nederland vind je immers geen katholieken meer die net zo
gelovig zijn als de Polen. De Polen zouden dus door de PVV met open armen
ontvangen moeten worden als medekruisvaarders tegen de islam. Maar Polen zijn
immigranten en daarom zijn ze toch niet goed, hoewel ze christenen zijn en geen
moslims.

Geert Wilders is een pragmaticus die precies weet waar zijn politieke winst zit.
Kritiek op zijn politieke optreden glijdt van hem af omdat die kritiek zijn
positie bij zijn kiezers alleen maar verstevigt.

Nu zit hij echter voor het eerst sinds de oprichting van de PVV in een politieke
tang. Hij wil eigenlijk niet korten op de AOW, de zorg, de hypotheekrenteaftrek
en de WW, want vooral zijn kiezers zullen daar de gevolgen van voelen. De
regering wil wel bezuinigen, om aan de EU-normen voor het begrotingstekort te
kunnen voldoen.

Als Wilders consequent zou zijn, zou hij zeggen: 'Ga maar de boom in met je
EU-normen. En als de EU Nederland een straf wil opleggen voor het te hoge
begrotingstekort, dan trekken we toch gewoon de stekker uit dat noodfonds voor
de Grieken. Hebben we direct alle miljarden weer terug die we nu tekortkomen.'

Dit zou hij moeten zeggen om Henk en Ingrid te plezieren. Maar zou het Wilders
plezieren als dit kabinet valt? We zullen de komende weken zien hoe Wilders dit
voor hem nieuwe dilemma gaat oplossen.

HARRIE

VERBON is hoogleraar openbare financiën in Tilburg.

Het zal Wilders worst zijn wat de gevestigde orde van hem vindt

LOAD-DATE: March 8, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               8 of 62 DOCUMENTS



                                 de Volkskrant

                              9 maart 2012 vrijdag

ZO IS HET MAAR NET

SECTION: V DIDU; Blz. 28

LENGTH: 8 woorden


'Hoe je het wend of keert, de gewone man betaald.'

LOAD-DATE: March 8, 2012

LANGUAGE: DUTCH; NEDERLANDS

GRAPHIC: De reactie van 'Wuppes' uit Nijmegen op het nieuws dat de Engelse
voetbalclub Manchester City Robin van Persie wil kopen en een salaris biedt van
260 duizend euro per week in het vooruitzicht stelt, op http://telegraaf.nl.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               9 of 62 DOCUMENTS



                                 de Volkskrant

                              9 maart 2012 vrijdag

GEACHTE REDactie

BYLINE: Wim Zevering , Ermelo Wouter Vuijk , Groningen  Wout van Wal , Nijmegen
E.J. van Ginkel , Leiden Jan Pieter Hovinga , Rothenburg  (Zwitserland) P.J.
Berends , Zwolle  Brechje Bel , Amsterdam

SECTION: Opinie en Debat; Blz. 31

LENGTH: 837 woorden


God

Kom op zeg: dan ook de ballen hebben om bij het verslag van Ibrahim (Voorpagina,
8 maart) in de kop te zetten: 'Allah kan niet bestaan'.

Wim Zevering, Ermelo

Te hoog opgeleid

Het kabinet wil 'te rijke' huurders in sociale huurwoningen jaarlijks meer huur
laten betalen. Dat is best, maar dan moet het ook consequent zijn en 'te hoog
opgeleiden' in lager gekwalificeerde banen salarisverhoging geven. Kolder
natuurlijk. Je wordt betaald naar het werk dat je doet. En zo moet je ook
betalen naar het wooncomfort dat je geniet. Punt.

Als er sprake is van scheefhuur dan zal daar wel een reden voor zijn, net zoals
voor het feit dat er hogeropgeleiden zijn die (tegen hun wil) genoegen moeten
nemen met een lager gekwalificeerde baan.

Wouter Vuijk, Groningen

Geen feest voor huurder

Maarten van Ham vindt dat woningbezitters met weinig of geen woonlasten wel wat
meer zouden kunnen bijdragen aan het oplossen van de woningproblematiek (U, 3
maart).

Als gepensioneerde huurder ben ik het daar zeer mee eens. Als huurder heb ik
(een modale werknemer) over 30 jaar rond de 75.000 euro meer belasting betaald
dan de woningbezitter. Daarnaast kan ik niet 25 jaar kostenloos wonen en moet de
komende 25 jaar bij leven en welzijn nog rond de 200.000 euro aan woonlasten
opbrengen. Ook kan ik aan niemand een eigen woning nalaten van 250.000 euro.

De oudere woningbezitter is dus rond de half miljoen euro beter uit dan de
gepensioneerde huurder en kan daarom wel zwaarder worden belast. Ook huurders
zijn hardwerkende Nederlanders, maar zij kunnen niet meedoen aan het feest van
overwaarde, goedkoop lenen en vrij wonen.

Wout van Wal, Nijmegen

Robert Sherman

Pablo Cabenda schrijft dat de onlangs overleden songwriter Robert Sherman in de
Tweede Wereldoorlog is onderscheiden met 'de hoogste Amerikaanse militaire
onderscheiding, de Purple Heart' (V, 7 maart).

De Purple Heart wordt uitgereikt aan iedere Amerikaanse militair die in een
gevecht gewond raakt of sneuvelt. Tijdens de Tweede Wereldoorlog is deze
medaille meer dan een miljoen maal uitgereikt. Het is dan ook zeker niet de
hoogste militaire onderscheiding (dat is de Medal of Honor). Wel heeft Sherman,
samen met zijn broer, in 2008 de hoogste Amerikaanse onderscheiding gekregen
voor een kunstenaar: de National Medal of Arts.

E.J. van Ginkel, Leiden

Oostvaarderswold

Deze week vernietigde de Raad van State het provinciaal plan inzake het
Oostvaarderswold (Ten eerste, 8 maart). De belangrijkste reden is dat de
financiering van het plan onvoldoende is onderbouwd. De Raad van State beroept
zich daarbij op nieuwe ontwikkelingen, met name op de 'cancel-brief' van het
ministerie. Hiermee rechtvaardigt de Raad van State de twijfelachtige brief van
het ministerie die terugkomt op eerdere toezeggingen.

Daarnaast heb ik moeite te geloven dat het besluit van de Raad van State
consequent is. Bij de hsl, de Betuwelijn et cetera had de overheid de
financiering en de vergunningen ook niet waterdicht vastgelegd en waren er
voldoende partijen die bezwaar gemaakt hebben. Hadden deze projecten ook
geannuleerd moeten worden omdat ze vooraf niet waterdicht afgedekt waren?

Tot slot doorkruist de Raad van State een lopend verzoek van het ministerie en
de provincie 'er uit te komen' en vernietigt het de afgelopen jaren opgebouwde
voortgang met betrekking tot het Oostvaarderswold. Om niet te spreken over het
op correcte gronden gecnvesteerde vermogen in het Oostvaarderswold dat
plotseling weggegooid geld blijkt.

Jan Pieter Hovinga, Rothenburg

(Zwitserland)

Geen belastingformulier

'Eenvoudiger kunnen wij het niet voor u maken!' Dat is de slagzin van de
Belastingdienst. Voor mij wordt die zeker niet waargemaakt. Ik ben tot nu toe
altijd gewend geweest om het belastingformulier op papier in te vullen. Elk jaar
kreeg ik de formulieren tijdig aangeleverd en ging daarna met mijn aangifte aan
het werk.

Dit jaar heb ik nog geen formulier ontvangen. Omdat ik me nog herinner van
voorgaande jaren dat de aangifte voor 1 april moet worden ingeleverd, begon ik
me af te vragen waar de aangifteformulieren bleven.

Toen ik de Belastingdienst daarover belde, kreeg ik te horen dat ze niet meer
automatisch werden opgestuurd, maar dat ze moesten worden aangevraagd. Op mijn
vraag hoe ik dat had kunnen weten, werd mij verteld dat het in de media was
bekendgemaakt. Ik heb dat echter niet meegekregen.

Ik denk dat veel ouderen met mij niet weten dat ze de formulieren moeten
aanvragen (ze hebben daar namelijk geen bericht van gehad). Ze kunnen daardoor
in tijdnood komen bij de invulling van de aangifte; temeer daar het 10 dagen kan
duren voordat de formulieren in huis zijn.

Een slechte beurt van de Belastingdienst.

P.J. Berends, Zwolle

Fijne leren schoenen

Blijkbaar wordt bont veel sneller in verband met dierenleed gebracht dan het
dagelijkse stukje vlees of die fijne leren schoenen (Geachte redactie, 7 maart).
Terwijl verreweg het grootste gedeelte van het vlees dat wij eten en het leer
dat we gebruiken uit de bio-industrie komt. Daar is verbazingwekkend weinig
kritiek op.

Brechje Bel, Amsterdam

LOAD-DATE: March 8, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               10 of 62 DOCUMENTS



                                 de Volkskrant

                             7 maart 2012 woensdag

De Outsiders Boeken;
Interview Jodi Kantor over haar Obama-boek

BYLINE: Door Steffie Kouters Foto's Pete Souza/Getty

SECTION: V Opening; Blz. 2

LENGTH: 1896 woorden


Wij denken aan glamour, privileges en macht als we denken aan de baan die Barack
Obama heeft. Maar het leven van de president is loodzwaar. Journalist Jodi
Kantor volgt de Obama's sinds 2007 en schreef een boek over hun leven in het
Witte Huis. Door Steffie Kouters Foto's Pete Souza/Getty

Barack Obama wandelt vrolijk de trap op van het Witte Huis, de nacht van het
laatste feest na zijn inauguratie. De uitgeputte Michelle ligt al boven, voor
het eerst van haar leven in het presidentiële bed. Dan dringt ineens tot de
nieuwe president door dat hij geen idee heeft waar de slaapkamer is.

Ongelooflijk.

'Ze waren nauwelijks in het Witte Huis geweest voordat ze ernaartoe verhuisden',
zegt de auteur van The Obamas, New York Times-reporter Jodi Kantor. 'De Obama's
waren echte buitenstaanders. Ze kwamen terecht in een systeem waarmee ze niet
vertrouwd waren, in tegenstelling tot de vorige president. Het echtpaar Bush
kende de huishoudelijke staf, de regels, het werk, het leven alles.'

Uit haar boek, met als Nederlandse titel Barack en Michelle: 'Zo was het met de
Obama's gesteld, toen ze het Witte huis betrokken: zogenaamd hadden zij de
leiding, maar ze hadden verbazend weinig te zeggen over de wereld om hen heen.'

Kreeg je compassie met ze, tijdens het schrijven?

'Ik hoop dat in mijn boek respect en medeleven doorklinken voor ál onze leiders
en waar ze doorheen moeten. Hun banen zijn zo moeilijk en ze worden zo
bekritiseerd.'

Het journalistieke 'wonderkind', volgens een recensie, is snel achter haar
bureau vandaan gekomen voor alweer een gesprek over haar portret van het
huwelijk van de Obama's een boek dat uitblinkt in verrassende anekdotes en
veelzeggende details. 'Ik wilde erachter komen hoe die mensen zijn veranderd,
welk effect de macht op ze heeft, of ze al gewend zijn aan hun rol, wat zich
achter de schermen afspeelt.'

Ze stak er honderden uren in aan interviews, met meer dan tweehonderd
Obama-bekenden, van vroegere buren tot naaste vrienden. Een gesprek met de
hoofdrolspelers zelf had ze al in 2009 gevoerd: Kantor is sinds vier jaar
politiek correspondent van The New York Times. Elk feit werd dubbel gecheckt.
'Ik had een paar jaar het gevoel met een piano rond te zeulen', lacht Kantor in
de hoge, lichte, strakke cafetaria van de krant, in Midtown Manhattan.

De journalist heeft een ingewikkelde periode achter de rug. Het boek stond op
het punt van uitkomen toen het Witte Huis op grond van eenzijdige en slordige
uitgelekte informatie de aanval opende. 'Een over-dramatisering van oud nieuws',
zei de woordvoerder. Michelle Obama liet een dag na de verschijning in een
inderhaast gearrangeerd televisie-interview weten dat ze het niet zou lezen. De
first lady verkeerde in de veronderstelling dat ze in Kantors werk werd
afgebeeld als een 'boze zwarte vrouw'.

Terwijl dit boek een afgewogen, grotendeels sympathiek portret geeft van haar.

'Dat is de ongenuanceerde wereld waarin we leven. De wereld van Twitter. Iemand
grapte over het boek: het zijn honderdduizend woorden. Dan heb je wel heel veel
tweets nodig om het goed samen te vatten.'

Was het een teleurstelling dat Michelle Obama het niet wilde lezen?

'Helemaal niet. Ik denk dat een hoop mensen in dit soort posities niet lezen wat
er over ze wordt geschreven.'

Ze dacht dat ze werd beschreven als 'some angry black woman'. Een kwalificatie
waarvoor ze bang is, maar die ze op deze manier zelf naar zich toehaalde.

'Michelle Obama had een moeilijke tijd tijdens de campagne van 2008, toen ze dat
etiket opgeplakt kreeg. Ik denk dat ze meer heeft gedoeld op die ervaring. Het
laat wel zien hoe ongemakkelijk ze zich erbij voelt een biografisch onderwerp te
zijn, kenmerkend voor haar onwennigheid met het nieuwe politieke leven. Dit is
het eerste grote boek over Michelle Obama ik ben er niet van ondersteboven dat
het haar zwaar valt. Terwijl ik intussen al zo vaak heb gehoord: Hillary Clinton
zou hartstikke blij zijn geweest met zo'n boek over haar en het Witte Huis.'

Wat heb je ontdekt dat je niet wist?

'Ik wist niet dat Michelle Obama echt ongelukkig was in de beginperiode van het
Witte Huis, in die voor haar zo vreemde, besloten wereld waarvan ze zich afvroeg
of ze er ooit haar weg zou vinden. Ik wist niet dat Barack Obama zo gefrustreerd
was achter de schermen, omdat hij het gevoel had dat de Amerikanen hem verkeerd
begrepen en onderwaardeerden. Ik wist niet dat de first lady heeft overwogen de
eerste periode in hun oude huis in Chicago te blijven wonen, om haar dochters
hun schooljaar te kunnen laten afmaken.'

Je was echt verrast.

'Ja. Het kan natuurlijk niet, een forensende first lady. Maar het getuigde
tegelijkertijd van de wijsheid van een buitenstaander. Intussen is gebleken hoe
lastig het is met twee jonge kinderen in het Witte Huis. Dus ik denk niet dat ze
gek was toen ze zich afvroeg: hoe gaat dit uitpakken?'

Had je verwacht dat het boek zo onder vuur zou komen te liggen?

'Ik had niet verwacht dat het Witte Huis met een statement over het boek zou
komen nog voordat ze het gelezen hadden. Dat begreep ik niet. Daarna trokken ze
zich terug. Ze hebben zich een beetje belachelijk gemaakt. Vanwege de aanvallen
op een boek dat niet schadelijk voor ze was.'

De opwinding was alleen maar goed voor de verkoop.

Onderkoeld: 'Het boek stond meteen middenin de belangstelling.'

Wat was het opzienbarendst?

'Om te merken hoe extreem de wereld van het Witte Huis is. De buitenwereld denkt
dat je alles hebt wat je kunt hebben, maar het leven daar is loodzwaar. Alle
beperkingen, het isolement, de eenzaamheid, de druk. De rest van de wereld denkt
aan glamour, privileges, macht. We zien foto's van de Air Force One, van
staatsbanketten, herinneren ons de beelden van de Kennedy's. Ik denk dat mijn
boek een realistischer weergave is van de werkelijkheid.'

Die lijkt soms ondraaglijk.

'Historisch gezien is het ironisch. Aan de Verenigde Staten ligt het idee ten
grondslag dat de leider van een land een gewone burger moet zijn, in
tegenstelling tot de geschiedenis van de Europese monarchieën. Die zijn nu
grotendeels verdwenen, terwijl er in de Verenigde Staten iets heel koninklijks
zit aan de manier waarop de president wordt bejegend. Het Witte Huis is zo
gecompliceerd, een labyrint. Wij zijn nu degenen met een eigen Versailles.'

Het lijkt menselijkerwijs bijna niet meer op te brengen president van de
Verenigde Staten te zijn.

'Nee. Ik vraag me oprecht af waarom iemand zichzelf dit aandoet.'

Sommige medewerkers van hem hebben het over Barackward een samenvoeging van
Barack en onbeholpen, onhandig.

'Hij kan teruggetrokken zijn, eenzelvig. Europeanen zien die kant niet van hem.'

'Voelen Barack, niet dénken!', roept Michelle een keer tegen haar intellectuele
echtgenoot tijdens de voorbereiding op een debat.

'Veelzeggend, ja.'

Hoe verder de Obama's van Washington verwijderd zijn, hoe meer ze zich op hun
gemak voelen, schrijf je.

'Is dat niet interessant? Toen ze afreisden naar Oslo om de Nobelprijs voor de
Vrede in ontvangst te nemen, kregen ze daar de steun en bewondering die ze thuis
niet meer voelden. Het was een soort droom voor ze. Dit patroon zet zich voort.
Bijna elke keer als de Obama's naar het buitenland gaan, valt ze een admiratie
ten deel die ze tegenwoordig nog maar van relatief weinig Amerikanen krijgen.'

Het gaat beter, nu de economie aantrekt.

'De president heeft het de afgelopen maanden gemakkelijker gekregen, toen mijn
boek al af was. Dat komt ook doordat de Republikeinse kandidaten zo zwak zijn.
Hij kan een comeback maken. Maar jij was hier niet in 2008. In dit land heerste
een opwinding die nog maar weinig mensen hebben meegemaakt in hun leven.'

Dat blijft wonderlijk, gezien zijn gebrek aan ervaring.

'Toen leek dat Obama juist nieuw en spannend te maken. Hij voelde als een frisse
wind in het politieke landschap. Maar je sterkste punten kunnen tegelijkertijd
je zwakste zijn.'

Hoe was het om ze te interviewen?

'In het Oval Office zitten was intens voor me. En ik moest balanceren tussen hen
twee; dat maakte het nog intenser. Hoe ze op elkaar reageerden was erg
informatief. In de kamer hing een subtiele spanning. Ik vroeg hoe ze een
gelijkwaardig huwelijk konden hebben als een van de twee president was. De first
lady lachte, hmmmmph, alsof ze blij was dat iemand de vraag eens een keer
stelde. Ze keek naar haar man en liet hem antwoorden, zwoegend. Hij moest drie
keer overnieuw beginnen. Uiteindelijk zei hij: 'Mijn staf bekommert zich meer om
wat de first lady denkt dan wat ik denk.' Ze redde hem, door te zeggen dat al
hun privé-beslissingen op gelijkwaardige basis werden genomen.

'Een ander interessant moment was toen ik ze vroeg of ze hun huwelijk inzetten
voor politiek gewin. Dat ontkenden ze echt, nee, absoluut niet. Maar in het boek
zie je dat ze hun huwelijk toch zijn gaan gebruiken. De populaire mevrouw Obama
speelt een belangrijke rol in het kweken van steun voor president, in het laten
heropleven van enthousiasme.'

Zoals Kantor schrijft, over bijvoorbeeld de intensieve campagnes van de first
lady om Amerikanen meer te laten bewegen en gezonder te laten eten: 'Michelle
Obama zag waar het heen ging met het presidentschap en deed daarom wat ze kon om
voor 'toegevoegde waarde' te zorgen, om tegenwicht te bieden aan het veelal
negatieve nieuws aan de andere kant van het gebouw.'

De Obama's hebben geleerd.

'En ze hebben dingen opgegeven. Ze wilden hun huwelijk misschien niet inzetten
voor het politieke spel, maar ze moesten wel. Aan de ene kant zijn ze beter
toegerust geraakt op hun banen, aan de andere kant zijn het meer conventionele
politici geworden. Er zit veel verlies in.'

Hij is niet de magische politicus gebleken die velen dachten dat hij was.

'Precies.'

Hebt u daar ook moeite mee?

Afgemeten glimlach: 'Als verslaggever denk ik niet in die termen. Ik heb een
meer klinische houding.'

In het boek beschrijft u hoe ze uit een wanhopig verlangen naar privacy zichzelf
terugtrekken, waardoor ze de stemming in het land slecht aanvoelen.

'Ze hebben via de kinderen in Washington wel wat nieuwe kennissen gekregen. Maar
de Obama's zien het presidentschap niet als een tijd om nieuwe vrienden te
maken. De president en de first lady zijn extreem op zichzelf.'

En dat is een serieuze blokkade in het presidentschap?

Meteen: 'Ze zijn openbaar bezit.'

'Hillary Clinton zou hartstikke blij zijn geweest met zo'n boek over haar en het
Witte Huis'

CV Jodi Kantor Jodi Kantor (36) begon haar journalistieke carrière bij de
nieuws- en opiniesite Slate. Ze stopte daarvoor met haar rechtenstudie aan
Harvard. Op haar 27ste stapte ze over naar de The New York Times, waar ze de
zondagse kunstbijlage vernieuwde, als de jongste chef van een katern in de
geschiedenis van deze krant. Sinds 2007 volgt ze de Obama's. De verslaggeefster
woont met haar man en dochter in Brooklyn. Ze werd door Crain's Magazine
uitgeroepen tot een van de veertig meest veelbelovende New Yorkers onder de 40.

President aan tafel Barack Obama staat erop dat hij minstens vijf keer per week
thuis eet, schrijft Jodi Kantor in haar boek. 'Sommige lezers zeiden: 'Ik ben
blij dat de toewijding aan zijn familie authentiek is. Dat hij het niet alleen
voor de show doet.' Anderen zeggen: 'Ik heb een gewone baan en red het vaak niet
om met mijn kinderen te eten. De president van de VS hoort altijd te werken.'

'Michelle Obama was echt ongelukkig in de beginperiode van het Witte Huis'

'De Obama's zien het presidentschap niet als een tijd om nieuwe vrienden te
maken'

LOAD-DATE: March 6, 2012

LANGUAGE: DUTCH; NEDERLANDS

GRAPHIC: President Obama en first lady Michelle kijken met hun dochters Sasha en
Malia in juli 2011 in de Treaty Room van het Witte Huis naar een wedstrijd van
het WK voetbal. Dochter Sasha besluipt haar vader die in de Oval Office aan het
werk is, augustus 2009. Michelle Obama bekijkt een rode peper uit eigen tuin.
Foto Reuters De president met 'first dog' Bo, een Portugese waterhond. Foto AP
Dochter Malia met de hond in de tuin van het Witte Huis. Foto AFP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               11 of 62 DOCUMENTS



                                 de Volkskrant

                              2 maart 2012 vrijdag

GEACHTE REDactie

BYLINE: Frank Hermans, Oisterwijk Marianne Poot, . Jasper Kuipers, Simone van
den Ende M. Bruijn,

SECTION: Opinie en Debat; Blz. 31

LENGTH: 567 woorden


Schade

Op kosten van de belastingbetaler mag minister Leers proberen de economische
schade, veroorzaakt door het meldpunt van de PVV, te verlichten.

Kan er iemand financieel aansprakelijk worden gesteld voor deze doelbewuste wig
in de Europese integratie? Deze actie kost Nederland namelijk geld. Of heeft de
PVV meer aan werkloos 'stemvee' dan aan koopkrachtige Henks en Ingrids?

Frank Hermans,Oisterwijk

Helemaal anders

Naar aanleiding van het interview met Marcel Gelauff (V, 29 februari) begrijp ik
dat de 'boing', 'flitsen' en zelfs de 'tune' helemaal anders gaan worden.
Daarvan ben ik niet onder de indruk.

Wat ik wil bepleiten is dat de nieuwsvoorziening in het weekend 'helemaal
anders' gaat worden. Het is te gek voor woorden (en uniek in Europa) dat de
Nederlandse publieke zender(s) op zaterdag en zondag pas om 12.00, resp. 13.00
uur wakker genoeg zijn om een nieuwsbulletin te presenteren.

Alsof de wereld op zaterdag en zondag tot dat/die tijdstip(pen) stilstaat. Na
het verschrikkelijke ongeluk van prins Johan Friso was er opeens elk uur een
NOS-journaal, herhaling op herhaling, verslaggevers die niets konden melden.
Toen kon het wel. Is er een tragedie nodig om het journaal de lucht in te
krijgen?

Marianne Poot,

Broek in Waterland

Fabeltje

In 'Sociale huurders zitten vast aan gemeente' (O&D, 29 februari) staat weer de
hardnekkige fabel dat voormalig asielzoekers net zo lang woningen kunnen
weigeren totdat er eentje wordt aangeboden die ze wel bevalt.

In een ver verleden mochten vluchtelingen eenmaal een woning weigeren, maar al
sinds jaren is het take it or leave it. 'U heeft een broer in Groningen? Jammer
dan, we hebben een woning voor u in Heerlen gevonden.' De briefschrijver
realiseert zich onvoldoende dat de vluchteling in hetzelfde schuitje zit. Beiden
hebben last van een inflexibele sociale woningmarkt.

Jasper Kuipers,

VluchtelingenWerk Nederland

Cultuur op tv

In zijn tv-recensie van 27 februari suggereerde Jean-Pierre Geelen dat Kunstuur
van de AVRO het interview van David Hockney zou moeten aankopen dat de BBC
maandag heeft uitgezonden.

Blijkbaar heeft Geelen de documentaire over Hockney gemist die de AVRO vorig
jaar twee keer in de documentairerubriek Close Up heeft uitgezonden.

Bovendien, bij Kunstuur kopen we nooit iets aan, maar we maken 39 nieuwe
afleveringen per jaar helemaal zelf zoals we vrijwel alle kunst- en
cultuurprogramma's in eigen huis maken: Opium, REL, Tussen Kunst en Kitsch.

De BBC was er ernstig van onder de indruk toen de AVRO-documentaire The World
According to Ion B. en niet de beoogde BBC-documentaire over Hockney vorig jaar
een Emmy Award in de wacht sleepte.

Niet alleen de kunstsector wordt ernstig gekort, ook de omroepen worden door de
bezuinigingen en aanstaande fusies gedwongen steeds scherpere keuzes te maken.

Desondanks blijft de AVRO kunst- en cultuurprogramma's produceren waar niet de
kijkcijfers, maar de liefde voor de kunst uitgangspunt zijn. Het zou mooi zijn
als er meer oog zou zijn voor wat er op het gebied van kunst en cultuur wel
degelijk in Nederland wordt uitgezonden.

Simone van den Ende

Hoofd Kunst & Cultuur en Drama

AVRO

CPB

In de artikelen over Coen Teulings mis ik dat de CPB-directeur prominent lid van
de PvdA is. Juist nu is dat opportuun. Het is belangrijk dat duidelijk naar
voren komt dat onpartijdigheid ver te zoeken is. En dat zou hoog in het vaandel
moeten staan van de directeur van het CPB.

M. Bruijn, Gieten

LOAD-DATE: March 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               12 of 62 DOCUMENTS



                                 de Volkskrant

                              2 maart 2012 vrijdag

Politieke zeden schrikken het aanstormend talent af

SECTION: Opinie en Debat; Blz. 29

LENGTH: 558 woorden


De politieke aartsvader van Nederland, Johan Rudolph Thorbecke, fluisterde. Als
hij sprak, verzamelden de Kamerleden zich om hem heen om maar niets te missen
van wat de grootste staatsman aller tijden te zeggen had. Wat zou Thorbecke
hebben gedaan als een Rutger Castricum hem had gevraagd of hij 'nog had geneukt
de laatste tijd'? Ik heb geen idee. Maar wat ik wel weet, is dat een groot
denker als hij het bijbehorende politieke klimaat zou hebben verafschuwd. Dan
was Thorbecke liever hoogleraar in de rechtsfilosofie geworden of zoiets.

'We kunnen als samenleving niet meer putten uit een grote voorraad van
potentieel goede politici', zei de hoogleraar die alle onfatsoenlijke
journalisten in de plomp wil gooien. Professor Kinneging zei niet veel zinnigs
bij Pauw & Witteman maar dit was de spijker op zijn kop. Ik zie het overal om me
heen: jonge, intelligente en gedreven mensen die politiek geïnteresseerd zijn,
maar de politiek verschrikkelijk vinden. Ze zijn weleens langs geweest op een
borrel of een partijcongres, maar zwoeren keer op keer: dat nooit weer.

Kinneging denkt dat het de angst voor Castricum is, maar het probleem zit veel
dieper dan dat. Het begint al vroeg: de jongerenpartijen worden gedomineerd door
de typetjes, de mannetjes en de kenaus. Na een gesprek van tien minuten hebben
ze zoveel mening, pathos en speeksel over je heen gestort dat je alleen nog maar
wilt douchen. Heb je de jongerenpartij overleefd, dan mag je de markt op voor
zinloze discussies met Henk en Ingrid.

Daarna volgen de jaren van vergaderen, mediatrainen en inlikken. Aan het einde
van de draaimolen staat een door en door middelmatig figuur met meer mening dan
substantie en meer ambitie dan leergierigheid. Hij vindt perceptie belangrijker
dan werkelijkheid, middel interessanter dan doel en macht geiler dan moraal.

Het is al zo vaak betoogd dat ik de argumenten niet meer hoef te geven: het
politieke debat is gepolariseerd in stompzinnige tegenpolen, nuance is politieke
zelfmoord en boeken lees je maar in je vrije tijd die je toch niet hebt. Geen
leuk vooruitzicht voor de jonge, intelligente en gedreven geesten van vandaag.
Hoe diep de frustratie bij Kinneging zit, blijkt wel uit zijn idiote oplossing:
'de televisie van het Binnenhof weren'. Ik heb zelf ook weleens gefantaseerd
over zulke Noord-Koreaanse maatregelen. Zouden we niet alle stemgerechtigden een
testje kunnen laten doen? Het hoeft niet eens zo'n moeilijke te zijn.'Hoeveel
zetels heeft de Tweede Kamer?', 'Wat is artikel 1 van de grondwet?' en 'Is Geert
Wilders wel of niet minister?'. Minstens de helft valt af.

Maar mijn testje kampt met hetzelfde probleem als de fatsoenspolitie. Want ja,
wie gaat hem maken? Wie bepaalt wat een fatsoenlijk journalist is en wie zegt
wie er slim genoeg is om te stemmen? Het democratisch tekort kan niet worden
opgelost met de repressie waar het conservatisme zo vaak toe geneigd is. We
kunnen mensen niet dwingen om fatsoenlijk en intelligent te zijn, zelfs niet als
we ze de plomp in gooien.

Het enige wat er opzit voor het weldenkende deel der natie is aan de zijlijn
blijven staan en er stukjes over schrijven. Ik geef toe: dat is zowel laf als
arrogant. Maar alles is beter dan zelf de politiek in gaan.

RUTGER BREGMAN is historicus en publicist. Hij schreef het boek Met de kennis
van toen.

Thorbecke zou nu geen politicus zijn geworden

LOAD-DATE: March 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               13 of 62 DOCUMENTS



                                 de Volkskrant

                              2 maart 2012 vrijdag

SECTION: V DIDU; Blz. 28

LENGTH: 54 woorden


'Dit is nu een een hele goede smoes om er ook nog eens voor te zorgen dat de
gewone burger met een laag inkomen dadelijk niet meer met zijn zuur verdiende
oude auto niet meer in de stad kan komen, maar de rijke stinkerds met hun
millieu vriendelijke auto's wel. langzaam maar zeker bereiken ze hun doel,
nederland, word wakker!!'

LOAD-DATE: March 1, 2012

LANGUAGE: DUTCH; NEDERLANDS

GRAPHIC: 'Marco' uit Den Bosch reageert op http://telegraaf.nl op het plan van
staatssecretaris Atsma om oude auto's uit binnensteden te weren.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               14 of 62 DOCUMENTS



                                 de Volkskrant

                             1 maart 2012 donderdag

Brief van de dag 'Wilders bedrijft toppolitiek'

BYLINE: Wouter van Gent,

SECTION: Opinie en Debat; Blz. 31

LENGTH: 319 woorden


Bij de komende tussenformatie is het de vraag of Geert Wilders gaat
onderhandelen over de hypotheekrenteaftrek. Na de ommekeer van 'topeconomen',
banken en CDA-politici, lijkt Wilders zich op te werpen als de laatste
verdediger van de aftrek. Het standpunt lijkt duidelijk: no way. De voorman van
de PVV wordt door collega's bekritiseerd om deze starre houding maar in feite
bedrijft hij politiek in optima forma.

Wat de uitkomst van de onderhandelingen ook zal zijn, de PVV zal politiek en
electoraal winnen. Verkiezingsonderzoek naar de geografische spreiding van
PVV-steun laat namelijk zien dat de steun voor de partij in een aantal type
buurten in Nederland hoger is dan wat we op basis van de bevolkingssamenstelling
mogen verwachten. In tegenstelling tot wat vaak gedacht wordt, zijn het niet de
stadsbuurten of buurten met een hoge instroom van arme huishoudens en migranten.

Het zijn juist nette, vaak nieuwe gezinsbuurten aan de randen van de stad of in
de groeikernen daaromheen. Belangrijker, het zijn ook de buurten waar de
woningwaarde stagneert of zelfs daalt. Met andere woorden, Henk en Ingrid zullen
eerder op de PVV stemmen wanneer zij in een buurt wonen waar koopprijzen
achteruitgaan.

Wanneer in het huidige crisisklimaat de hypotheekaftrek wordt afgeschaft of
ingeperkt, zal dat hoogstwaarschijnlijk leiden tot een verdere verslechtering
van de woningmarktpositie van verouderende woonerfbuurten.

Zolang Wilders zijn verzet tegen 'rommelen' blijft tonen, kan hij niet
verliezen. Met zijn verzet toont de volksvertegenwoordiger zich trouw aan zijn
achterban. Maar mocht hij, ondanks zijn sterkste inspanningen, de
onderhandelingen rond de aftrek verliezen en de woningprijzen dalen verder als
gevolg van nieuw overheidsbeleid, dan kan de verzetsman bij de volgende
parlementsverkiezingen op nog meer steun vanuit de groeikernen en woonerven
rekenen.

onderzoeker Stadsgeografie en Woningmarkten, UvA

LOAD-DATE: February 29, 2012

LANGUAGE: DUTCH; NEDERLANDS

GRAPHIC: PVV-leider Geert Wilders op campagne in Enschede. Foto Martijn Beekman
/ de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               15 of 62 DOCUMENTS



                                 de Volkskrant

                            27 februari 2012 maandag

Column Harriet Duurvoort Melden heeft de toekomst

BYLINE: Harriet Duurvoort is media-ondernemer

SECTION: Opinie en Debat; Blz. 23

LENGTH: 730 woorden


Het Moelanders Meldpunt is een schot in de roos. Toch vond ik het een
verrassende zet. Juist onze Geert is toch gelukkig met zijn moelandse eega
Krisztina? Als bewoner van een Rotterdamse wijk vol moelanders heb ik recht van
spreken, maar ik heb eigenlijk niets te melden.

In tegenstelling tot andere amokmakers van divers pluimage zijn de moelanders
over het algemeen te moe om nog overlast te veroorzaken. Toch besloot ik even
poolshoogte te nemen tijdens de boodschappen.

Bij de Poolse kruidenier weten ze niet wie Geert Wilders is. Te moe om zich daar
druk om te maken. Maar de jongen van de Turkse groenteboer begrijpt de
moe-moeheid maar al te goed.

Hoewel een Pool nog geen Bulgaar is. Bulgaren en met name Bulgaarse vrouwen van
veertig zijn opdringerig. Omdat zijn pa een winkel heeft ruiken ze doekoe en
doen oneerbare voorstellen. 'Buurvrouw, ik ben 19. Dat kan toch niet.' Polen
daarentegen zijn 'best lief'.

Toen een armlastige Pool ooit een komkommer probeerde te jatten, zei zijn vader:
heb je honger? Hou hem maar en je krijgt er nog een gratis bij. 'Die man kuste
zijn voeten, buurvrouw.' Maar eigenlijk zouden er veel meer meldpunten moeten
komen. In elke groep maken ze er wel een potje van. Eerlijk is eerlijk, zelfs
over onze eigen mensen is genoeg te melden.

Flauw van de meldsite vind ik dat de klachten niet worden weergegeven. Je moet
de PVV op haar blauwe ogen geloven dat de meldingen alle echte klachten zijn.
Want je kunt ja of nee aanvinken op de vragen of er sprake is van overlast. Dat
is natuurlijk al niet slim. Linkse hobbyisten geef je zo de mogelijkheid om
alleen neetjes aan te kruisen.

Er werd in linkse kring al geklaagd dat je in tegenstelling tot vorige week nu
nog maar één formulier per dag kon insturen. Tja, en dan ook nog in de
Volkskrant adverteren, het is wel het lot een beetje tarten.

Ik ben ook reuze benieuwd naar de echte klachten en suggesties. Ongetwijfeld
brainstormen Henk en Ingrid oplossingsgericht mee. Nostalgische voorstellen,
hoewel wat utopisch, passeren de revue, stel ik mij voor. Een Muur, een IJzeren
Gordijn. Als de gulden terugkomt zoals Geert belooft, zijn andere fenomenen uit
die mooie jaren tachtig misschien toch ook niet uit te sluiten. Mooi was die
tijd, mijmert melder Henk een tikje melancholisch. De enige moelandse invloed,
buiten de vreedzame coëxistentie gewaarborgd door wederzijdse nucleaire
gijzeling, was de blote bos hout van Tatjana in elke garage.

Natuurlijk zijn de grootste boosdoeners de 'slavendrijvers' die maar een kwart
van het minimumloon betalen. Maar de moelanders zelf krijgen de schuld.
Tuurlijk, er zijn sporadisch raaskallende comazuipers op de camping. Maar je
moet ook niet uitvlakken dat Henk en Ingrid stiekem een beetje jaloers op de
moelanders zijn. De Poolse economie draait als een tierelier en als we niet
uitkijken moeten we over tien jaar zelf in een tochtig busje naar hun toe om
voor drie euri per uur champignons te plukken. Mag je dat ook melden?

Op een plechtig nationaal moment als het Eurovisie Songfestival steekt de
moe-nijd het venijnigst. Jaar na jaar. Altijd spelen ze onder één hoedje waarbij
een Bosnië twaalf punten geeft aan een Herzegovina of hoe ze ook heten. Bah. Dit
jaar wordt het gehouden in Bakoe!

Na het Toppers-debacle wilden Henk en Ing vorig jaar eigenlijk niet kijken. Maar
ja, ze deden het toch, zichzelf verbijtend op de Russian Roulette tijgernootjes.

Waar ze steeds hoopten op een vals zingende Borat toverde moeland na moeland een
fotomodel met eclatant vijf-octavisch stemgeluid en dansmoves alsof ze bij wacko
jacko himself in de leer is geweest tevoorschijn.

Maar goed, vond Ing hoopvol, wij hadden met onze eerlijke Volendamse troubadours
toch ook een geweldige act ingestuurd. Dat het soms een beetje vals was...
Zenuwen. Maar nul punten... Nul! Het was vernederend. Om moedeloos van te
worden. Nooit meer gaan. Tenzij we een allochtoon insturen misschien. Mag je dat
ook nog melden?

Eergisteren gingen dronken Nederlanders massaal op de vuist in Oostenrijk. De
beschaamde reacties van Henk en Ingrid op http://Telegraaf.nl pleiten voor
alweer een nieuw meldpunt. Intussen is de winst door het moemeldpunt alweer
tanende, dus snel een paar nieuwe oprichten. Want meldpunten hebben de toekomst.

Geweldig nieuws voor de advertentieomzet van dit sympathieke dagblad.

www.vk.nl/harrietduurvoort

Bij het songfestival steekt de moe-nijd het venijnigst

LOAD-DATE: February 26, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               16 of 62 DOCUMENTS



                                 de Volkskrant

                            27 februari 2012 maandag

BYLINE: Thomas von der Dunk  Bert Brussen

SECTION: Opinie en Debat; Blz. 21

LENGTH: 958 woorden


Ruttes gedienstigheid tegenover Wilders schaadt zijn gezag in het buitenland,
zegt Thomas von der Dunk. Bert Brussen meent dat de premier hoogstaand bezig is
door 'de boel bij elkaar te houden'.

Ere wie ere toekomt, en de erepalm gaat naar Arend Jan Boekestijn. Het komt
gedurende een mensenleven weinig voor dat hij gelijk heeft, maar op 8 november
2008 had hij het, toen hij zich in een abusievelijk openstaande microfoon liet
ontvallen dat Mark Rutte een 'schokkend gebrek' aan ideeën heeft. Toen Rutte
twee jaar later in het Torentje belandde stond de vaderlandse pers, waar vaak
vorm met inhoud wordt verward, te juichen vanwege zijn toegankelijkheid. Een
verademing, vonden velen hem na de houterige Balkenende.

Ik vond dat toen niet. En ik constateer dat ook anderen, aanvankelijk nog
begoocheld door Ruttes verbale gaven, inmiddels ontdekken dat zich achter die
aimabele façade een luchtballon bevindt. 'Wat meer waarheid graag', aldus Martin
Sommer op 21 januari, nu ook steeds minder tv-kijkers Ruttes mooipraterij nog
slikken.

Naast meer waarheid zou vooral meer moed wenselijk zijn. In Duitsland moest
onlangs wegens moreel falen de bondspresident vertrekken. In Nederland is een
moreel oordeel taboe geworden, omdat 'de elite' dan 'het volk' schoffeert.
Vanuit die angst betitelt Rutte de PVV als een 'heel normale partij'. Hoe het
leidersprincipe ideologisch met het liberalisme te rijmen valt, vertelt hij er
niet bij. Ruttes amorele leegte, die zijn zwijgen over de Polen-website
verklaart, vormt een exponent van de door René Cuperus terecht gehekelde
efficiencymaatschappij, waardoor het zicht op elke inhoud verloren is gegaan, en
dus ook dat op elke waarde.

Dat geldt voor nagenoeg de hele ministersploeg. Zodra Wilders het CDA beveelt
een toontje lager te zingen, zingt het CDA niet slechts een toontje lager, maar
kruipt het ook meteen alvast maar over de grond. De VVD heeft uit
villasubsidieopportunisme van moreel wegkijken haar politieke hoofdactiviteit
gemaakt.

Met grote gedienstigheid houdt speciaal Uri Rosenthal Wilders' tweets bij. Is
die boos op een ambassadeur met kritiek op de PVV? Meteen volgt een reprimande.
Dat dat inderdaad met die frequentie zou gebeuren, konden we in 2010 weliswaar
nog niet met zekerheid weten, al liet dit zich op grond van enige kennis van de
Nederlandse volksaard natuurlijk wel vermoeden.

Met de PVV-website loopt de coalitie nu tegen Europa aan. Daar heeft men geen
boodschap aan electoraal gemotiveerde polderlafheid. Stoere Blekertaal voor de
binnenlandse bühne helpt ginds niet. Daardoor wordt het nu kiezen of delen,
zoals iedereen met meer buitenlandervaring dan Rosenthal weet. Of Rutte is door
tegen Wilders op te staan straks zijn baan, of door Wilders te gehoorzamen
straks elke internationale invloed kwijt. Overigens zijn ondanks de koppigheid
van een enkele columnist intussen alle topeconomen van mening dat die
villasubsidie sowieso moet worden afgebroken.

Thomas von der Dunk

Dat Rutte een verademing is vergeleken met Balkenende, daar zal iedereen het mee
eens zijn. Op enkele columnisten na misschien maar meestal zijn dat ook
columnisten die de voor Henk en Ingrid zo belangrijke hypotheekrente-aftrek heel
demoniserend 'villasubsidie' blijven noemen. Deze columnisten zouden nu toch
heel gelukkig moeten zijn met Rutte's kwaliteiten waar het 'de boel bij elkaar
houden' betreft.

Balkenende heeft het vier kabinetten geprobeerd, Mark Rutte houdt een
gedoogconstructie bij elkaar met de stabiliteit van een kaartenhuis. Ondanks de
aanwezigheid van de PVV die eigenlijk dagelijks wel een poging doet tegen het
kaartenhuis te blazen. De boel bij elkaar houden: dat is toch eigenlijk heel
fatsoenlijk en moreel hoogstaand?

Of de PVV-Polenwebsite werkelijk zulke verregaande consequenties heeft in het
buitenland betwijfel ik. De kritiek komt vooral van de eurofielen in Brussel en
Straatsburg. Wat Wilders betreft mag de bezem door het Europese vehikel en dat
is bedreigend voor hen die het in de lucht houden. Die hele soap rondom het
anoniem aangeven van niet-Poolse brievenbuspissers of rumoerige maar
hardwerkende joods-christelijke wodkadrinkers wordt opgeklopt door politici die
bang zijn hun baantje te verliezen. Ook hun onderbuik regeert.

Leuk natuurlijk dat het links fatsoenlijke deel der natie dat doorgaans bestaat
uit morele ankers en Godwin-liefhebbers nu ook eindelijk over een onderbuik
blijkt te beschikken (welkom bij de club!). Alleen in rationeel-politiek opzicht
kan niemand er wat mee. Het is precies wat Mark Rutte wil aangeven met zijn
'stilzwijgen' rondom de Polenaangeefwebsitesoap: waarom lang blijven zeuren over
iets waarover verder toch niets zinnigs valt te zeggen?

In Nederland heeft de tirannie van het collectieve morele gelijk uiteindelijk
geleid tot een zege voor het populisme. Het door de elite geschoffeerde volk zag
zich eindelijk bevrijd van haar ketens en verloste de democratie van het juk der
aristocraten. In dat land moet je inmiddels over stalen ballen beschikken als je
de politiek niet op morele waarden maar op rationele inhoud wenst te beoordelen.

Stalen ballen zou je eigenlijk iedere politicus toewensen. Die van het CDA in
het bijzonder. Zij kruipen als angstige schapen over de grond op weg naar het
abattoir, zoals de 'villasubsidie!'-roepende columnist ook al schrijft. Maar
wiens schuld is dat? Die van de CDA'ers of die van de leider die zijn taak naar
behoren uitoefent door als goede herder en eerste schaap voor te gaan over de
dam? Eigenlijk zou je kunnen stellen dat juist Rutte de ultieme messias is om
het wezenloze CDA eindelijk de goede richting uit te sturen. Overigens ben ik
van mening dat het afschaffen van de hypotheekrente-aftrek fatsoenlijk
gecorrigeerd dient te worden met belastingverlagingen.

Bert Brussen

LOAD-DATE: February 26, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               17 of 62 DOCUMENTS



                                 de Volkskrant

                            27 februari 2012 maandag

Imagostrateeg

SECTION: Ten Eerste; Blz. 2

LENGTH: 569 woorden


Peter Economides is een fenomeen. Een Griek die zo handig is met reclame dat hij
zich branding strategist mag noemen, wat min of meer hetzelfde betekent als
marketingman maar beter klinkt en hogere tarieven rechtvaardigt. Als bedenker
van de Think Different-campagne van Apple is hij medeverantwoordelijk voor het
uit de obscuriteit tillen van een zieltogend computerbedrijfje naar de status
van het meest winstgevende bedrijf ter wereld, als ook voor het verheffen van
Steve Jobs en Zijn telefoontjes naar de status van Verlosser.

Zo handig zit dat 'denk anders'-filmpje in elkaar (zwartwit beelden van Mahatma
Gandhi, Martin Luther King, Mohammed Ali en anderen, muziekje eronder, tekst:
'Here's to the crazy ones, the misfits', et cetera, plaatje van een appel met
een hap eruit), dat het bij ons nog heeft geleid tot wekenlange gratis
Applereclame op de publieke omroep, omdat iemand had bedacht dat wij het leuk
zouden vinden als zij dat filmpje gingen namaken met Hollandse helden (zwart-wit
beelden van Pim Fortuyn, Prins Claus, Annie M.G. Schmidt en anderen, muziekje
eronder, tekst: 'Op de halve garen, de buitenbeentjes', et cetera). De Reclame
Code Commissie vond het best.

Jezelf heruitvinden, van doktersromannetjesschrijfster tot Boekenbalbabe, dat
moet Griekenland ook lukken, dacht een gezelschap dat zich 'een groep
vooraanstaande Griekse zakenmensen' noemt. De eurocrisis teruggebracht tot een
kwestie van het juiste imago in de markt zetten. Peter Economides sloeg aan het
bedenken. En zo kwam een paginagrote krantenadvertentie tot stand, met
aanpalende website: 'Geef Griekenland een kans'. Het is niet helemaal duidelijk
wat de 'hardwerkende burgers die trouw hun belastingen betalen' in de
advertentie willen, maar ze vinden wel dat er in Noord-Europa erg naar over de
Grieken wordt gedacht.

Zaterdag stond de advertentie in kranten die in Noord-Europa goed worden
gelezen, zoals de Financial Times, de International Herald Tribune en in
dagbladen uit 'sleutellanden', zoals Duitsland (ze kozen daar voor Bild, de
grootste vijand der Grieken) en Nederland (ze kozen hier voor NRC Handelsblad,
terwijl ze hadden moeten weten dat elke goede campagne in De Telegraaf begint).
Hoe dan ook: hoera, we staan internationaal weer op de kaart!

Zondag schreef hetzelfde Bild dat 62 procent van de Duitsers tegen nieuw geld
voor de Grieken is. Vandaag stemt het parlement erover. Helpen doet de campagne
dus nog niet. Maar de iPod en de iPad zijn ook niet op één dag gemaakt.

Lacherig doen over de actie is sterk af te raden. Nog even en ook wij moeten
Peter Economides inhuren. In het zaterdagnummer van de Financial Times staat een
column van Simon Kuper, een van de Nederland-watchers van die krant, waarin hij
Nederland afschildert als een land vol xenofoben. Die maakten vroeger
racistische grappen over Turken en Surinamers , vervolgens hadden de Duitsers
het gedaan, toen de moslims en nu de Oost- en Zuideuropeanen, schrijft Kuper met
grote stelligheid. En in Amerika denken ze dat we hier niet alleen
buitenlanders, maar iedereen, na een leven lang lummelen op een uitkering, op de
75ste verjaardag een genadeschot geven.

Idioten, verdiep je in Nederland, roepen we dan. Dat zeiden de Grieken ook toen
we hier opschreven dat het daar ritselt van de oplichters en dieven. Daar
luisterden we niet naar. Nu verwachten we dat anderen wel naar ons luisteren.

Nog even en ook wij moeten Peter Economides inhuren

LOAD-DATE: February 26, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               18 of 62 DOCUMENTS



                                 de Volkskrant

                            27 februari 2012 maandag

'Overlast? Dat kunnen we regelen';
Reportage Oost-Europees overlastfeest in Utrecht

BYLINE: Van onze verslaggever Olaf Tempelman

SECTION: Binnenland; Blz. 11

LENGTH: 811 woorden


Er moest 'iets ludieks' komen na het PVV-meldpunt. Het werd een Oost-Europees
Overlastfeest.

Van onze verslaggever

Olaf Tempelman

Utrecht Oost-Europa staat voor gastvrijheid en daar hoort wat drank bij. De
bezoekers van het allereerste Oost-Europese Overlastfeest worden aan de Oude
Gracht in Utrecht welkom geheten met een fles prima Poolse wodka en uitstekende
Bulgaarse raki. 'Proost, nazdrovje', zegt kunstenares Nastasja Tastasjova,
afkomstig uit Odessa, die de transparante dranken inschenkt.

Nastasja Tastasjova ontwierp de speciale 'overlastbuttons' die hier te koop zijn
voor twee euro, met de waarschuwing dat 'de Oost-Europese koers fluctueert'. In
een bijna Mondriaans ontwerp met rood en blauw herkennen we de gestalte van een
accordeonist wiens aanwezigheid Henk en Ingrid nu kunnen melden bij de PVV.
Oost-Europa; dat is vaak muziek. Op een kruk geeft accordeonist Erik de Jong
fraaie Klezmer-melodieën ten beste. De Jong komt uit Nederland, maar heeft al
vele Midden- en Oost-Europese muziektradities in de vingers.

Oost-Europese schoonheid

Er zijn dienbladen met gehakt en rijst gerold in koolbladeren, de meest geliefde
snack van Roemenië en Bulgarije. Op de wanden van de kelder van Dock 154 aan de
Oude Gracht worden beelden geprojecteerd van de oevers van de Donau, van de
Wolga, van de heuvels van Transsylvanië en van de Habsburgse barok van Krakau en
Lviv. De vele mooie vrouwen die er langs lopen zijn echt. We horen Pools, Lets,
Bulgaars, Slowaaks, Servokroatisch, Roemeens en Russisch en Nederlands met
accenten van deze talen.

De paar honderd feestgangers vormen een amalgaam van Nederlandse
Oost-Europa-liefhebbers en Oost-Europeanen in Nederland. Er zijn veel gemengde
koppels. Het wemelt hier ook van de journalisten en camera's. Oost-Europa
Overlastfeest: daar komen media op af, inclusief PowNed, door een oudere
Hollandse heer omschreven als 'nóg een symptoom van de achteruitgang van
Nederland'.

De jonge historica Arja van den Bergh heeft een Nederlands-Indische vader en een
Macedonische moeder. Zij is een van de iniatiefneemsters van hef feest en is net
door PowNed aan de tand gevoeld. 'Ik heb mijn best gedaan om het positieve van
het feest te benadrukken. Nu maar hopen dat ze er niets naars mee doen.' Het
idee voor het overlastfeest werd geboren toen Arja van den Bergh op 8 februari,
de dag dat de PVV haar meldpunt lanceerde, via Twitter in contact kwam met
historica en journaliste Franka Hummels, gespecialiseerd in Wit-Rusland. Beiden
vonden dat je op zo'n bedroevend initiatief met iets ludieks moest reageren.

Hummels: 'Midden- en Oost-Europese overlast, dan denk je meteen aan openbare
dronkenschap en geluidshinder, aan een feest dus. Dat moesten we kunnen
regelen.' Al snel hadden ze een paar honderd enthousiaste reacties. Wat begon
als een feestje om de leuke kanten van Oost-Europa te etaleren, groeide uit tot
een protestfeest om te laten zien dat er ook nog een ander soort Nederland
bestaat.

De oorspronkelijke locatie, het Utrechtse café Stockholm, bleek veel te klein.
Hummels en Van den Bergh boekten vervolgens het Gele Kasteel aan het
Janskerkhof, waar het Utrechtsch Studenten Corps zetelt. Of het met het thema
van het feest te maken had, is onderwerp van speculatie, maar bij het Gele
Kasteel zeiden ze op het laatste moment af. Bij Dock 154 kon het overlastfeest
wel plaatsvinden. Vele nationaliteiten en leeftijden lopen hier op zaterdagavond
door elkaar.

De Pools-Nederlandse Malgortzata Bos-Karczewska draagt een T-shirt waarop een
blauwe Hollandse leeuw kennis maakt met een oranje Poolse adelaar. 'Ik vind dit
feest geweldig', zegt ze. De brief die zij deze week aan premier Rutte schreef
met het verzoek afstand te nemen van het PVV-meldpunt, kreeg in Nederland geen
aandacht, maar was in Polen het hoofditem in journaals.

12.000 klachten over PVV

Het Meldpunt Overlast PVV (MOP), gelanceerd als antwoord op de PVV-'kliklijn'
voor overlast van Midden- en Oost-Europeanen, trok binnen een week 12.000
bezoekers.

'We hadden meer gescheld verwacht en oneliners. Maar de meeste klagers hebben
echt de tijd genomen voor hun reactie', zegt Ibrahim Wijbenga, een van de
initiatiefnemers. In tegenstelling tot veel andere tegen-initiatieven is MOP
geen ludieke reflex, maar een serieuze site die verontruste burgers in zestien
talen aanmoedigt te reageren.

Wijbenga onderscheidt vier categorieën in de e-mails: Nederlanders die in het
buitenland wonen, ambtenaren, zakenlieden die werken in Oost-Europese landen of
met Oost-Europese werknemers in Nederland en partners van MOE-landers.

Nederlanders in het buitenland klagen dat al het nieuws over hun land
tegenwoordig negatief en PVV-gerelateerd is. Ambtenaren wijzen erop dat de PVV
net doet of gemeenten niets doen aan overlast van Polen, Roemen en Bulgaren. Dat
is volgens hen onzin. Zakenlieden zeggen dat de gunstige attitude richting
Nederland begint om te slaan.

LOAD-DATE: February 26, 2012

LANGUAGE: DUTCH; NEDERLANDS

GRAPHIC: Bezoekers van het Oost-Europese Overlastfeest, georganiseerd toen het
PVV-meldpunt in het leven werd geroepen. Foto Guus Dubbelman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               19 of 62 DOCUMENTS



                                 de Volkskrant

                            24 februari 2012 vrijdag

Nederland mist een snelweg voor treinen

SECTION: Opinie en Debat; Blz. 28

LENGTH: 935 woorden


PROBLEMEN OP HET SPOOR Politici plengen krokodillentranen als de treinenloop
weer ontregeld is. Terwijl zij het ov helemaal op de schop zouden moeten nemen.
Want ons railnet kan zoveel beter.

De aanhoudende discussie over de kwaliteit van het Nederlandse spoor roept de
vraag op waar de snelweg blijft voor ons openbaar vervoer?

De hele opzet van het Nederlandse spoorwegnet is al honderd jaar vrijwel
dezelfde, economisch, technisch en logistiek achterhaald. De spoorverbindingen
wurmen zich nog precies zo door de steden als zestig jaar geleden de provinciale
autowegen deden. Bij de meeste steden treedt tijdverlies op. Intercitytreinen
boemelen er door woonwijken, knarsen over wissels, wachten voor stoptreinen die
de perrons bezet houden en zo verder. Bij Amsterdam loopt het tijdverlies op tot
10 minuten. En dan zijn er nog de vele vertragingen en verstoringen als gevolg
van de complexe spaghettistructuur van het Nederlandse spoor, de verouderde
techniek en de overgevoeligheid voor de weersomstandigheden.

Aanleg van een modern railnet tussen de circa 35 regio's die Nederland telt, zou
van ons land virtueel een metropool maken, 'metroregio Nederland', vergelijkbaar
met Londen of Parijs. Zo'n landelijk dekkend 'interregionet' zou uit een paar
ringen en lijnen moeten bestaan, plus enkele tientallen hoofdstations verspreid
over het land. De technische mogelijkheden zijn er om een dergelijk
milieuvriendelijk en energiezuinig spoornet te realiseren volgens een eenvoudige
metro-opzet die snel stoppen en snel optrekken combineert met de vaart van een
hogesnelheidslijn.

Naar analogie van het stelsel van autosnelwegen en verkeersknooppunten kunnen de
hoofdstations van zo'n nieuw ov-net het best worden gebouwd aan de randen van
grote steden of centraal in drukke regio's, waar snelwegen en railverbindingen
elkaar kruisen, op voor auto's goed bereikbare plaatsen, met goede aansluitingen
op voor- en natransport. Verbinding met de binnensteden kan met snelle trein-,
lightrail-, metro- en tramverbindingen, naast uiteraard bussen, taxi's en
fietspaden. Het bestaande treinstelsel kan vervolgens vergaand worden
vereenvoudigd, gesaneerd en regionaal aanbesteed.

Zo'n nieuw en snel railnet maakt het mogelijk dagelijks te forenzen door het
hele land, in 'megaregio Nederland'. Als 25 procent van het aantal huidige
autokilometers over langere afstanden wordt omgebogen naar het openbaar vervoer,
levert dat een jaarlijkse energiebesparing op van 5 miljard euro. Als alle
ov-forenzen dagelijks gemiddeld een kwartier tijdwinst boeken, levert dit voor
de Nederlandse economie een jaarlijkse productiviteitsverhoging op van nog eens
5 miljard.

Daarbij kan het nieuwe ov de arbeids- en woningmarkt vlot trekken, krimp in de
perifere regio's tegengaan en het welzijn en de carrièremogelijkheden van
tweeverdieners vergroten. Het nieuwe net zal de Nederlandse economie een
broodnodige investeringsimpuls geven. De voordelen zijn te talrijk en de
synergie is te omvangrijk voor een complete opsomming op deze plek.

Eerdere pogingen om hogesnelheidslijnen te introduceren gingen uit van losse
lijnen in plaats van een stucturele ov-visie voor het hele land. De toegevoegde
waarde van één enkele lijn voor het nationaal vervoer is beperkt. Daarom maakt
de hsl op het traject Amsterdam-Rotterdam zwaar verlies en is de lijn
Amsterdam-Groningen er nooit gekomen. De hsl tussen Amsterdam en Parijs is
onderdeel van een Europees netwerk van hogesnelheidstreinen. Deze verbinding
richt zich op een klein topsegment van zakelijke reizigers en vakantiegangers,
die anders zouden vliegen.

Om de grote verliezen te dekken wordt de hsl nu ook nationaal ingezet, als
bijproduct. Doordat hij alleen in Amsterdam en Rotterdam stopt, levert dit
slechts twee reismogelijkheden op (heen en terug). Bovendien gelden aparte
voorwaarden en is de frequentie laag. Dat is alleen voor een zeer beperkte groep
reizigers interessant. En dat is te merken aan de belangstelling.

Ruim tien jaar geleden werden de plannen voor een magneetzweeftrein tussen
Amsterdam en Groningen afgeblazen. Ook hier viel de analyse van de kosten en de
baten negatief uit, omdat er slechts sprake was van een enkele lijn. Een goed
ontworpen geïntegreerd landelijk interregionet met pakweg 35 stations verspreid
over het land heeft daarentegen 35 x 34 = 1.190 reismogelijkheden.

Dichtbevolkte metropolen als Londen, Parijs en Tokio hebben goed functionerende
traditionele metrosystemen, grote landen als Frankrijk, Duitsland en Japan (en
inmiddels ook China) hebben hogesnelheidslijnen voor lange afstanden. De
Nederlandse situatie, met 16,5 miljoen welvarende en hoogopgeleide mensen,
verspreid over een conglomeraat van tientallen regio's en honderden stedelijke
kernen, vraagt om een andere oplossing, eentje die het snelle stoppen en
optrekken van de traditionele metro combineert met de topsnelheid van een hsl.

Het is treurig dat Nederland maar blijft doormodderen met zijn technisch
verouderde ov, een situatie waarin iedereen zich lijdzaam schikt. Alleen bij de
gebruikelijke chaos in de winter en bij grote stroomstoringen schrikken we nog
op uit onze ov-lethargie, worden er Kamervragen gesteld en krokodillentranen
geplengd, waarna de rust in de delta wederkeert. Doordat échte innovaties
uitblijven en de belangen van miljoenen gewone Nederlanders die weinig
lobbymogelijkheden hebben, niet goed worden behartigd, zakt Nederland langzaam
weg op allerlei internationale ranglijstjes. Wakker worden!

MARTIN VAN PERNIS is president van het Koninklijk Instituut Van Ingenieurs. ERIC
WINTER is business engineer bij Atos.

Treurig dat we maar blijven doormodderen

LOAD-DATE: February 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               20 of 62 DOCUMENTS



                                 de Volkskrant

                           23 februari 2012 donderdag

Sex and the shitty Media;
The Sun Van vakbondskrant tot best verkopende krant van engeland

BYLINE: Door Patrick van IJzendoorn

SECTION: V Opening; Blz. 16

LENGTH: 1497 woorden


Met seks en een feilloos gevoel voor populisme maakte Murdoch The Sun de
machtigste krant van Engeland. Door Patrick van IJzendoorn

Voor het begrijpend lezen van The Sun is voorkennis noodzakelijk. Wie een
exemplaar van Engelands bestverkopende dagblad openslaat, voelt zich als een
vreemde op een gezellig familiefeestje waar de laatste nieuwtjes over Jen,
Fergie, Dave, Macca, Prezza, Viv, Kelly, Wills, Wossy, Kim en andere bekendheden
worden uitgewisseld. Tevens wordt er gewag gemaakt van wetenswaardige
verwikkelingen in de levens van gewone burgers. Dat alles gebeurt ook nog eens
in een cryptisch dialect, met woordspelingen als Moo-torway (bericht over een
kudde koeien op een snelweg), Shot hits the fan (voetballer die supporter met de
bal raakt) en Big Birther (de geboorte van een loodzware baby).

De feestgangers zijn het erover eens dat politici zakkenvullers zijn en
buitenlanders eigenlijk niet deugen, om over buitenlandse politici maar niet te
spreken. Columnist Jeremy Clarkson, de meester van de politiek incorrecte
observatie, bekleedt de functie van orakel.

Grootste familie van Engeland

Een gezellige krant voor de grootste familie van Engeland was wat Rupert Murdoch
voor ogen had toen hij de zieltogende vakbondskrant The Sun in 1969 overnam.
Analyses over de Vietnamoorlog en reportages over jeugdwerkloosheid in Milford
Haven maakten plaats voor de heilige drie-eenheid seks, sport en sensatie. Horse
dope sensation was dan ook de kop boven het eerste openingsverhaal, handelend
over doping in de paardensport. De nadruk kwam echter te liggen op seks en het
naaktmodel op pagina 3 zou Murdochs originele bijdrage aan de seksuele revolutie
worden. Wat de politieke stellingname betreft verlegde de Australische
zonnekoning de politieke koers van verongelijkt links naar zorgeloos rechts. De
oplage steeg van 650.000 naar meer dan ruim vier miljoen. Geen wit bestelbusje
reed meer rond zonder The Sun onder de voorruit.

Na de groeispurt beleefde The Sun haar hoogtijdagen in de jaren tachtig. Het
optimistische, vrijgevochten en volkskapitalistische karakter van de krant sloot
naadloos aan bij het thatcherisme. Naar verluidt was het hoofdcommentaar van The
Sun het enige dat de IJzeren Dame bij het ontbijt las.

Clubblad van het thatcherisme

Verantwoordelijk voor het succes was hoofdredacteur Kelvin MacKenzie, een
straatschoffie uit Zuid-Londen voor wie anything goes het levensmotto is. Net
als zijn heldin verdeelde MacKenzie de wereld onder in wij en zij. In het
clubblad van het thatcherisme stond de gewone Engelsman (m/v) tegenover
Argentijnen, eurocraten, vakbondsleiders, fietsers, intellectuelen,
gemeenteambtenaren, rechtsgeleerden, feministen, BBC-journalisten en prins
Charles.

MacKenzie, door Murdoch liefkozend My little Hitler genoemd, stond ook op de
redactieburelen bekend als een pestkop. Dagelijks foeterde hij zijn adjunct
Stuart Higgins uit, die alle beledigingen als een spons opnam. Dat maakte
MacKenzie dermate razend dat hij op een dag het telefoonnummer van Higgins in de
krant zette, zodat lezers hun hart konden luchten bij Higgy, the Human Sponge.
Eind jaren tachtig overspeelde McKenzie zijn hand toen hij de Liverpoolfans
ervan beschuldigde het Hillsboroughdrama waarbij 96 veelal jonge supporters
werden doodgedrukt zelf te hebben veroorzaakt. In hun boek Stick it up your
punter schreven Peter Chippindale en Chris Horrie dat redacteuren MacKenzie
dusdanig vreesden dat niemand iets durfde te zeggen. Bijna een kwart eeuw later
weigeren kiosken in Liverpool nog steeds The S*n te verkopen.

Onder de spons Higgins hij had MacKenzie overleefd won The Sun aan politieke
invloed. De onverwachte verkiezingsoverwinning van John Major in 1992 werd
toegeschreven aan The Sun, in ieder geval door de krant zelf. It's The Sun wot
won it, luidde zijn conclusie na het tellen van de stemmen. Bij de
sociaal-democraten was het trauma dermate groot dat Tony Blair zijn
verkiezingsstrategie jaren later toe zou spitsen op het inpalmen van Murdoch,
voor wie The Sun een doorlopende invitatie voor 10 Downing Street was. In 1997
kwam er inderdaad rode rook uit de schoorsteen van The Sun en in de jaren die
volgden zorgde Murdoch ervoor dat Blair bij de les bleef. Toen de premier
opperde dat Groot-Brittannië deel zou gaan uitmaken van de euro, plaatste The
Sun een foto van Blair met de vraag: Is THIS the most dangerous man in Britain?

De wraak van Gordon Brown

Welbeschouwd is The Sun eerder een trendvolger dan een opiniemaker, al is het
maar omdat de meeste lezers de politieke analyses vrolijk overslaan, behalve de
stripballonnetjes waarin de ontblote Sabine uit Londen en de even naakte Kelly
uit Daventry aan de hand van citaten van Karl Marx, Ronald Reagan of Marie Curie
de actualiteit van nadere duiding voorzien. Toen Murdoch merkte dat de Britten
weinig fiducie hadden in Gordon Brown en er op het eiland een conservatieve wind
was gaan waaien, pufte er voor de verkiezingen van 2010 weer blauwe rook uit de
schoorstenen. Een ziedende Brown beloofde Murdoch en diens lijfblad kapot te
maken. Met behulp van zijn trouwe vazal Tom Watson, het socialistische Kamerlid
dat een prominente rol speelde hij het onthullen van de afluister- en
omkoopschandalen, is hij een eind gekomen.

Los van de schandalen komt de zonsondergang voor deze massakrant sowieso
langzaam maar zeker in zicht. De dalende oplagecijfers, ondanks de spotprijs van
30 pence, zijn daar stille getuigen van. In de afgelopen decennia is de
lezersfamilie een beetje uit elkaar beginnen te vallen, ironisch genoeg een
neveneffect van het individualisme van de jaren tachtig. Zo haalt het minder
geletterde deel van de familie informatie en bijbehorend vermaak steeds meer van
de televisie en het internet.

Tegelijk heeft The Daily Mail, die het midden houdt tussen een kwaliteitskrant
en een schandaalkrant, een deel van de geëmancipeerde arbeiders weggekaapt. Deze
krant is net als The Sun populistisch, maar op een bozere en minder speelse
manier, hetgeen beter aansluit hij de heersende tijdsgeest. The Sun,
ondertussen, doet alsof de jaren tachtig nooit geëindigd zijn en zolang de pater
familias, de inmiddels 80 jaar oude Murdoch, leeft, zal ze blijven schijnen.

Legendarische koppen in the Sun

Gotcha! (na het zinken van de Belgrano tijdens de Falkland-oorlog. Toen McKenzie
de ernst van de aanval besefte wilde hij de kop veranderen, maar Murdoch wilde
daar niets van weten).

Mine Führer (bij een foto van de militante mijnwerkersleider Arthur Scargill die
net zijn hand omhoog stak om een menigte te begroeten)

Up yours Delors (een boodschap aan de president van de Europese Commissie)

It's Paddy Pantsdown (bij de onthulling van een seksaffaire van politicus Paddy
Ashdown)

Zip me up before you go-go (bij verhaal over George Michael die seks had in een
openbaar toilet)

Eastbenders (over de introductie van het thema homoseksualiteit in de bekende
soapserie)

The Sun talks to The Hun (bij een interview met de Duitse ambassadeur, die de
hoofdredacteur van The Sun voor een lunch had uitgenodigd om uit te leggen dat
de Tweede Wereldoorlog voorbij is)

Darling just screwed more people than Tiger Woods

(na de presentatie van de begroting door minister van Financiën Alistair
Darling)

Scumbag Millionaires (over bankiersbonussen)

Sunny outlook in many areas but depression over Heathrow as shower drifts in
from South Africa (na de terugkomst van het Engelse voetbalteam van het WK in
Zuid-Afrika)

Love me bender (over het gerucht dat Elvis van de herenliefde was)

Do you really want this old fool to run Britain? (over Michael Foot,
partijleider van Labour)

Sieg Isle (over gevecht tussen Duitse en Engelse vakantiegangers op Ibiza)

From Toe Job to No Job (over het ontslag van minister van Nationaal Erfgoed
David Mellor die aan de tenen had gezogen van een maîtresse)

Bin Bagged

(na de dood van Osama bin Laden)

2.750.000

De oplage van The Sun ligt momenteel rond de 2,75 miljoen exemplaren, wat
volgens marktonderzoekers betekent dat zo'n zeven miljoen Britten het blad
dagelijks onder ogen krijgen. Het merendeel van de lezers behoort tot de lagere
middenklasse en de arbeidersklasse. De beste karakterisering van het
lezerspubliek komt uit een dialoog uit de tv-serie Yes, Minister:&discReturn;

Minister Hacker: 'Je hoeft me niets over de pers te vertellen. Ik weet precies
wie wat leest: The Daily Mirror wordt gelezen door mensen die denken dat ze het
land besturen; The Guardian door mensen die vinden dat zij het land zouden
moeten besturen; The Times door mensen die het land daadwerkelijk besturen; The
Daily Mail door de vrouwen van de mannen die het land besturen; The Financial
Times door de mensen die het land bezitten; The Morning Star door mensen die
vinden dat het land door een ander land bestuurd zou moeten worden en The Daily
Telegraph door mensen die denken dat dat al het geval is.'

Sir Humphrey: 'Minister-president, hoe zit het met de mensen die The Sun lezen?'

Bernard: 'Het maakt Sunlezers niet uit wie het land bestuurt, zolang ze maar
grote tieten heeft.'

LOAD-DATE: February 22, 2012

LANGUAGE: DUTCH; NEDERLANDS

GRAPHIC: Foto Leon Neal / AFP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               21 of 62 DOCUMENTS



                                 de Volkskrant

                           18 februari 2012 zaterdag

'Regime vol bullebakken'

BYLINE: Door Peter Giesen

SECTION: Het Vervolg; Blz. 6

LENGTH: 2585 woorden


interview Nikolaos van Dam weet als oud-ambassadeur in Irak hoe wreed een
dictatuur kan zijn. Toch is hij tegen militair ingrijpen in Syrië, uit angst
voor een burgeroorlog. 'Als bevolkingsgroepen eenmaal tegenover elkaar staan,
wordt iedereen meegesleurd.' Door Peter Giesen

Een lijk dat niet weggehaald kan worden omdat de straat onder vuur ligt, tanks
die een woonwijk beschieten, de paniek en het bloed in een ziekenhuis waar
gewonde oppositieleden worden binnen gebracht. Van de tv-beelden uit Homs gaat
een sterk moreel appel uit. Hoe lang kan de wereld nog toekijken hoe het regime
van de Syrische president Bashar al-Assad zijn eigen burgers afslacht?

Toch zou een westerse militaire interventie rampzalig zijn, denkt Nikolaos van
Dam, ex-diplomaat, arabist en auteur van het internationaal erkende
standaardwerk The Struggle for Power in Syria. Als voormalig Nederlands
ambassadeur in het Irak van Saddam Hoessein weet hij maar al te goed hoe wreed
een dictatuur kan zijn. Toch is één ding nog erger, zegt hij, een burgeroorlog,
een sektarische strijd die hij als jonge diplomaat in Libanon meemaakte. Als
bevolkingsgroepen tegenover elkaar staan, is niemand zijn leven meer zeker. In
het religieus verdeelde Syrië ligt zo'n burgeroorlog op de loer, denkt hij.

Het Syrische regime wordt gedomineerd door alawieten, een sji'itische minderheid
die 12 procent van de bevolking uitmaakt. De oppositie komt uit alle
bevolkingsgroepen, maar soennieten, die bijna 60 procent van de Syriërs vormen,
spelen een belangrijke rol. 'De soennieten vinden dat zij het enige ware geloof
hebben. Ze minachten de alawieten, ze vinden hun religie ketters', zegt Van Dam.
'Veel alawieten waren vroeger huisknecht of onderhorige van soennitische
grootgrondbezitters. Maar door het Baathregime zijn ze aan de macht gekomen.
Veel soennieten voelen zich al vijftig jaar onderdrukt en vernederd door de
alawieten. Als je een alawiet als huisknecht hebt, is dat niet zo erg. Maar veel
soennieten voelen zich al bijna vijftig jaar vernederd en onderdrukt door de
alawieten.'

De alawieten vrezen op hun beurt een bijltjesdag, als de soennitische wrok tot
ontlading komt. Zo escaleert de strijd. Het regime klampt zich steeds
krampachtiger vast aan de macht. De oppositie begon met vreedzaam demonstreren,
maar stelt steeds hardere eisen en schiet inmiddels ook terug. Als het Westen de
oppositie te hulp komt, bijvoorbeeld door de oppositie te bewapenen, wordt de
lont in het kruitvat ontstoken, vreest Van Dam. De oppositie is getalsmatig
misschie sterker, maar het regime heeft de zware wapens en elitetroepen. Het is
een recept voor bloedvergieten dat jaren kan duren, zegt hij. Zie het voorbeeld
van Irak.

Daarom pleit de ex-ambassadeur nog altijd voor een dialoog met Bashar al-Assad.
Het regime moet overreed worden zijn macht af te staan. Zo'n dialoog verdwijnt
met de dag meer uit zicht, erkent Van Dam, maar een direct alternatief ziet hij
niet, behalve het voortduren van een bloedig conflict waarvan de uitkomst
allerminst vaststaat.

'Door Homs ontstaat een stemming: iemand moet ingrijpen. Maar je moet niet
alleen denken: ik voel mij verantwoordelijk, ik vind deze situatie zo erg, ik
moet 'iets' doen. Je moet ook heel duidelijk incalculeren: wat gebeurt er na
mijn interventie? Daar zit het dilemma. Als militair ingrijpen leidt tot een
burgeroorlog op veel grotere schaal, kun je natuurlijk zeggen: ik heb moreel het
juiste gedaan. Maar dan zijn er wel een paar honderd duizend doden meer
gevallen. Ja, dat is jammer, wordt er dan gezegd, zo hebben we het niet
bedoeld.'

Maar steeds meer soldaten lijken over te lopen. Kan het bewapenen van de
oppositie niet de doorslag geven?

'De meeste deserteurs zijn soennitische dienstplichtigen. Voorlopig vormen zij
geen echt gevaar voor het regime, omdat ze meestal alleen lichte wapens kunnen
meenemen. De overwegend alawitische elite-eenheden zullen hoogstwaarschijnlijk
loyaal blijven. Zij hebben de tanks, de vliegtuigen, de zware wapens die
eigenlijk voor de strijd tegen Israël bedoeld zijn. Massaal deserteren door
soennitische militairen kan wel bijdragen aan het begin van een sektarische
burgeroorlog.

'Het regime heeft naar schatting zevenduizend slachtoffers gemaakt. De protesten
tegen het regime begonnen volkomen vreedzaam, maar inmiddels zijn er aan de
zijde van het regime naar schatting tweeduizend slachtoffers gevallen. Dat is
niet niks. Zo'n confrontatie kan jarenlang duren. Je hebt ook geen zware wapens
nodig om alawitische families te vermoorden, of om bomaanslagen te plegen.

'In Syrië kun je niet zeggen dat 'de' soennieten tegenover 'de' alawieten staan.
Er zijn een heleboel alawieten die het regime verafschuwen. Maar als
bevolkingsgroepen eenmaal tegenover elkaar komen te staan, kan iedereen worden
meegesleurd in het conflict. Dat geldt ook voor andere minderheden, zoals
druzen, christenen en ismailieten. Binnen die groepen hebben veel mensen
gedacht: we worden beter beschermd door het seculiere regime van al-Assad dan
door een soennitisch regime. Al-Assad werd wel beschouwd als een beschermer van
de minderheden. Maar je zou nu ook kunnen zeggen dat hij het grootste gevaar
voor diezelfde minderheden is geworden, in het bijzonder voor de alawieten. Hij
speelt een steeds hoger spel. Door keiharde repressie met vooral alawitische
eenheden denkt hij zijn regime te kunnen redden. Maar als dat mislukt, zal de
wraak des te heviger zijn.

'Ik zat zelf in Libanon, toen er een burgeroorlog aan de gang was. Strijders
vroegen bijvoorbeeld hoe je het woord 'tomaat' uitsprak, banadura of bandura.
Bij de ene uitspraak hoorde je tot de Libanezen, bij de andere tot de
Palestijnen. Als je bij de 'verkeerde' groep hoorde, werd je ter plekke
doodgeschoten. Dat kan in Syrië ook gebeuren. Alawieten kunnen vrij gemakkelijk
aan hun dialect worden herkend.'

Hoe groot acht u de kans op zo'n sektarische oorlog?

'Niemand wil het. Iedereen ziet het gevaar. Syriërs zijn opgevoed met de angst
voor sektarisch geweld. Libanon was een afschrikwekkend voorbeeld, Irak is dat
nog steeds. Maar het is mogelijk, als het centrale gezag wegvalt.

'Het is eerder gebeurd. In het begin van de jaren tachtig voerden de
Moslimbroeders een campagne tegen de alawieten. Op een militaire academie bij
Aleppo werden alle alawitische rekruten apart gezet en vermoord. Ook werden
vooraanstaande alawieten vermoord, om een sektarische strijd tussen alawieten en
soennieten uit te lokken. Na een opstand van de Moslimbroeders in 1982 heeft het
regime verschrikkelijk wraak genomen en in drie weken de stad Hama verwoest,
waarbij 20 duizend doden zijn gevallen. Maar volgens New York Times-journalist
Thomas Friedman steunden veel Syriërs deze aanpak: beter een maand Hama dan
veertien jaar burgeroorlog, zoals in Libanon. Nu wordt daar beslist anders over
gedacht. De omstandigheden zijn ook veranderd. De protesten begonnen met
vreedzame demonstraties zonder enige sektarische dimensie.'

Nikolaos van Dam woont weer in Nederland, in een klassiek ingerichte flat in een
statige Haagse wijk, na een lange dipomatieke carrière die zich vooral in het
Midden-Oosten afspeelde. Hij laat een boek zien, een Hebreeuws en Aramees
Oudtestamentisch woordenboek van zijn vader, een theoloog die later
patholoog-anatoom werd. Hierin zag hij als jongen voor het eerst het Arabisch
alfabet. Hij was er meteen door gefascineerd.

Op de middelbare school probeerde hij zichzelf alvast wat Arabisch te leren, uit
een zelfstudieboekje. Na zijn eindexamen in 1964 reisde hij meteen naar de
Arabiche wereld af. Hij werd overweldigd door de sfeer en de gastvrijheid. Aan
de Turks-Syrische grens raakte hij zijn portemonnee kwijt. Ze werd teruggebracht
door een man die haar ook heel gemakkelijk had kunnen inpikken. Het was zijn
eerste positieve ervaring met de Arabische wereld.

Zijn liefde voor Arabië bekoelde nooit, hoeveel geweld en onderdrukking hij ook
meemaakte. Hij bleef gefascineerd door de taal, de cultuur en de geschiedenis,
en vooral de bevolking. 'Mijn liefde voor de Arabische wereld gaat om de
vriendelijke mensen daar en natuurlijk niet om hun dictatoriale regimes', zegt
hij. 'Stel je eens voor dat je je van die onderdrukte bevolkingen en je vrienden
daar zou afwenden omdat hun leiders je niet aanstaan!'

Aanvankelijk ambieerde hij een wetenschappelijke carrière. Hij promoveerde in
1977 op The Struggle for Power in Syria, een boek dat inmiddels vier keer
geactualiseerd is, de laatste keer in 2011. Van Dams boek is in Syrië verboden,
maar inmiddels is een Arabische interneteditie voor iedereen beschikbaar.

Uiteindelijk begon hij een diplomatieke carrière. In 1988 werd hij de jongste
ambassadeur die Nederland tot dan toe had gekend, in Bagdad. Een Arabische
dictatuur was destijds de gewoonste zaak van de wereld. 'Gewone burgers durfden
bijna niets. Je kon niemand vertrouwen: iedereen kon van de geheime dienst zijn.
Als iemand iets negatiefs over het regime zei, en een ander rapporteerde dat
niet, dan werden ze allebei tegen de muur gezet. Syrië was daar een slap
aftreksel van. Dat was ook een wrede dictatuur, maar veel slechter
georganiseerd.'

Stuurt de oppositie bewust aan op buitenlandse interventie? Vechten ze daarom
met geweren tegen tanks?

'Sommige groepen wel. In Homs zitten gewapende strijders in woonwijken. Het
regime zal niet zeggen: dan schieten we maar niet. Zo escaleert de strijd. Dat
creëert een stemming waarin de roep om interventie toeneemt. Dat zie je in de
internationale media terug. Het is overigens nog lang niet zo ver. De landen die
in Libië tussenbeide zijn gekomen voelen niets voor militair ingrijpen in Syrië.
Maar er gaan wel stemmen op om het Syrische Vrije Leger te steunen en te
bewapenen.'

Maar wat is het alternatief? Een dialoog met Assad is toch niet meer haalbaar?

'De Europese Unie en de Verenigde Staten hebben het niet eens geprobeerd, en
zijn direct overgegaan op sancties.'

Turkije wel, en dat heeft niets bereikt.

'Dat heeft mij zeer verbaasd. Ik had verwacht dat al-Assad wel naar de Turkse
regering zou luisteren.'

Wat blijft er dan nog over?

'Je moet kijken welke partijen nog toegang hebben tot al-Assad. De Russen, de
Iraki's, de Chinezen, misschien de koningen van Jordanië of Marokko. Ik
realiseer me ook wel dat een dialoog steeds minder waarschijnlijk is. Het is ook
niet populair om met al-Assad te worden samengezien. Dan ontstaat een beeld
alsof je een misdadiger de hand schudt. Maar als het alternatief een eindeloze
oorlog is, moet je het op zijn minst proberen. Als politicus heb je bepaalde
verantwoordelijkheden. Je moet pragmatisch zijn, als je de keuze hebt tussen
rechtvaardigheid, veel bloedvergieten en een wat minder principiële opstelling
met veel minder bloedvergieten.

'Eén ding is voor mij heel duidelijk. Militair ingrijpen is zelden succesvol. De
regime change in Irak heeft heel veel doden gekost. Er is blijkbaar niemand die
daar ook maar één nacht van wakker ligt. Maar sinds de Amerikaanse invasie van
2003 zijn 165 duizend doden gevallen door sektarisch geweld. In de jaren
negentig zijn naar schatting 300 duizend doden gevallen door de sancties van de
Verenigde Naties. En het geweld in Irak is nog lang niet voorbij. Natuurlijk,
het regime van Saddam was uiterst wreed en maakte buitengewoon veel
slachtoffers, maar niet zo veel. De interventie in Afghanistan kan als mislukt
worden beschouwd, in Libië moeten we ook nog maar afwachten. Volgens Amnesty
International worden de mensenrechten daar nu ook op grote schaal geschonden.'

Nederland hoopt op sancties.

'Dat ligt binnenlands natuurlijk erg goed. Sancties, en nog meer sancties. Maar
de sancties tegen Syrië zijn nu bijna elf maanden van kracht. Ze hebben nog op
geen enkele wijze zichtbaar bijgedragen aan het stoppen van het geweld en het
terugtreden van dit regime. Dat weet je van tevoren. Sancties hebben wel effect,
vaak ten koste van de bevolking, maar ze bereiken niet het nagestreefde doel.'

In september 2010 was u voor het laatst in Syrië. Zag u de protesten aankomen?

'Absoluut niet. De laatste keer heb ik nog een minister gesproken, die een heel
ontspannen indruk maakte. De moed om tegen onderdrukking op te staan, is een
heel nieuw element, geïnspireerd door de gebeurtenissen in andere landen.

'Het verlangen naar vrijheid bestond natuurlijk al veel langer. In 2001 werd van
de Damasceense Lente gesproken, toen Bashar al-Assad net aan de macht gekomen
was. Hij sprak over openheid en vrijheid. Maar hij is ook maar een onderdeel van
het systeem gebleken. Zo'n regime zit vol met vol bullebakken, met mensen die
gewend zijn iedereen willekeurig te kunnen mishandelen. Misschien dat het zijn
vader Hafez gelukt was om die mensen tot de orde te roepen, die was wel echt de
baas. Maar Bashar niet. Hij werd vroeger in Damascus Sneeuwwitje genoemd, een
onschuldige jongeman. Die term is nu niet meer van toepassing.

Kan hij door keiharde repressie aan de macht blijven? 'Het is mogelijk. Het
overlopen of deserteren van soennitische militairen kan het leger wel
ondermijnen. Daardoor zouden alawitische officieren kunnen worden aangemoedigd
om hun positie ten opzichte van het regime te herzien. Dat is het grootste
gevaar voor al-Assad op dit moment, een staatsgreep van binnenuit. Het is een
scenario waar ik enige hoop op heb gevestigd. Een nieuw alawitisch bewind dat
wél wil hervormen.'

Dat is toch bijna onmogelijk? Bij elke hervorming is de positie van de alawieten
zelf in het geding.

'Ik ben ervan overtuigd dat een heleboel alawitische officieren het geweld
afgrijselijk vinden. Zij willen niet op deze manier doorgaan. Maar het is
natuurlijk levensgevaarlijk een coup tegen al-Assad te beramen. Als er ook iets
uitlekt, ben je dood.'

Wat vindt u van het referendum dat door Assad is uitgeschreven?

'Hij stelt voor het machtsmonopolie van de Baathpartij af te schaffen en de
ambtstermijn van de president tot twee termijnen te beperken. Op zichzelf zijn
dat zaken van bijzonder groot belang, al houdt de president disproportioneel
veel macht.

'Maar de omstandigheden waaronder het referendum gehouden moet worden, vormen
een sterk ondermijnende factor. Op veel plaatsen in Syrië vinden gewelddadige
confrontaties plaats. Als het geweld zou stoppen, en Assad vooraf met de
oppositie over de tekst zou praten, zou het er geloofwaardiger uitzien.

'Het grote probleem in Syrië is dat je vertrouwen nodig hebt voor de vreedzame
overgang van een extreem repressief bewind naar een democratie. Ik begrijp heel
goed dat de oppositie geen enkel vertrouwen in het regime heeft. Maar het regime
heeft ook geen vertrouwen in de oppositie, omdat het bang is voor wraak.'

Nikolaos van Dam: 'Syriërs zijn opgevoed met de angst voor sektarisch geweld.'
Foto Joost van den Broek / de Volkskrant

1945 Geboren in Amsterdam

1964-1973 Studie politicologie en Arabisch

1970-1975 Docent geschiedenis Midden-Oosten, UvA

1974-1975 Tolk Arabisch

1975-1980 staflid Ministerie van Buitenlandse Zaken

1977 Gepromoveerd op proefschrift over moderne Syrië

1980-1983 Eerste secretaris Nederlandse ambassade Libanon

1983-1985 Zaakgelastige a.i. in Libië

1985-1988 Adjunct-directeur Afrika en Midden-Oosten, ministerie van Buitenlandse
Zaken

1988-1991 Ambassadeur in Irak

1991-1996 Ambassadeur in Egypte

1996-1999 Ambassadeur in Turkije

1999-2005 Ambassadeur in Duitsland

2005-2010 Ambassadeur in Indonesië

2010 Ambassadeur bij ASEAN, associatie van Zuid-Oost Aziatische landen

2010 Pensioen

Nikolaos van Dam

Eén ding is voor mij heel duidelijk. Militair ingrijpen is zelden succesvol.
Kijk maar naar Irak.

Assad werd vroeger in Damascus Sneeuwwitje genoemd, een onschuldige jongeman

LOAD-DATE: February 17, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               22 of 62 DOCUMENTS



                                 de Volkskrant

                           18 februari 2012 zaterdag

Pechtold legt 't nog eens uit;
politiek martin sommer

SECTION: Opinie en Debat; Blz. 31

LENGTH: 760 woorden


Alexander Pechtold schreef een boek. Een boek schrijven is natuurlijk altijd
goed maar bij politici moet je dan op je kippen gaan letten. Weet Pechtold meer
dan wij en komen er verkiezingen of zit premier Rutte juist zo stevig in het
zadel dat de D66-voorman er wel even tussenuit kon in Den Haag? Hoe dan ook, hij
kreeg voor zijn boek 'een grote pluim' van Felix Rottenberg omdat hij de moeite
had genomen zich te verdiepen in Henk en Ingrid, de aanhang van aartsopponent
Wilders. Zou Rottenberg het boek ook gelezen hebben?

Pechtold interviewde een paar handenvol PVV-kiezers en ze mochten inderdaad iets
zeggen. Maar het luisteren ging al vlot over in toespreken. O, zit dat zo,
zeiden ze dan. U zegt het zo mooi. En ze vonden trouwens dat Wilders geen
minister-president zou moeten worden. Soms haakte de interviewer af, schrijft
hij. Bijvoorbeeld als een van hen kerken wilde zien en geen moskeeën. Daar had
de man geen argumenten voor en dan kon Pechtold er niks mee. Maar het waren
aardige mensen, hun zorgen over de sociaal-economische toestand waren groter dan
die over de islam. En de boodschap van de nijvere ondervrager is onmiskenbaar
dat die mensen ten onrechte op Wilders hebben gestemd.

Daar schieten we voor het betere begrip dus bitter weinig mee op. De onvrede van
het door Pechtold verafschuwde populisme bestaat al tien jaar en er is geen
aanleiding te denken dat het morgen weg is. Temeer niet omdat de meeste
gesprekspartners van Pechtold wel degelijk vinden dat er te veel hoofddoeken
zijn of dat zij Nederland niet meer herkennen.

Maar liever dan op de drijfveren van zijn gesprekspartners, concentreerde de
interviewer zich op zijn tegenspraak. Dat geldt in de journalistiek als een
ambachtelijke fout. De geïnterviewde de les lezen is zelden een goed idee want
dan gaat het gesprek altijd over de interviewer zelf.

Over Pechtold en zijn dubbelzinnige positie is dit boek inderdaad informatief.
Hij trekt flink van leer tegen de oude middenpartijen. De PvdA die weet wat goed
voor ons is. En het CDA dat nog altijd het beginsel We rule this country
hanteert. In achterkamertjes doen regenten hier nog de was. Conform de gedachte
van Van Mierlo die al in 1966 zo prachtig kon spreken over 'de dalende invloed
van de kiezer' en 'de doorbreking van de oude vastgeroeste partijpatronen'.

Dat was wel 1966. Toen zou je het niet zo noemen maar D66 is destijds opgericht
als eerste of na boer Koekoek tweede populistische partij. Tegen de regenten,
tegen ideologie, voor directe democratie. Nu is het oude stelsel bijna ter
ziele, opgeblazen, zoals ooit de D66-ambitie was. Het oude midden snakt naar
adem omdat het volk zich niet meer van bovenaf de levieten laat lezen. Maar
Pechtold blijft liever bij het verhaal dat het CDA nog altijd de baas is en de
PvdA de lakens uitdeelt.

Daarvoor heeft hij reden. D66 heeft een slecht geweten over het populisme. Omdat
het resultaat van het eigen ijveren voor volksinspraak tegenvalt, is het
handiger te doen alsof die democratisering nog moet plaatsvinden. Pechtold is
nog steeds voor meer democratie, maar liever in Europa dan hier. Het moet wel de
goede democratie zijn.

Van Mierlo was trouwens in zijn nadagen ook niet meer zo enthousiast over
inspraak. Toen er over de Europese Grondwet werd gedelibereerd, vond hij dat
tegenstanders niet mee hoefden praten. En Pechtold houdt nu zijn
gesprekspartners in de beste CDA-traditie voor dat Nederland een
compromissenland is en dat we hier geen u-vraagt-wij-draaien-democratie hebben.

Het oude midden is kapot, met het gepolder gaat het slecht en de vakbeweging
sleept zich voort. Wekelijks kunnen we meemaken hoe verdeeld het land is.
Pechtold vindt dat zijn partij het nieuwe centrum is, schrijft dat de
Wilders-kiezers ook de mensen zijn voor wie D66 altijd oog heeft gehad en 'dat
je deze groep eigen keuzes gunt'. Maar wat zijn bijdrage is aan de urgente
zoektocht naar nieuwe stabiliteit blijft raadselachtig.

De noodzaak van hervormingen wordt op bevelstoon uitgedragen. Wie anders dan hij
vindt dat de AOW op 65 kan blijven, 'bedrijft politiek tegen misdadig aan'.
Menen dat de politieke unie er in Europa niet moet komen, 'is wegduiken voor de
feiten'. De mensen die op Wilders hebben gestemd zijn niet rationeel en ze zijn
ook nog inconsequent, schrijft Pechtold. Wat een geluk dat ze niet zo
xenofobisch zijn als hij dacht. En uiteindelijk spreekt hij ook zichzelf nog
toe. 'Een parlementariër mag nooit vergeten dat hij een volksvertegenwoordiger
is.'

Volk goedgekeurd, maar wel met de hakken over de sloot.

D66 heeft een slecht geweten over populisme

LOAD-DATE: February 17, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               23 of 62 DOCUMENTS



                                 de Volkskrant

                           18 februari 2012 zaterdag

Oude spoken doemen op in Europa

SECTION: Opinie en Debat; Blz. 31

LENGTH: 1042 woorden


EUROPESE VREDE De volken in Europa, die zich afzetten tegen elkaar, moeten hun
plaats weten, want als zij dat niet doen, is het hommeles.

Volgens veel eurosceptici moet Brussel zich niet met het Polenmeldpunt van de
PVV bemoeien. Een wereldvreemd standpunt, niet alleen omdat Brussel dat
duidelijk wel doet, maar omdat Europa er juist voor dit soort dingen is. De
Europese Idee draait bij uitstek om het overwinnen van historische
tegenstellingen. De oude spoken van nationalisme, racisme en vreemdelingenhaat
horen daar nadrukkelijk bij. Geen wonder dus dat ook het Europees Parlement hier
graag een nummer van maakt. In die zin helpen populisten als Wilders en het
brave gezelschap in Straatsburg elkaar de winter door. En laten we eerlijk zijn:
het PVV-meldpunt is gewoon het spiegelbeeld van monitoren als SOS Racisme en
alle anti-discriminatiemeldpunten uit de jaren tachtig en negentig. Eerst hadden
we de Joke Kniesmeijers, nu Geert Wilders en consorten.

We hebben hier met politieke nummers te maken, van alle zijden. Wilders klaagt
over 'selectieve verontwaardiging' omdat je geen enkel misbaar hoorde toen een
PvdA-wethouder in Den Haag als eerste begon te klagen over de toestroom van
Polen, Roemenen en Bulgaren in zijn stad. Ondertussen weet Geert als de beste
dat verontwaardiging in de politiek altijd selectief is. Geert zegt eigenlijk
'ik discrimineer niet, want ik ben tegen alle (kansarme) vreemdelingen'. En
meteen gaan in Europa weer alle alarmbellen af.

Omgekeerd grijpen ook de gevestigde media dit thema aan om de PVV in de
beklaagdenbank te zetten. De NRC stond woensdag vol klaagzangen van diplomaten
in Brussel en europarlementariërs die zich zorgen maken over de positie van
Nederland. Onze diplomaten kunnen daar niet uitleggen dat de PVV niet in de
Nederlandse regering zit (wat ze natuurlijk wel heel goed kunnen: het is alleen
niet te begrijpen voor wie het niet wil begrijpen).

De NRC opende zelfs met een open brief van alle Oost-Europese ambassadeurs in
Nederland die zich zorgen maken over het door de PVV geschapen klimaat tegen
vreemdelingen. Dat is adembenemend hypocriet. Wel eens een Oost-Duitser over
Polen gehoord? Een Hongaar over Roemenen? Roemenen en Bulgaren over Roma en
Albanezen? Nee, als het over vreemdelingenhaat gaat, hebben we hier geen lesje
uit Polen of de Baltische staten nodig en zo'n open brief past dan ook weer
precies in het straatje van de PVV. Daarom hadden de ambassadeurs beter naar hun
eigen landen kunnen kijken.

Balkanisering

Wat niet wegneemt dat de beschaafde en minder beschaafde Europese volken volop
denigrerend over elkaar spreken, een vraagstuk dat erger wordt naarmate je
verder ZuidOost-Europa binnendringt. Je zou hier letterlijk van balkanisering
kunnen spreken en Europa is opgericht met het idee dat nu juist te overwinnen.
Dat besef begint inderdaad bij de elites. Vóór 'Sarajevo 1914' hoopte men dat de
Europese vorstenhuizen, die allemaal bloedbanden hadden, met elkaar die
supranationale taak zouden verrichten. Maar vanaf de Grote Oktoberrevolutie in
Rusland in 1917 werden die op een paar gelukkige uitzonderingen na allemaal
uitgemoord, tot het tij met de door generaal Franco aangewezen nieuwe verlichte
Spaanse koning in 1976 begon te keren.

En als je de volken laat spreken, wat toch moet vanwege de democratische
pretenties die Europa ook zegt uit te dragen, loop je weer het grote risico dat
de volken gaan kwaadspreken over elkaar. Zie het Polenmeldpunt van de PVV, wat
nog maar een heel gematigd ding (een website) is.

In werkelijkheid is vreemdelingenhaat iets dat onder de oppervlakte altijd
virulent aanwezig is. Het ligt dan ook voor de hand dat ze in Brussel en
Straatsburg aan zo'n Haiderclub als de PVV aanstoot nemen. We leven, of we dat
nu willen of niet, in een Europa met open grenzen, en wie daarin slapende honden
wakker maakt, moet niet verbaasd doen als er wordt teruggeblaft. Dat geldt voor
alle partijen, politiek correcte en politiek incorrecte.

Wat mij op het punt brengt van een mogelijk referendum over de toetreding van
Turkije. Dat lijkt nu ver weg omdat de Turken zelf kopschuw van de EU geworden
zijn en de Duitse en Franse regeringen een Turks lidmaatschap kunnen missen als
kiespijn. Maar de Turkse lidmaatschapsaanvraag is van 1987 (de associatie met
Europa dateert al van 1963), en de ervaring leert dat deze kwestie altijd weer
terugkomt. Dan zullen we ook weer de roep om een referendum gaan horen.

De huidige 'Polenkwestie', waarbij het Nederlandse volk op een website mag
oordelen over de overlast die het van andere volken krijgt, toont dat zo'n
referendum over een Turks lidmaatschap domweg niet kan. Dat wil zeggen: wel in
Turkije, want de Turken moeten zelf een kans krijgen zich daarover uit te
spreken, maar niet 'bij ons' in Europa, waar kiezers van Zweden tot Griekenland
dan hun oordeel moeten vellen over een ander volk, te weten Turken. Niet alleen
staat de uitslag dan al vast, maar zo'n referendum haalt ook precies die geesten
uit de fles die er beter in kunnen blijven.

Xenofoob

Ben ik hier ondemocratisch of paternalistisch? Ondemocratisch niet, want de
democratie blijft iets voor op het nationaal niveau, en daarin past niet dat
volken over elkaar gaan oordelen en zich op het buikspreekniveau van de gewone
man met elkaar gaan zitten bemoeien. Maar bevoogdend en elitair is het wel, dus
laat ik het toelichten. Europa kan niet zonder (verbindende) elites, die dan wel
moeten weten hoe verraderlijk en riskant hun taak is. Dat besef lijken ze
eufemistisch gezegd wel eens te missen. Tegelijk moeten de volken in Europa, die
hun identiteit ontlenen aan het zich afzetten tegen elkaar, hun plaats weten,
want als zij dat niet doen zoals in 1917 en in de revolutionaire en
revanchistische decennia daarna is het hommeles. Scherper kan ik het niet
zeggen.

Denk niet te snel dat we de oude spoken in Europa achter ons hebben gelaten en
dat wij, moderne verlichte burgers, elkaar niet meer te lijf gaan. Dat dachten
ze in 1914 ook. Dat keurige burgers ook minder net en zelfs ronduit gewelddadig
en xenofoob kunnen zijn, ook in tijden van snelle trein, internet en smartphone,
ontdekten ze honderd jaar geleden pas toen het te laat was. In die zin zullen we
politiek correct zijn of niet zijn.

DIRK JAN VAN BAAR is historicus.

LOAD-DATE: February 17, 2012

LANGUAGE: DUTCH; NEDERLANDS

GRAPHIC: Als reactie op de afwerende houding tegenover Poolse gastarbeiders
nodigde het Poolse bureau voor toerisme in Parijs in 2005 Fransen uit massaal
naar Polen te komen. Foto AFP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               24 of 62 DOCUMENTS



                                 de Volkskrant

                           16 februari 2012 donderdag

GEACHTE REDactie

BYLINE: Katarina Sledz, ( ) Ronald de Leeuw, H. Rang, Qruun Schram, D.G.
Veenhuizen,

SECTION: Opinie en Debat; Blz. 31

LENGTH: 801 woorden


Mea culpa

Via deze weg doe ik een dringende oproep aan al mijn vrienden, buren, vage
kennissen, collega's van het werk, ex-schoonfamilie en alle Nederlanders
inclusief Henk en Ingrid om mij aan te geven bij het meldpunt van PVV. Om dit
voor jullie extra makkelijk te maken heb ik alvast voorbereidend werk gedaan.
Hier volgt een aantal redenen op een rij om mij aan te geven. Er zitten goede,
bruikbare tips bij!

Ik heb 7 jaar (ja, zeven!) gewerkt in het Centrum Beeldende Kunst Dordrecht:
vies woord, linkse hobby en allemaal betaald van jullie belastingcentjes. Ik ben
zelfs naar zo'n protestactie tegen bezuinigingen op cultuur geweest en heb een
icoontje op mijn Facebook geplaatst.

Regelmatig maak ik me schuldig aan drankgebruik, met name rode wijn en in de
zomer rosé. Mijn vriend kan getuigen, maar daar heb je weinig aan want het is
een Spanjaard, dus buitenlander en een onbetrouwbare fiëstaganger.

Ik rijd wel eens te hard, vooral op de brug naar Papendrecht. Mijn auto
functioneert niet goed en dat levert een gevaar op voor de Nederlandse
snelwegen: de ruitensproeier vóór is al maanden stuk! Ik heb (bah) een dubbele
nationaliteit, Pools en Nederlands. Verder ben ik wel eens sacherijnig en ik
lust geen friet en stamppot. Ik schaats niet (en dat kan ik wel).

Goed, doe alsjeblieft je plicht en stuur een bericht naar het meldpunt. Als je
bovengenoemde redenen niet goed genoeg vindt, verzin dan wat anders. Let op: je
moet me er niet van beschuldigen dat ik een uitkering krijg of van de bijstand
trek, en ik drink geen wodka. Verder vind ik alles best!

Meneer Wilders, komt u mij straffen. Cadeaufles palinka voor Mevrouw staat al
klaar in de koeling.

Katarina Sledz, Dordrecht

(woont en werkt met plezier sinds 2000 in Nederland)

Demagogie?

In het artikel 'Winstbelasting moet veel hoger' (Economie, 15 februari) wordt Ed
Groot, de fiscale specialist van de Tweede Kamerfractie van de PvdA aan het
woord gelaten. Het moet mij van het hart dat deze fiscale specialist behoorlijke
kennishiaten laat zien. De vraag is of het hier om demagogie of onkunde gaat.

Allereerst betaalt de directeur-grootaandeelhouder over het salaris dat hij uit
zijn bedrijf ontvangt (aan de hoogte van dit salaris zijn door de fiscus
minimumeisen gesteld) loon- c.q. inkomstenbelasting volgens dezelfde tarieven
als iedere andere werknemer, derhalve maximaal 52 procent in box 1. Indien de
vennootschap, na uitkering van dit salaris, een winst realiseert, dient daarover
eerst 20 tot 25 procent vennootschapsbelasting te worden betaald en vervolgens,
indien deze winst wordt uitgekeerd, nog eens 25 procent heffing in box 2 over de
75 tot 80 procent die overblijft. Ed Groots stelling dat 'zelfs ondernemers die
vele tonnen winst maken, meestal niet veel meer dan 25 procent betalen' is
onhoudbaar.

Ronald de Leeuw, Almere,

financieel adviseur

Smoking

'32 Jungherren in smoking' vermeldt de kop (V, 14 februari). Naar de foto's te
oordelen waren de Jungherren echter in rok gekleed.

H. Rang, Almelo

Pauselijke lunch

De foto op pagina 15 van de Volkskrant was een hele geruststelling. We zagen
daar de paus met drie van zijn kardinalen aan tafel; de lunch zal zo te zien
zeer spoedig geserveerd worden. Onmiddellijk valt op dat de dis wel erg sober,
sterker nog armoedig, gedekt is.

Deze lunch zal moeten worden weggewerkt met slechts drie vorken en messen, drie
wijnglazen en een waterglas en begeleid worden door slechts twee, ongetwijfeld
oudbakken, bolletjes. Wat een schande dat de kerkleiders zo pover door het leven
gaan!

Gelukkig blijkt dat de eerste indruk verkeerd was; uit het onderschrift van de
foto blijkt dat het tafereeltje zich afspeelt in april 2010. Ongetwijfeld viel
de lunch vlak voor Goede Vrijdag en iedereen weet dat dit één van de weinige
laatste vasten- en onthoudingsdagen is. Gelukkig maar.

Qruun Schram, Limmen

Menswaardig

Het is knap om een stuk te schrijven waarin je je een tegenstander van
euthanasie toont (O&D, 13 februari) zonder daarbij de termen God, Bijbel of
christelijk te noemen. Terwijl het hele stuk een gelovig uitgangspunt ademt.

De mens heeft recht op een menswaardig bestaan, al krijgt hij dat niet altijd.
De mens heeft ook recht op een menswaardig einde van dit bestaan. Als niet het
zelfbeschikkingsrecht het vertrekpunt is, wie of wat beschikt er dan wel over
dit recht? Esmé Wiegman zal niet bedoelen dat 'de staat' dit beschikkingsrecht
heeft. Maar God dan wel? Zeg dat dan ook duidelijk en scherm niet met de term
waardigheid. Juist het zelfbeschikkingsrecht is uitgangspunt van de waardigheid
van de mens en staat er niet tegenover.

Wie maakt het uiteindelijk uit of 'met de worsteling beter te leven valt dan met
een definitieve keuze voor de dood'? Doodgaan is geen keuze. Hoe je dat laatste
stukje van je leven wilt doormaken, is gelukkig wel je eigen keuze.

D.G. Veenhuizen, Groningen

LOAD-DATE: February 15, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               25 of 62 DOCUMENTS



                                 de Volkskrant

                           16 februari 2012 donderdag

Rutte kan Wilders het best negeren

SECTION: Opinie en Debat; Blz. 28

LENGTH: 351 woorden


Moet Rutte afstand nemen van Wilders' meldpunt voor overlast van
Oost-Europeanen? Naast de morele vraag of Rutte moet reageren, is er ook een
strategische vraag: helpt een negatieve reactie op Wilders de VVD uit electoraal
oogpunt?

Bij de verkiezingen van 2006 hebben de gevestigde partijen het kernthema van de
PVV immigratie genegeerd, maar dankzij het succes van de PVV zijn ze sindsdien
van strategie veranderd. Zo kiezen de VVD en het CDA voor samenwerken met de
PVV.

Door niet te reageren op Wilders' voorstel voor een meldpunt voor
Oost-Europeanen, volhardt Rutte in zijn strategie van samenwerken. Maar
verschillende stemmen binnen het CDA en de VVD roepen hem op om de confrontatie
te zoeken. Zo betoogde Frans Weisglas op de site VK Opinie dat Rutte de PVV
moest terechtwijzen. Waarom onthoudt Rutte zich van commentaar terwijl een groot
deel van het electoraat Wilders' jongste flirt met discriminatie als abject
beschouwt?

Bonnie Meguid, een Amerikaanse politicologe, heeft het antwoord. Uit haar
onderzoek naar het succes van 'niche-partijen' blijkt dat het electorale succes
van deze partijen mede verklaard wordt door de manier waarop gevestigde partijen
erop reageren.

Niche-partijen krijgen electorale steun wanneer zij worden aangevallen vanuit
het establishment, terwijl ze stemmen verliezen wanneer de gevestigde partijen
ze negeren of aansturen op samenwerking.

Rutte gaat liever de confrontatie met Wilders uit de weg omdat elke confrontatie
met Wilders diens anti-establishment appeal versterkt. Door juist het redelijke
alternatief voor Wilders voor Henk en Ingrid te spelen, is Rutte in staat een
deel van het stemmerspotentieel van de PVV aan te spreken.

Kortom: Rutte weigert te reageren op Wilders omdat een confrontatie de VVD niets
oplevert. Het risico is dat de samenwerking met de PVV de VVD versplintert en
het CDA bij de VVD wegjaagt. Wilders daarentegen stuurt juist aan op een
confrontatie, met zeer waarschijnlijk een schuin oog op het tanende succes van
de PVV in de peilingen.

Gijs Schumacher is politicoloog. Hij is verbonden aan de Universiteit van
Zuid-Denemarken en de VU.

LOAD-DATE: February 15, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               26 of 62 DOCUMENTS



                                 de Volkskrant

                           15 februari 2012 woensdag

Genadeloos hard;
TIPS

BYLINE: Berend Jan Bockting

SECTION: V RTV; Blz. 16

LENGTH: 440 woorden


Ray Eddy, moeder van twee kinderen, blijkt in de openingsscène van Frozen River
weer eens aan haar lot overgelaten door haar gokverslaafde man. De vrouw, razend
knap gespeeld door Melissa Leo, ploetert zich in het vervolg van de film via een
reeks wanhoopsdaden richting een beter bestaan. Dat die opeenstapeling van drama
niet leidt tot overdaad, is te danken aan debuterend regisseur en schrijver
Courtney Hunt, die met uitgeklede, sobere en indringende beelden laat zien hoe
uitzichtsloos de omstandigheden van de getekende vrouw zijn. Doordat Hunt alles
zo klein houdt, komt het leed juist genadeloos hard aan. Het leverde haar de
juryprijs op tijdens het Sundance Film Festival en twee Oscarnominaties op.

Frozen River (Courtney Hunt, 2008)

BBC 1, 0.55-2.25 uur.

The Fog

(Rupert Wainwright, 2005) Overbodige remake van de gelijknamige film die
horrormeester John Carpenter in 1980 maakte op de succesgolf van Halloween. Het
uitgangspunt van de remake blijft hetzelfde een onheilspellende mist die honderd
jaar geleden een schip tot zinken bracht keert terug in Antonio Bay maar
Carpenters ambachtelijke spanningsopbouw maakte anno 2005 plaats voor
voorspelbaar effectbejag.

RTL 7, 22.35-0.35 uur.

October

(Sergei M. Eisenstein en Grigori Aleksandrov, 1928) Drie jaar na het succes van
zijn legendarische Battleship Potemkin pakte de Russische montagevernieuwer
Sergei Eisenstein opnieuw groots uit met de verfilming van de Oktoberrevolutie
van 1917. Zijn vernieuwende visuele stijl kwam de regisseur ditmaal ook op
kritiek te staan; de film zou te intellectueel zijn voor het gewone volk.
Bovendien werd Eisenstein door Stalin gedwongen de scènes met de revolutionair
Trotski uit de film te snijden, waardoor er ongeveer driekwart van het origineel
resteerde.

Arte, 23.05-1.00 uur.

Hanussen

(István Szabó, 1988) Het politiek-historische drama Hanussen, ook bekend als
Profeta, vormt met Mephisto (1981) en Oberst Redl (1985) een drieluik over het
begin van de 20ste eeuw. De nog altijd actieve acteur Klaus Maria Brandauer, in
de twee voorgaande films respectievelijk te zien als theateracteur en
homoseksuele leidinggevende in het Oostenrijkse leger, schittert in dit slotdeel
als een Oostenrijkse soldaat die tijdens de Eerste Wereldoorlog een kogel in
zijn hoofd krijgt, vervolgens profetische gaven ontwikkelt en daarop de komst
van de nazi's ziet aankomen.

ARD, 0.50-2.40 uur.

'Ik doe waarvoor ik op aarde ben gezet: het bestuderen van de menselijke
conditie' Actrice Melissa Leo, genomineerd voor een Oscar voor haar rol in
Frozen River en later winnares van het beeldje voor The Fighter, vertelt in de
Volkskrant over haar werkwijze als actrice.

LOAD-DATE: February 14, 2012

LANGUAGE: DUTCH; NEDERLANDS

GRAPHIC: Melissa Leo in Frozen River.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               27 of 62 DOCUMENTS



                                 de Volkskrant

                            13 februari 2012 maandag

BYLINE: Thomas von der Dunk Bert Brussen

SECTION: Opinie en Debat; Blz. 21

LENGTH: 987 woorden


De Nederlandse opstelling in de eurocrisis stoelt op drie leugens, zegt Thomas
von der Dunk. Helemaal niet, zegt Bert Brussen, maar fijn dat de PVV nu eens
niet de schuld krijgt.

Met zijn onbuigzame opstelling jegens Griekenland komt het kabinet zichzelf
tegen. Binnenkort roept Merkel na Papandreou en Berlusconi ook Rutte tot de
orde. Eurocommissaris Rehn heeft dat al gedaan: 3 procent is 3 procent hoe
onverstandig dat economisch ook is. Drie evidente leugens heeft de coalitie
namelijk gedebiteerd: dat het Griekse probleem geheel Griekenlands eigen schuld
is, dat bij ons de boel wèl financieel op orde is, en dat meer Europese
bevoegdheden geen soevereiniteitsoverdracht zouden betekenen, in elk geval nooit
voor ons. Die drie leugens zijn nodig om de PVV binnenboord te houden.

Leugen 1. Het is beslist waar dat Athene op te grote voet heeft geleefd. Alleen
staat tegenover elke onverantwoordelijke kredietnemer ook een dito kredietgever.
En wie waren dat? Inderdaad: veelal 'degelijke' Noord-Europese bankiers, met
bonuseurotekens in de ogen. Zo heeft ABN-Amro een miljard in de failliete
Griekse staatsspoorwegen gestopt.

Het is ook waar dat de Griekse staat amper functioneert, wat in massale
belastingontduiking resulteert. Maar waar vluchten die belastingontduikers
naartoe? Inderdaad, ondermeer naar belastingparadijs Nederland. Door deze dieven
nog steeds met belachelijk lage tarieven te gerieven, maakt Den Haag het Athene
onmogelijk ooit zijn schuld aan ons af te lossen. Dat maakt de hoge toon die
Rutte zich jegens Papademos meent te moeten veroorloven ronduit immoreel.

Leugen 2. Met het begrotingstekort mag het bij ons dan wel los lopen, dat is
niet het enige wat telt. Zapatero had de overheidsuitgaven prima op orde, maar
Spanje werd het slachtoffer van een huizenbubble. Die hebben wij door de
villasubsidie ook: na de Grieken torst geen volk per persoon zoveel schuld op de
schouders als wij. Rutte verkeert nog in de ontkenningsfase. Hij heeft zelfs
letterlijk verklaard dat het toch alleen maar deskundigen zijn die de
hypotheekrenteaftrek bekritiseren, en Henk en Ingrid achter hen staan. Hij
vertrouwt zijn gezondheid vast eveneens aan kruidenvrouwtjes toe. Zijn
partijgenoot René Leegte doet dat immers ook al met het klimaat.

In Brussel doet men dat niet. Daar ontwaart men steeds scherper een fundamentele
financiële onevenwichtigheid. Dat brengt ons bij regeringsleugen 3: dat er voor
ons geen 'soevereiniteitsverlies' dreigt. Waar Nederland anderen voortdurend de
les leest, zal niemand Nederland sparen. Nog even, en Rehn meldt zich opnieuw.
Daarom kan Den Haag beter zelf snel de lucht uit de huizenmarkt laten lopen voor
die knalt.

Kijk: dat is iets waarbij het voor een columnist wèl verstandig is om ijlings
een door gewijzigde omstandigheden onhoudbaar geworden standpunt op te geven
waarin buiten een handvol ivoren-toren-dwazen toch allang geen zinnig mens meer
gelooft. Dat mag van mij gezien het belang ditmaal desnoods ook stilzwijgend,
door te doen alsof je nooit iets anders hebt beweerd.

Thomas von der Dunk

Soms denk ik dat het voor de verstokte linkse kerker een innerlijke noodzaak is
nooit iemand op zijn eigen verantwoordelijkheid te wijzen. Tenzij het natuurlijk
de collectieve morele verantwoordelijkheid van de Nederlander is, want die zal
en moet aan het kruis de zonden dragen van al die arme zielige mensen wiens
schuld het natuurlijk nooit is. Het is dan ook geen christen-piëtisme of gemeend
medelijden met de Grieken maar een haast sadistisch genoegen de 'rechtse
regering' van alles in de schoenen te schuiven waar Thomas met zijn ontmaskering
van de drie leugens op uit lijkt te zijn.

Leugen 1: Als het 'beslist waar is' dat Athene op te grote voet heeft geleefd en
de kredietnemers 'onverantwoordelijk' zijn, dan ligt die verantwoordelijkheid
niet ineens bij Nederland. Dat Griekenland een niet functionerende staat is die
teveel geld heeft geleend, is de verantwoordelijkheid van de Grieken en van hen
alleen. Het is volkomen terecht dat Rutte de Grieken op hun onverantwoorde
gedrag wijst, zeker gezien de enorme hoeveelheden schuldhulp die Nederland naar
die luie Grieken kiept. Daar is niets immoreels aan.

Leugen 2: Zeker, Nederland heeft een grote schuldenlast (al gaat de vergelijking
met Spanje volledig mank: Spanje heeft niet een even sterke kennis- en
handelseconomie als Nederland). Deskundigen kunnen wel veel zinnigs zeggen over
de hypotheekrenteaftrek, maar het zijn Henk en Ingrid die dankzij deze aftrek
hun rijtjeshuis kunnen betalen. De hypotheekrenteaftrek consequent
'villasubsidie' noemen is bewust een veelkoppig monster creëren dat kennelijk
door Rutte persoonlijk in toom wordt gehouden: 'Rutte denkt alleen aan
villabezitters!'

In werkelijkheid denkt Rutte aan modale verdieners, een middenkader, dat zonder
hypotheekrente-aftrek niet zomaar het hoofd boven water kan houden. Rutte
ontkent niets, hij accepteert juist de waarheid. Een waarheid die links het
liefste negeert.

Het doet er niet toe welke mening rechtse politici hebben, links polariseert die
toch wel richting het vastberaden morele 'FOUT!' Hier is de stok, u mag nu
slaan. Vergeet vooral niet de PVV te raken.

Leugen 3: Er dreigt soevereiniteitsverlies voor Nederland omdat Henk Bleker de
Belgen hun zin niet geeft inzake de Hedwigepolder? Of hebben zijn
kampeervakantieplannen op een of andere wijze de Fransen en Duitsers in hun
nationale trots gekrenkt? Dat daardoor niemand Nederland zal sparen klinkt
angstaanjagend. Dat verwacht je allemaal niet van zo'n ponyliefhebber hè? Maar
dat Bleker kennelijk zoveel internationale invloed heeft, zal ook die laatste
paar CDA-stemmers verheugen. Zo hebben Bleker en het CDA geen spindoctor meer
nodig.

Nouja, het is al heel wat dat Nederland ditmaal slechts ten onder gaat dankzij
Rutte en Bleker alleen. Dat de ondergang eens niet de schuld is van de PVV stemt
iedere rechtse columnlezer en vingeraflikker uiterst tevreden.

Bert Brussen

LOAD-DATE: February 12, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               28 of 62 DOCUMENTS



                                 de Volkskrant

                           11 februari 2012 zaterdag

Klein paradijs Fotografie;
beschouwing world press photo

BYLINE: Door Arno Haijtema

SECTION: V Kunst; Blz. 4

LENGTH: 835 woorden


Na duizenden foto's van menselijke ellende bekroonde de jury van World Press
Photo (bijna onvermijdelijk) een beeld van troost. Door Arno Haijtema

Weerspiegelt de foto van de Catalaanse fotograaf Samuel Aranda die vrijdag is
gaan strijken met de hoogste onderscheiding World Press Photo 2011 werkelijk het
beste de Arabische Lente? Komen de wanhoop en de woede, de menselijke
solidariteit en de onmacht tegen bruut staatsgeweld echt het beste tot
uitdrukking in die ene foto van de gesluierde Jemenitische vrouw die haar bij
demonstraties gewond geraakte naaste (echtgenoot, broer, vader dat is onbekend)
verzorgt? Het zijn vragen die ongetwijfeld tot felle discussies leiden bij
fotoliefhebbers en andere World Press Photo-watchers.

De vragen stellen is gemakkelijker dan ze beantwoorden, zoals de World Press
Photo-jury moest ervaren door die ene foto te kiezen uit de 101.254 voor de
competitie ingezonden beelden. Aan het onderwerp, de Arabische Lente, ligt het
niet. Naast de tsunami en de daaropvolgende kernramp in Japan bepaalde de
volksopstand in de Arabische wereld het wereldnieuws van 2011.

Maar had die andere foto van hetzelfde nieuwsonderwerp, die naar verluidt tot
het laatst in de jurering heeft meegedaan, niet met de eer moeten gaan strijken?
De foto van de Russische fotograaf Yuri Kozyrev (van fotoagentschap NOOR), van
Libische rebellen, in de weer met een zwaar stuk geschut. Ze lopen in
spijkerbroeken en hebben stoere bandana's om het hoofd. Achter hen zijn de
sporen van strijd zichtbaar, dreigende rookwolken. Op de foto is het alsof de
rebellen, opgeschoten jongens, alle kanten op springen de geest is uit de fles.
Het is een foto vol energie, die tegelijk het ergste doet vrezen voor de
volstrekt onbeschermde gozertjes die heldhaftigheid, de toekomst van een natie
en, ineengekrompen, pure angst in zich verenigen.

In journalistiek belang is het verschil tussen de twee foto's (Kozyrev won wel
de eerste prijs in de categorie hard nieuws) too close to call. De jurykeuze
weerspiegelt dan ook niet alleen de nieuwswaardigheid, maar ook de wereldwijde
impact van een foto. En World Press zou World Press niet zijn als de jury
daarbij niet een van oudsher gevoelde humanistische visie zou willen uitdragen.
In die zin is de keuze voor Aranda's foto uit Jemen begrijpelijk, hoewel te
midden van het bloedvloeien en meedogenloos wapengeweld ook bijna een beetje
kuis en tuttig.

Aranda's foto verenigt christelijke symboliek met islamitisch mededogen. Het
troostende gebaar doet denken aan de kruisafneming van Christus, de sluier van
de vrouw is ontegenzeggelijk islamitisch, haar compassie ontstijgt religies. De
foto dwingt solidariteit af met de gewone man die zijn leven in de waagschaal
stelt voor een ideaal, en voor de vrouw zo belangrijk in de Arabische Lente die
het geweld met evenveel moed weerstaat.

Het zijn allemaal elementen die moeten hebben meegespeeld bij de keuze voor
Aranda, ten nadele van Kozyrev. Door haar keuze verheft de jury de Arabische
opstand tot iets bijna religieus, iets waarnaar de individuele leden
vermoedelijk snakten na de aanblik van vele duizenden foto's ellende.

In die zin verraadt de keuze mooi een begrijpelijk psycholosch proces bij het
jureren: de behoefte aan een zekere vorm van troost als compensatie voor een
overdaad aan moord en doodslag. De wil om symboliek te vinden in de zinloosheid
van oorlog en natuurgeweld (op macabere wijze zichtbaar in de indrukwekkende
fotoseries over de tsunami in Japan). En de behoefte aan hoopvolle (en soms
escapistische) beelden in een slechte wereld, die tot uitdrukking komt in de
veelvuldig voor bekroning geselecteerde foto's met mensen die hun eigen kleine
paradijs creëren: een pelgrimage naar een waterval in Haïti, een sekte in
Kazachstan, waarvan de leden zich met schapenbloed laten besprenkelen, een een
serie over Russen die een poging tot natuurbeleving doen in een omgeving van
zware industrie, Sovjet-woonblokken, een armzalig grasveldje, drie berkenbomen
en een gekanaliseerd riviertje ongetwijfeld vol zware metalen.

Of het terecht is dat de jury haar eigen emoties en verlangens zo duidelijk laat
doorklinken in haar keuze, doet nauwelijks ter zake. Het is onvermijdelijk,
zoals ook de roep van het publiek naar iconen van hoop en menselijkheid van alle
tijden is. Hoe vreselijk de werkelijkheid ook is, optimisme is onuitroeibaar.

Ilvy Njiokiktjien: 2de prijs categorie Contemporary Issues single: Een 'kolonel'
zet zijn pistool op het hoofd van een ondergeschikte in jeugdkamp van de extreme
Afrikanerbeweging in Zuid-Afrika. Paolo Woods: 3de prijs Daily Life single:
Radiopresentatrice zuster Melianise Gabreus aan het werk in Haïti. Ton Koene:
2de prijs Portraits series: Portretten van rekruten op het door de Nederlandse
missie ondersteunde politie-trainingscentrum in Kunduz, Afghanistan. Ook Pavel
Prokopchik en Rob Hornstra (foto's hieronder) zijn Nederlander.

Het troostende gebaar doet denken aan de kruisafneming van Christus, de sluier
van de vrouw is ontegenzeggelijk islamitisch

LOAD-DATE: February 10, 2012

LANGUAGE: DUTCH; NEDERLANDS

GRAPHIC: Chieko Matsukawa, overlevende van de tsunami in Japan, toont haar
dochter een teruggevonden diploma. 1ste prijs categorie People in the
News/Stories. Foto Yasy Yoshi Chiba/AFP/EPA Na de tsunami in Japan. 2de prijs
categorie General News Stories. Paolo Pellegrin, Magnum Photos voor Die Zeit/AP
Rebellen in Ras Lanuf, Libië. 1ste prijs categorie Spot News Singles. Werk van
de makers van de foto's op deze pagina wordt regelmatig gepubliceerd in de
Volkskrant. Foto Yuri Kozyrev/Noor images/AP Karaokezangers in het Russische
Sochi. 1ste prijs categorie Arts and Entertainment. Foto Rob Hornstra/AP Sjamaan
besprenkelt volgelingen bij ritueel met schapenbloed, Kazachstan. 3de prijs
categorie Arts and Entertainment. Foto Pavel Prokopchik

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               29 of 62 DOCUMENTS



                                 de Volkskrant

                           11 februari 2012 zaterdag

Slim kind Film;
reportage de 62ste berlinale

BYLINE: Door Floortje Smit

SECTION: V Review; Blz. 7

LENGTH: 821 woorden


Rouw is een rommelig proces, vertelt Thomas Horn (14) op de Berlinale. Hij
schittert in 9/11-film 'Extremely loud...' Door Floortje Smit

Het heeft bijna iets surrealistisch, zoals de 14-jarige Thomas Horn daar zit.
Met een keurig overhemdje onder zijn jasje nipt hij van een groot glas water.
Hij kijkt de journalisten tegenover hem recht in de ogen, en hij zegt dingen als
'Wat een interessante vraag stel je daar!' en 'Nou, dat is inderdaad een leuk
verhaal '. En dan lacht hij vriendelijk en hoog, zijn stem is nog die van een
kind.

Het is alsof je naar een miniatuurvolwassene kijkt. Of liever: de jonge ster van
Extremely Loud and Incredibly Close heeft precies geleerd wat er van hem
verwacht wordt, en mist nog de bravoure om uit het protocol te breken.

Het is wel in een klap duidelijk waarom een producer hem vroeg auditie te doen
voor de rol van Oskar Schell, nadat hij hem 31.800 dollar (23.993 euro) zag
winnen in de kennisquiz Kids Jeopardy.

Net als de hoofdpersoon van Extremely Loud and Incredibly Close, die gisteravond
in Berlijn zijn Europese première beleefde en genomineerd is voor een Oscar voor
beste film, is Horn iets te ernstig voor zijn leeftijd, te slim voor zijn eigen
bestwil en van nature charmant al is de voorkomendheid van Horn niet spontaan,
zo verklapt hij. 'Ik heb media-training gehad. En met mijn moeder heb ik vragen
geoefend.'

In de film, naar de gelijknamige bestseller van Jonathan Safran Foer, vindt de
jonge Oskar een jaar na de dood van zijn vader (Tom Hanks) bij de aanslag op de
Twin Towers een sleutel en klampt zich vast aan een schijnbaar hopeloze
zoektocht naar het bijbehorende slot.

Regisseur Stephen Daldry die eerder met Billy Elliot (2000) al liet zien een
scherp oog te hebben voor jong acteertalent heeft veel aan Horn te danken. Die
houdt zich moeiteloos staande naast acteurs als Tom Hanks, Sandra Bullock en Max
von Sydow (ook genomineerd voor een Oscar). Maar bovenal schakelt hij precies
goed tussen luchtigheid en emotionele zwaarte in deze film al kiest Daldry
ervoor vooral het laatste te benadrukken.

Horn, nadenkend: 'Ik hoop dat mensen hierdoor weer meer over 9/11 gaan praten en
nadenken, zeker in Amerika waar het op zo velen een persoonlijke impact heeft
gehad. Deze film laat zien dat rouw een rommelig proces is er bestaat geen
'juiste' manier voor. Oskar leert ermee omgaan door contact met anderen en ik
hoop dat de film laat zien dat dat de enige manier is om de pijn te verzachten.'

Ook in de openingsfilm van de 62ste Berlinale moest de hoofdpersoon tegen de
achtergrond van een historisch keerpunt omschakelen naar een nieuwe,
persoonlijke werkelijkheid. Les Adieux à la Reine volgt Marie Antoinettes
voorleester Sidonie Laborde tijdens de eerste dagen van de Franse Revolutie in
1789.

Het is een conventionelere film dan Coppola's Marie Antoinette, maar regisseur
Benoît Jacquot biedt een interessante inkijk in de inner circle van een regime
dat op knappen staat. Chaos is het in de gangen van Versailles, waar
zelfsprekende loyaliteit opeens betwijfeld wordt, roddels en feiten door elkaar
heen lopen en waar overdaad opeens een blok aan het been is: de ruisende rokken
en gladde vloeren zijn niet gemaakt voor paniekerig rondrennen.

Een volk dat het niet langer pikt en in opstand komt actueler dan nu had
Jacquots kostuumdrama niet kunnen zijn. Waar de een een vergelijking trok met de
Occupy-beweging, dacht een ander aan de Arabische lente onder wie de Duitse
cultuurminister die tijdens de openingsavond opriep tot solidariteit met gewone
burgers die in dictaturen vechten voor verandering.

'Het is aan het publiek om die parallel te zien', aldus Diane Kruger Marie
Antoinette in de film tijdens de persconferentie. 'Elke revolutie keert zich
tegen misbruik van macht en geld. Het lijkt erop dat we als mensen steeds
dezelfde vergissingen maken. Maar je begint nooit aan een film met het idee dat
het de werkelijkheid van nu reflecteert. We konden toen immers niet voorspellen
wat er zou gaan gebeuren.'

Hoe goed de film ook getimed is, iets wat minstens zoveel discussie zal
opleveren is de nadruk die Les Adieux à la Reine legt op de relatie tussen de
koningin en de hertogin van Polignac. Hoewel Jacquot via de ogen van haar
voorlezer Sidonie veel broeierigheid en verregaande intimiteit suggereert, zegt
dat volgens Kruger weinig. 'Benoit zag haar als een borderliner  Ik denk niet
dat ze een lesbienne was.'

Sentimenteel? Het boek Extremely Loud and Incredibly Close (2005) van Jonathan
Safran Foer is een van de eerste werken waar de aanslagen op de Twin Towers van
11/9 onlosmakelijk met de plot verbonden was. Hoewel het een bestseller werd,
waren critici verdeeld. Sommigen vonden dat Foer het nationale trauma misbruikte
voor een sentimenteel verhaal het is dezelfde kritiek die Amerikaanse critici nu
verdeelt bij de verfilming van Stephen Daldry.

Waar de één een vergelijking trok met de Occupy-beweging, dacht een ander aan de
Arabische lente

LOAD-DATE: February 10, 2012

LANGUAGE: DUTCH; NEDERLANDS

GRAPHIC: De jonge Thomas Horn (Extremely Loud and Incredibly Close) steelt ook
in Berlijn de show. Foto Getty Images

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               30 of 62 DOCUMENTS



                                 de Volkskrant

                           11 februari 2012 zaterdag

Gemeente Haren verscheurde parkeerboetes van gezagsdragers

BYLINE: Van onze verslaggeefster Ana van Es

SECTION: Binnenland; Blz. 13

LENGTH: 319 woorden


Van onze verslaggeefster

Ana van Es

GRONINGEN Gezagsdragers in het Groningse villadorp Haren hoefden opgelegde
parkeerboetes jarenlang niet te betalen. De gemeente heeft regelmatig bonnen
laten vernietigen van opeenvolgende burgemeesters, wethouders en ambtenaren.
Tientallen boetes zijn opzettelijk 'doorgehaald' in het boekje van de
plaatselijke parkeerwachter.

'Er was een ongeschreven regel op het gemeentehuis om parkeerboetes te
verscheuren', zegt wethouder Gerben Pek, die een einde maakte aan de gewoonte
nadat hij had ontdekt dat een collega-wethouder zijn boete niet hoefde te
betalen. Tussen 2000 en 2011 zijn maximaal vier bonnen per jaar doorgehaald in
de administratie van de parkeerwachter, schrijft de Harense burgemeester Bertus
Fennema in een brief aan de gemeenteraad.

Wethouder Pek sluit niet uit dat de parkeerbonnenaffaire onderdeel is van een
veel groter integriteitsprobleem onder bestuurders en ambtenaren in het
welvarende Haren, dat vorig jaar door het weekblad Elsevier werd verkozen tot
Beste Gemeente van Nederland. 'Deze kwestie is voor ons aanleiding om de hele
integriteitscultuur bij de gemeente tegen het licht te houden.'

Harense gezagsdragers moeten 'bestuurlijke integriteit' onder alle
omstandigheden hoog in het vaandel hebben staan, staat nu al in een richtsnoer
dat zij na het afleggen van de ambtseed moeten ondertekenen en dat ook op de
website staat. Deze integriteit is mogelijk geschonden, erkent burgemeester
Fennema. Hij noemt het vernietigen van parkeerbonnen 'onjuist'.

Betaald parkeren werd twaalf jaar geleden ingevoerd in Haren. Het gebruik om de
parkeerboetes van gezagsdragers te vernietigen, ontstond omdat het voor hen
onnodig omslachtig werd gevonden om een formeel bezwaarschrift te schrijven.
Gewone burgers moeten zo'n bezwaarschrift wel indienen. '

We hebben de praktijk nu eerst be-eindigd', zegt Pek. 'Of we de boetes ook gaan
terugvorderen, weten we nog niet.'

LOAD-DATE: February 10, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               31 of 62 DOCUMENTS



                                 de Volkskrant

                           11 februari 2012 zaterdag

BYLINE: Tekst Patrick van IJzendoorn

SECTION: Boeken; Blz. 4

LENGTH: 1471 woorden


Interview Roger Scruton is een Britse conservatieve filosoof die paarden en
kippen houdt in het lieflijke Wiltshire. 'Het probleem is dat veel deelnemers
aan het milieudebat een verborgen agenda hebben.' Tekst Patrick van IJzendoorn

'Je bent toch geen linkse journalist? Die krijgen in dit huis geen traktaties.'
Met een sardonisch lachje helpt Roger Scruton zijn jonge vrouw Sophie bij het
opdienen van de appeltaart. Een zelfgemaakte, vanzelfsprekend. Het culinaire
intermezzo vindt plaats tijdens een interview over een onderwerp dat volgens de
67-jarige filosoof ten onrechte als 'links' bekendstaat: het milieu.

'Het debat over klimaatverandering en milieubehoud in het algemeen is veel te
politiek en ideologisch', zegt de gastheer terwijl hij zijn mok thee op het
viltje met een afbeelding van de vossenjacht neerzet. 'Het is een nieuw slagveld
voor links en rechts, voor socialisten en neoliberalen. Maar het onderwerp is
daar te belangrijk voor. Ik denk dat een conservatieve benadering veel meer kan
betekenen voor het milieubehoud omdat het beter aansluit bij de leefwereld van
gewone mensen.'

Hoe een conservatieve levenshouding een antwoord kan zijn op problemen als
luchtvervuiling, bodemverontreiniging en opwarming van de aarde legt Scruton uit
in zijn pas verschenen boek Green Philosophy: How to Think Seriously About the
Planet. Volgens hem is milieuvervuiling het grootste probleem van onze tijd.
Tijdens het onderzoek ter voorbereiding van het boek merkte hij hoe moeilijk het
is om uit te vinden wat er precies aan de hand is. 'Er is expertise, maar veel
van die expertise is vals. Het probleem is dat veel deelnemers in het debat een
verborgen agenda hebben en verbonden zijn aan twijfelachtige denktanks. Het is
een jonge wetenschap en er is geen universitaire consensus. Er wordt bovendien
veel paniek gezaaid om politieke redenen.'

De enige expertise die Scruton, die geen televisie bezit en een wat onwennige
blik op de iPhone (waarmee het gesprek wordt opgenomen) werpt, aan het
milieudebat kan bijdragen, is het conservatisme. Deze filosofie of beter:
levensovertuiging komt terug in de meeste van de dertig boeken die hij inmiddels
achter zijn naam heeft staan, of hij nu schrijft over de vossenjacht,
schoonheid, pessimisme, Wagners opera's of het Engelse rechtssysteem. In
Scrutopia houdt de staat zich op de achtergrond en vertrouwt men erop dat de
burgers zelf, al dan niet verenigd in gemeenschappen, de samenleving vorm geven.

Alles draait daarbij om kleinschaligheid, verantwoordelijkheid en
ervaringswijsheid. Mensen zijn actief zonder activist te worden. Bij problemen
worden redelijke compromissen gesloten, al dan niet na tussenkomst van een
redelijke rechter die zich baseert op jurisprudentie en gezond verstand. De mens
beseft dat hij slechts een passant is die de aarde erft van zijn voorvaderen en
in goede staat moet doorgeven aan zijn nazaten. 'Feel locally, act nationally'
zou het devies van de conservatief zijn, als variant op 'Think globally, act
locally'.

Imagoprobleem

'Wie de aard van het conservatisme bestudeert kan niet anders dan concluderen
dat conservatieven de ware milieubeschermers zijn. De term zegt het al:
'conserveren', ofwel behoud. Nogal wat Greens zijn conservatief, zonder het te
weten of toe te geven.' Scruton beseft dat de conservatieven kampen met een
imagoprobleem, mede omdat ze de laatste decennia wat al te fanatiek het
neoliberalisme hebben omarmd. Hoewel hij de vrije markt beschouwt als het minst
schadelijke systeem voor het milieu, is hij zeker geen laissez-faire kapitalist.

Saillant detail is dat Scruton zijn boek geschreven heeft als schrijver in
residentie bij het American Enterprise Institute, een neoconservatieve denktank.
Hij voegt er haastig aan toe dat hij niets moet hebben van Big Business, met
name niet van supermarktketens die het leven zuigen uit kleine gemeenschappen.
'Eén van de bescheiden voorstellen die ik doe, is een 'koolstofheffing' op
producten die het milieu belasten, aangevuld met statiegeld op flesjes en
blikjes. De vervuiler moet betalen, ook al produceert deze ver weg in China.
Hier kan de overheid een rol spelen.'

Aan de andere kant heeft hij weinig fiducie in de Europese Unie of ngo's als
Greenpeace en Friends of the Earth. Deze internationale organisaties kampen
volgens hem met een democratisch tekort en zijn daardoor amper af te rekenen op
hun daden. 'Eenzelfde probleem heb ik met internationale milieuconferenties. De
besluiten die daar worden genomen zijn niet alleen onrealistisch, maar ook een
ver-van-mijn-bedshow voor gewone burgers. Bovendien bestaat het gevaar dat
wanneer politici en experts zich de milieuproblematiek toeëigenen, mensen
denken: laat maar aan hen over.'

Een bijkomend probleem is dat de aard van de aangedragen oplossingen voor deels
onbekende problemen naar zijn smaak te absoluut, te star en te radicaal zijn.
Hij bekritiseert het 'Precautionary Principle'. Dit 'voorzorgprincipe', omarmd
door de Europese Unie, verbiedt elke activiteit welke een potentieel risico voor
het milieu, de mensheid of de natuur met zich meebrengt. Volgens Scruton is de
definitie echter zo vaag en abstract dat er geregeld averechtse gevolgen
optreden. Zo raadt de EU de lidstaten aan om voedingsmiddelen met het oog op de
volksgezondheid in plastic te verpakken, hetgeen nadelige gevolgen heeft voor
het milieu. Plastic zwerfvuil is een van Scrutons stokpaardjes.

Het voorzorgprincipe is geen exclusief Europese mode, zo verzekert hij. 'Kort na
de olieramp in de Mexicaanse Golf bood een Nederlands bedrijf aan om het
vervuilde oliewater ter plekke te verschonen en het vrijwel schone oceaanwater
terug te pompen. De Amerikaanse regering weigerde het aanbod omdat het
teruggepompte water niet 99,99 procent zuiver was, en dat was tegen de regels
van het voorzorgprincipe. Dat soort krankzinnigheid is waar strikte
voorzorgmaatregelen toe kunnen leiden. Soms moet je kleine risico's nemen om
grotere risico's te voorkomen.'

Omdat milieubehoud in Scrutons beleving niet zozeer een economische of
legalistische als wel een morele aangelegenheid is, moet het erop gericht zijn
mensen erbij te betrekken en uitvinden wat hun drijfveren zijn. Hier komt ook de
tweede betekenis van milieu aan de orde: 'omgeving'. Voor de conservatief begint
een beter milieu bij zijn eigen huis. In Green Philosophy heet dat Oikophilia,
scrutoniaans voor 'Home sweet home'. Hijzelf houdt zo van zijn 'oikos' dat hij
zelden op vakantie gaat.

'Uit ervaring is gebleken dat mensen het beste voor hun stukje aarde zorgen als
ze zich er thuis voelen en als het hun eigendom is, of als ze het delen met
anderen', zegt de opvallend optimistische conservatief. 'Dat hoeft niet alleen
hier op het glooiende platteland van Wiltshire het geval te zijn. Deze liefde
komt evengoed voor in steden, mits ze schoonheid uitstralen zoals Amsterdam dat
doet. Zorgen de mensen daar nog altijd zo goed voor hun leefomgeving?'

Scruton verwacht dat het herstel van de door hem verlangde civil society
langzaam maar zeker op gang komt, als reactie op de onthechtende werking van de
globalisering. Mochten de klimaatproblemen tegen die tijd echt uit de hand
lopen, dan is de hoop van Scruton gevestigd op de geo-engineering, waarbij
radicaal-technische maatregelen de opwarming (dan wel afkoeling) van de aarde
moeten verhinderen, waaronder het sproeien van zeezout in de atmosfeer en het
optuigen van een atmosferisch zonnescherm. 'Het zijn praktische en concrete
oplossingen, tenminste dat is mij voorgehouden op het genoemde instituut',
verzekert Scruton.

Scharreleieren

Kort voor zonsondergang excuseert de gastheer zich. 'Ik moet even naar buiten.
Je kunt hier wel even op je taxi wachten. Neem alsjeblieft dat laatste plakje
taart.' Terwijl ik het opengeslagen boek Music and Probability bekijk, de oude
portretten aan de muur en de uil boven de knapperende open haard, blijft de
vraag in mijn hoofd rondspoken: hoe kan deze sympathieke, belezen en
conservatieve denker geloven in een soort milieutechnologische Star Wars?
Eenmaal op het erf van Sunday Hill Farm wil ik deze allerlaatste vraag stellen,
maar het miezert, de taxichauffeur staat te wachten en de filosoof heeft zes
scharreleieren in zijn handen.

Roger Scruton: Groene Filosofie.

Vertaald uit het Engels door Frans van Zetten.

Nieuw Amsterdam; 288 pagina's; EUR 24,95.

ISBN 978 90 4681 123 8.

Roger Scruton

1944

Geboren in Manchester, op 27 februari

1965

Studeert af in de filosofie op Jesus College, Cambridge, waar hij ook gaat
doceren

1980

The Meaning of Conservatism

1986

Sexual Disire: A Moral Philosophy of the Erotic

1998

On Hunting

2000

Spinoza

2010

The Uses of Pessimism: And the Danger of False Hope

2012

Green Philosophy: How to Think Seriously About the Planet.

Doceert filosofie op de Schotse universiteit van St Andrews (in de lente)

De ware beschermers van het milieu zijn de conservatieven

LOAD-DATE: February 10, 2012

LANGUAGE: DUTCH; NEDERLANDS

GRAPHIC: Foto Maartje Geels / HH

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               32 of 62 DOCUMENTS



                                 de Volkskrant

                            10 februari 2012 vrijdag

SECTION: V RTV; Blz. 24

LENGTH: 326 woorden


The Graham Norton Show

BBC 1, 23.35 UUR

Norton ontvangt vanavond de de laatste tijd wat talkshow-schuwe Dame Judi Dench.
De 77-jarige actrice is te zien in feelgoodfilm The Best Exotic Marigold Hotel.
Ook haar tegenspeler Dev Patel (bekend van Slumdog Millionaire) is te gast.
Idols-winnaar van het eerste uur Will Young verzorgt de muziek.

WILD ABOUT PANDAS

BBC 2, 22.00 UUR

Documentaire over Tian Tian en Yang Guang, de twee reuzenpanda's die eind 2011
onder grote belangstelling verhuisden van China naar de dierentuin van
Edinburgh. Te zien is hoe de Britse verzorgers leren om met de dieren om te gaan
en hoe de panda's settelen in hun nieuwe thuis.

Zonde van de zendtijd

NED 3, 21.25 UUR

Henk Rijckaert en Bert Gabriëls zoeken naar alternatieven voor de klassieke
begrafenis en de kille crematie en leggen de resultaten voor aan de bezoekers
van een seniorenbeurs. Verder deze week antwoord op vragen als: hoe zou het
journaal eruitzien als het zich volledig zou aanpassen aan 'de gewone man'?

Zembla

NED 1, 21.20 UUR

Uitzending naar aanleiding van de brief die de 86-jarige Corry van der Kolk
afgelopen zomer stuurde naar

journalist Cees Grimbergen. 'Ik wil uit het leven stappen, maar niemand wil mij
helpen', schreef ze. Volgens de euthanasiewet mag een arts alleen assisteren als
ouderen ondraaglijk en uitzichtloos lijden.

Ombudsman

NED 2, 20.50 UUR

Vandaag dient in Den Bosch de beslissende rechtszaak voor het stateloze echtpaar
Igor en Galina Skrijevksi tegen hun uitzetting naar Oekraïne. Ombudsman Pieter
Hilhorst is erbij. Daarnaast aandacht voor ouderparticipatiecrèches, die vanwege
nieuwe diplomaregels vechten voor hun voortbestaan.

Libres Français de Londres

TV5, 18.35 UUR

Het verhaal van de duizenden Fransen die zich vanaf 1940 naar Londen begaven om
zich aan te sluiten bij het verzetslegers van Charles de Gaulle. Wie waren deze
militairen, burgers, intellectuelen, wetenschappers, zeelui en studenten die
vier jaar lang leefden tussen twee landen?

LOAD-DATE: February 9, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               33 of 62 DOCUMENTS



                                 de Volkskrant

                            10 februari 2012 vrijdag

Vandaag;
media Tv-coryfee aad van den heuvel terug

BYLINE: Anna van den Breemer

SECTION: V Media; Blz. 22

LENGTH: 371 woorden


Presentator Aad van den Heuvel (76) keert vrijdag terug op televisie met het
wekelijkse NTR-programma De Halve Maan.

Een comeback op de Nederlandse televisie?

'Een comeback? Welnee. Ik ga niet voorgoed terugkeren tot de gelederen der
presentatoren. Ik vind dat het tijd is voor jonge krachten. Maar ik heb ook wel
eens gezegd: ik ben niet dood te knuppelen.

De Halve Maan is een live talkshow van zestien afleveringen, daarna zien we wel
weer. Ik kreeg regelmatig aardige aanbiedingen, bijvoorbeeld van omroep Max,
maar ben daar nooit op in gegaan.'

Waarom zei u dan wel 'ja' tegen De Halve Maan?

'In discussies over de islam en de multiculturele samenleving lijkt alle nuance
zoek. Dat eindeloze geleuter op de opiniepagina's van de kranten. Dan wordt een
staatshoofd met een hoofddoek op opeens wanstaltig genoemd. Of hoor je termen
als islamitisch stemvee en boerkaverbod. Je proeft een grote onvrede.

'In dit programma krijgen ontwikkelingen rondom de islamitische gemeenschap in
binnen- en buitenland speciale aandacht. Ik wil in gesprek met Henk en Ingrid.'

Maatschappelijke talkshows, zijn die er niet al genoeg?

'Er zijn heel weinig programma's die zich op een journalistieke manier op de
islamitische samenleving richten. Als er dan iemand roept dat het nooit meer
goed komt met die landen in het Midden-Oosten na de Arabische Lente, dan wil ik
dat gesprek aangaan. Ik ben nieuwsgierig.'

Wat heeft u de afgelopen tijd gedaan?

'Ik zit vijf maanden per jaar in Spanje. En ik heb me gericht op schrijven. Mijn
zevende triller De vuile bom is vorig jaar uitgekomen.'

De Halve Maan is serieuzere kost dan het satirische programma Ook dat Nog dat u
in de jaren negentig presenteerde.

'Ik ben geen islamdeskundige. Maar als oorlogscorrespondent voor Brandpunt ben
ik wel op veel plekken geweest in Afrika, Latijns-Amerika en Azië. Ik ben een
globalist.

'De Halve Maan presenteer ik samen met Naeeda Aurangzeb. Ik zit wel eens bij
Pauw& Witteman en mag wel eens wat blaffen bij Matthijs aan tafel. Maar een
echte tafelheer zoals Jan Mulder of Boudewijn Büch tijdens zijn beste dagen, zo
ben ik niet. Dan ga ik me er toch weer te veel mee bemoeien.'

'Ik ben niet dood te knuppelen' Aad van den Heuvel Foto Joost van den Broek / de
Volkskrant

LOAD-DATE: February 9, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               34 of 62 DOCUMENTS



                                 de Volkskrant

                            10 februari 2012 vrijdag

Op Kreta gaat nu ook de gewone man naar de gaarkeuken;
Reportage Griekse kerk ziet steeds meer mensen voor hulp bij haar aankloppen

BYLINE: Van onze correspondent Arjen van der Ziel

SECTION: Ten Eerste; Blz. 4

LENGTH: 880 woorden


Van onze correspondent

Arjen van der Ziel

HERAKLION De bejaarde Niki is een van de nieuwkomers in de gaarkeuken van de
Kerk van de Heilige Drie-eenheid. Ze komt sinds drie weken elke middag om twaalf
uur naar de gaarkeuken om een warme maaltijd op te halen. 'Als je je hele leven
voor je zelf hebt gezorgd, voelt het niet goed afhankelijk te worden van de
bedeling. Maar ik kan niet anders.'

Niki is een kleine in het zwarte geklede vrouw met zilvergrijs haar. Ze leefde
voorheen van een pensioen van 800 euro per maand. Dat was door de crisis al
gedaald naar 600 euro. En sinds de dood van haar man in september vorig jaar is
het verder naar beneden gegaan naar 350 euro. Ze is 250 euro kwijt aan huur en
houdt elke maand 100 euro over om van te leven. Ze heeft recht op een extra
uitkering, maar daarvan heeft ze nog geen cent gezien. Dus komt ze naar de kerk.
'Ik heb te weinig geld om elke dag zelf te koken', zegt ze, zittend aan tafel in
de gaarkeuken.

De Kerk van de Heilige Drie-eenheid staat in een arbeiderswijk van Heraklion, de
hoofdstad van het Griekse eiland Kreta. De gaarkeuken is een zaaltje met twee
rijen tafels en afbeeldingen van heiligen aan de muur. Uit een aangrenzend
vertrek komt de lucht van warm eten. 'Een jaar geleden verstrekten we zo'n
dertig maaltijden per dag', zegt Kosti Dramintinos, een bebaarde priester in een
zwart gewaad. 'Nu zijn dat dagelijks zeventig maaltijden. Vroegen hielpen we
vooral zieken, gepensioneerden en immigranten. Maar door de crisis komen er
steeds meer gewone mensen.'

Terwijl de Europese Unie, de Europese Centrale Bank en het Internationaal
Monetaire Fonds druk uitoefenen op Griekenland om meer te bezuinigen, grijpt de
crisis in de Griekse samenleving verder om zich heen. Het land verkeert voor het
vierde jaar achtereen in een recessie; 19 procent van de beroepsbevolking is
werkloos. Onder jongeren tot 25 jaar beloopt de werkloosheid 47 procent. Steeds
meer Grieken staat het water tot aan de lippen.

Aartsbisschop Ieronymos, de leider van de Grieks-orthodoxe kerk, heeft een brief
aan de Griekse regering gestuurd, waarin hij zich uitspreekt tegen nieuwe
bezuinigingen. De aartsbisschop noemt de maatregelen een 'dodelijk recept'.
Volgens de geestelijke dreigt in Griekenland, als de regering zo doorgaat, een
'sociale explosie'. De kerkleider ergert zich eraan dat de politici zich telkens
nieuwe 'onrechtvaardige' ingrepen laten opleggen door de internationale
geldschieters. 'Ze belenen onze vrijheid, democratie en nationale waardigheid',
aldus Ieronymos.

'Het is goed dat de aartsbisschop die brief heeft geschreven', zegt priester
Dramintinos. Hij loopt in zijn zwarte gewaad met een sleutelbos in de hand door
de gaarkeuken. In de gang staan zakken aardappels en ingezamelde kleren. Erop
liggen pakken met witte plastic borden. 'De crisis is een probleem van de hele
Europese Unie', zegt hij. 'Het woord 'unie' zou niet moeten betekenen dat de
machtige landen een van de zwakste landen vertrappen. Europa verkeert in een
economische oorlog. Ons probleem is dat de andere volken in Europa niet in
verzet komen.'

De Grieks-orthodoxe kerk heeft veel invloed. Griekenland kent geen scheiding van
kerk en staat. De kerk is na de staat de grootste grondbezitter van het land.
Priesters worden betaald door de overheid. En kerkleiders mengen zich geregeld
in politieke kwesties.

Maar er klinkt de laatste tijd kritiek op de kerk. Er wordt gewezen op corruptie
onder de geestelijken. Critici vinden ook dat de kerk een deel van zijn
miljardenbezit zou moeten verkopen om de Griekse schuldenlast te verminderen. Ze
eisen bovendien dat de kerk meer belasting gaat betalen.

In reactie op de kritiek wijst de kerk op de hulp die zij geeft aan de armen. De
geestelijken voelen niks voor het betalen van meer belasting of het verkopen van
bezit. 'Als de politici garanderen dat bij een verkoop van bezittingen van de
kerk de crisis ten einde zou zijn, zou de kerk wel verkopen', bromt priester
Dramintinos. 'Maar de politici kunnen dat niet garanderen.'

Op straat genieten de geestelijken nog altijd vooral respect. 'De kerk hoeft van
mij haar bezittingen niet te verkopen', zegt Niki. 'Maar ik vind wel dat de
priesters meer kunnen doen. Een overleden vrouw heeft laatst een huis nagelaten
aan de kerk. De priesters doen daar niks mee. Waarom stellen ze dat huis niet
open voor daklozen? Er worden zo veel mensen uit hun woning gezet, omdat ze de
huur niet kunnen betalen.'

Niki heeft van de priesters een plastic bak kikkererwtensoep, een homp brood en
een stuk fruit gekregen. Ze neemt het mee naar huis. 'Ik kan gelukkig met heel
weinig toe. Ik ga niet meer naar de kapper en ik koop geen kleren meer. En
ondanks de kou zet ik de verwarming niet aan om elektriciteit te besparen.' Ze
slaat haar armen rond haar zwarte jas. 'Ik ga 's avonds om negen uur naar bed om
het warm te krijgen.'

Niki woont in Heraklion op Kreta. Door de crisis is haar pensioen gehalveerd.
'Ik ga niet naar de kapper en koop geen kleren meer.' Eten doet ze bij de kerk
van priester Kosti Dramintinos. 'Ik kan niet anders.'

Vroeger zagen we vooral zieken, nu gewone mensen Kosti Dramintinos Priester in
Heraklion

Ik heb te weinig geld om elke dag zelf te koken Niki Bezoekt nu dagelijks de
gaarkeuken

Griekse aartsbisschop waarschuwt voor 'sociale explosie'

LOAD-DATE: February 9, 2012

LANGUAGE: DUTCH; NEDERLANDS

GRAPHIC: Uitdeling bij de gaarkeuken van de Kerk van de Heilige Drie-eenheid in
Heraklion. Foto's Daniel Rosenthal / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               35 of 62 DOCUMENTS



                                 de Volkskrant

                           9 februari 2012 donderdag

GEACHTE REDactie

BYLINE: Bart de Zwart , Ouderkerk aan de Amstel Jo van Veldhuizen , Houten  Hans
de Gruil , Hengelo (O)  Ton Kohlbeck , Oegstgeest namens de Oude Socialisten Uwe
Arnhold , Houten Leo Janssens , Almelo

SECTION: Opinie en Debat; Blz. 31

LENGTH: 834 woorden


Schaatsers solidair

De Elfstedentocht is verworden tot een 'oude knarrenrit' (Ten eerste, 8
februari). In 1997 was ik een van de gelukkigen die na loting voor het eerst
deze fantastische tocht mocht rijden. De week erna heb ik gelijk mijn
lidmaatschap van de Elfstedenvereniging opgezegd. Uit solidariteit met die
tienduizenden jongere schaatsliefhebbers die ook ooit tegen hun kleinkinderen
willen zeggen: 'Opa heeft hem gereden!' Ik heb nog geen dag spijt gehad van deze
beslissing.

Het zou mooi zijn als na deze ijsperiode de duizenden leden die de tocht al eens
hebben gereden dit voorbeeld volgen. Zo kunnen we het Elfstedengevoel ook onder
volgende generaties levend houden!

Bart de Zwart, Ouderkerk aan de Amstel

Het hele koor gilt mee!

Ze blijven ons belazeren! Hel en hemel zouden in elkaar storten als we
Griekenland niet voor de euro konden behouden. De meest vreselijke economische
rampen zouden ons deel zijn. Rutte, Cohen, Sap en Pechtold lieten er geen
misverstand over bestaan dat Griekenland niet uit de Europese Unie kon.

En ziet: orakel Kroes zegt dat Griekenland best uit de boot kan vallen. Niets
aan de hand.

En het hele koor gilt mee!!!!

We worden door die hele kliek politici zwaar belazerd. Waar kan een gewone
burger zijn gram nog halen. Blij dat de SP het al jaren bij het rechte eind
heeft.

Jo van Veldhuizen, Houten

Noem Ajax FC Amsterdam

Het gerechtshof heeft Johan Cruijff gelijk gegeven in zijn zaak tegen de overige
vier leden van de Raad van Commissarissen van Ajax. Dit betekent dat de
benoeming van Van Gaal, Sturkenburg en Blind is vervallen. Waarschijnlijk leidt
dit tot het vertrek van de hele raad van commissarissen. Ajax is hiermee
bestuurlijk stuurloos geworden. Op het voetballen heeft dit een slechte
uitwerking.

Het is de zoveelste akte in een klucht waar John Lanting zijn vingers bij zou
aflikken.

Dit begint verdacht veel te lijken op wat er bij veel clubs in de Jupiler League
vaak voorkomt. Veel navel-staarderij, veel intern gerommel, zowel bij het
bestuur als in de technische staf. Sponsors die op hun strepen gaan staan. En
vooral veel mannetjesmakerij.

Mijn voorstel is om na FC Dordrecht, FC Emmen, FC Den Bosch enzovoort, Ajax maar
FC Amsterdam te gaan noemen. Dan is deze klucht tot Amsterdamse proporties
teruggebracht en hoeft de rest van Nederland er geen last meer van te hebben.

Hans de Gruil, Hengelo (O)

Progressieven, verenigt u

Misdadig is het verweer van de SP tegen de verhoging van de pensioenleeftijd
zeker niet te noemen. Dat nemen we van Alexander Pechtold niet over. Maar in
zijn verder heldere artikel (O&D, 8 februari) schiet SP-Kamerlid Ronald van Raak
juist hier mis. Hij komt niet verder dan de versleten waarheid dat men
maatregelen moet nemen om mensen tot hun 65ste aan het werk te houden. Met dit
onverbiddelijke gelijk plaatst hij zich buiten de discussie.

Inmiddels is duidelijk dat een meerderheid van de Nederlanders bereid is de
verhoging veel sneller te laten doorvoeren dan men nu voornemens is. Vanaf
vandaag de pensioengrens verhogen met een maand per jaar, net zolang als nodig
of gewenst. Ja, dat is de D66-optie. Jazeker, ook met inachtneming van
uitzonderingen voor slijtend werk zoals onder meer de SP wenst. Progressief
polderen met resultaat dus.

Het wordt tijd dat progressieve politici ophouden met hun machteloze gekrakeel
en de handen ineen slaan.

Ton Kohlbeck, Oegstgeest

namens de Oude Socialisten

Merkel gekozen, Rutte niet

In een ingezonden brief (O&D, 7 februari) probeert Erik Jurgens Maurice de Hond
te dissen. De Hond zou 'uit de bocht vliegen' en zich meer bij zijn vak,
peilingen doen, moeten houden. Voor het vergelijkend constitutioneel recht moet
je dus bij Jurgens zijn, want Jurgens is hoogleraar staatsrecht. Vooruit dan
maar.

De stelling van Jurgens is: nergens in de ons omringende landen worden premiers
door de kiezer gekozen. Overal worden zij 'net zoals bij ons' door het parlement
aangewezen.

Maar wanneer heeft de Tweede Kamer over Rutte gestemd? Was het een open stemming
of een geheime? Wat was precies de uitslag? Wist Rutte alle stemmen van VVD, CDA
en PVV te vergaren of was er ook afwijkend stemgedrag? En hoe zat dat bij
Balkenende, Kok en Lubbers? Wie heeft deze mannen aangewezen? Was dat niet de
koningin?

Zijn er volgens Jurgens echt geen staatsrechtelijke en politieke verschillen
tussen de wijze waarop Merkel kanselier is geworden en de Nederlandse
kroonbenoeming van Rutte? Kanselier word je in Duitsland via een getrapte
verkiezing: de gekozen volksvertegenwoordigers kiezen per geheime stemming de
kanselier. Of is dat volgens Jurgens allemaal één pot nat?

Uwe Arnhold, Houten

Truttenschudder

Mondelinge overlevering blijkt vaak de oorzaak van een verkeerde benaming. Uw
redacteur Peter de Waard spreekt in het stukje over de sluiting van Nedcar (Ten
eerste, 7 februari) steeds over de Truttenscheurder. In mijn herinnering was de
bijnaam anders, namelijk Truttenschudder, met jarretelaandrijving. Een subtiel
verschil, want de Daf kon van alles, maar niet scheuren...

Leo Janssens, Almelo

LOAD-DATE: February 8, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               36 of 62 DOCUMENTS



                                 de Volkskrant

                           9 februari 2012 donderdag

Het spook van de financiële markt Column Marcel van Dam

BYLINE: Marcel van Dam is socioloog.

SECTION: Opinie en Debat; Blz. 31

LENGTH: 754 woorden


Volgens Neelie Kroes kan de eurozone Griekenland missen als kiespijn. De klacht
van de Griekse minister van Financiën dat zijn land kapot wordt bezuinigd, maakt
geen indruk. Hem werden volgens de onderhandelaars van de geldschieters
'genadeloos de oren gewassen. De duimschroeven werden keihard aangedraaid'. Er
is van alles mis met de Griekse staatshuishouding en economie. Dat was al zo
toen het land tot de euro werd toegelaten. Maar geen enkel ander land van de
eurozone zou kunnen voldoen aan de absurde eisen die nu aan Griekenland worden
gesteld. Stel je voor dat Nederland zou moeten bezuinigen op zijn Grieks. Of dat
de staat in de huidige markt stante pede ABN Amro, Schiphol, de Nachtwacht en
alle grond van Staatsbosbeheer zou moeten uitverkopen.

De eurocrisis is vooral een politieke crisis omdat geen overeenstemming was te
bereiken over afdoende maatregelen. Zo was het makkelijker, beter en goedkoper
geweest door middel van het uitgeven van euro-obligaties de schuldencrisis te
bestrijden. Dan was speculatie tegen afzonderlijke lidstaten zinloos geweest.
Vergelijk het met de VS die grotere tekorten en hogere schulden hebben maar op
dollarobligaties toch een lagere rente betalen. De uitgifte van euro-obligaties
zou voldoende mogelijkheden bieden om landen die een onverantwoord financieel
beleid voeren via een variabele hogere rente daarvoor te laten boeten. Als
uiterste sanctie zou verbanning uit de euro mogelijk moeten zijn als niet binnen
een termijn van bijvoorbeeld vijf jaar aan gestelde criteria is voldaan. Maar
een hele staatshuishouding plus bijbehorende cultuur in een jaar tijd radicaal
vernieuwen, is onmogelijk en in zijn uitwerking immoreel.

Het probleem bij de eurocrisis is dat de bestuursmacht van de eurozone niet is
opgewassen tegen de verwoestende kracht van de gedereguleerde financiële
markten, waar men zich uit arren moede dan maar naar schikt. Die houding past
helemaal bij het eenzijdige marktdenken dat 'Europa' in zijn greep heeft
gekregen. Ook bij ons is de overheid tot 'zieke man' verklaard en
financieringstekorten en staatsschuld tot etterende zweren. Vergelijk de aanpak
van nu met die in de jaren tachtig. Lubbers wordt als premier van het toenmalige
CDA-VVD-kabinet gevierd als grote saneerder van de Nederlandse economie en
overheidsfinanciën. Toch vond het CPB het in het Centraal Economisch Plan van
1989 niet eens de moeite waard een woord te wijden aan de staatsschuld en de
daarop te betalen rente. Pas in het CEP 1994 lees je dat de bruto staatsschuld
tussen 1980 en 1989 steeg van 46,8 tot maar liefst 78,6 procent van het bbp. De
betaalde rentelasten op die schuld stegen van 3,4 procent tot 5,9 procent van
het bbp. De politiek maakte er geen woord aan vuil. Lees dan het CEP 2011. In
dat jaar was de EMU-schuld 'maar' 66 procent van het bbp en de rentelast op die
schuld 2,2 procent. Toch tuimelen politici nu over elkaar om ons duidelijk te
maken dat het zo niet langer kan. In het CEP 1994 is bij de staatsschuld de
volgende voetnoot opgenomen: 'Bij internationale vergelijking is relevant dat
Nederland, anders dan in andere landen van de EU, een vermogen van ruim 30
procent van het bbp heeft afgezonderd in het ABP ter dekking van
ambtenarenpensioenen.' Hoewel dat nu nog even relevant is, wordt dat nooit meer
vermeld. Terwijl het betekent dat je op basis van alle erkende accountancyregels
de Nederlandse staatsschuld met zo'n 30 procent van het bbp mag verminderen.

Waarom die enorme verschillen in beoordeling van de cijfers van toen en nu?
Omdat het spook van de financiële markten dat eist. Alles is ondergeschikt aan
rendement. Overheidstekorten en staatsschulden worden gedemoniseerd om een
verdere afbraak van de verzorgingsstaat te legitimeren en de Europese economie
naar Amerikaanse snit te hervormen. Waarom? Vanaf 1980 tot 2010 was de
Amerikaanse economische groei per hoofd van de bevolking gelijk aan die van ons.
In die periode is in de VS het aandeel van de 1 procent met het hoogste inkomen
in het totale inkomen gestegen van 9 tot 23 procent. De helft van het bbp gaat
naar de rijkste 10 procent van de bevolking. Het inkomen van Jan Modaal bleef de
afgelopen dertig jaar ongeveer gelijk. Om toch meer te kunnen uitgeven, stak hij
zich steeds dieper in de schulden. De gezondheidszorg is bijna twee keer zo duur
als bij ons, maar 45 miljoen Amerikanen zijn onverzekerd. Ruim 17 procent leeft
onder de armoedegrens. Hoeveel Nederlanders zouden willen ruilen?

www.vk.nl/marcelvandam

Ook bij ons is de overheid tot 'zieke man' verklaard

LOAD-DATE: February 8, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               37 of 62 DOCUMENTS



                                 de Volkskrant

                            6 februari 2012 maandag

Bijna zo populair als in haar jonge jaren

BYLINE: Door Patrick van IJzendoorn

SECTION: Uitgelicht; Blz. 12

LENGTH: 2041 woorden


De 85-jarige Elizabeth is vandaag zestig jaar de Britse koningin. Hoewel ze
bekend staat als een koele tante, is er juist in dit conservatieve tijdsgewricht
waardering voor haar plichtsbesef en stijl. Door Patrick van IJzendoorn

De peuters, kleuters en oudere kinderen in Dersingham, een dorpje in Norfolk,
zullen maandag 6 februari 2012 niet licht vergeten. Vandaag komt koningin
Elizabeth langs op de plaatselijke crèche en de lagere school. Daarna reist ze
door naar het gemeentehuis van King's Lynn, het middeleeuwse provinciestadje in
de buurt van het koninklijke buitenhuis Sandringham. Ze zal geduldig luisteren
naar de Loyal Address, die wordt gevolgd door een Luncheon. Tijdens de toespraak
zal de spreker ongetwijfeld refereren aan het feit dat Hare Majesteit vandaag
zestig jaar koningin is, maar wat de 85-jarige Elizabeth zelf betreft is het een
dag als alle andere, gevuld met normale verplichtingen.

Zo gaat het al zestig jaar, dag in, dag uit. Koningsgezinde lezers van The Daily
Telegraph en The Times kunnen dagelijks precies lezen welke scholen, kazernes,
ziekenhuizen, gerechtsgebouwen of theaters met een koninklijk bezoek zijn
vereerd. Het gedrag van de koningin tijdens deze excursies door haar koninkrijk
is volstrekt voorspelbaar. Ze glimlacht (ze zei ooit dat ze er pijn in d'r kaken
van kreeg), is vriendelijk maar nooit familiair en bespeelt nooit het publiek.
Ze heeft nooit dezelfde, maar wel altijd dezelfde soort kleren aan. Niemand
wendt ongevraagd het woord tot de kleine dame met de hoge stem. Soms, als het
weer slecht is, draagt ze een hoofddoekje, zonder dit tot kamervragen leidt.

Door haar openbare optredens en met name haar weigering om na de dood van haar
schoondochter Diana mee te gaan in de volkshysterie staat ze bekend als een
vreugdeloze, gereserveerde en koele tante. Dat heeft niet alleen te maken met de
aard van haar ceremoniële functie. Deze karaktertrekken waren reeds zichtbaar
bij de piepjonge Lillibet. Na een bezoek aan de Windsors schreef Winston
Churchill aan zijn vrouw dat de 2-jarige Elizabeth een 'zweem van autoriteit'
bezit en serieus over dingen lijkt na te denken. Bovenal valt haar verlegenheid
op, een karaktertrek die ze van haar vader Bertie heeft geërfd, de stotterende
George VI over wie vorig jaar de film The King's Speech in volle bioscoopzalen
te zien was.

Bertie nam in 1936 het koningsschap over van zijn oudere broer David, koning
Edward VIII, die de liefde voor de gescheiden Amerikaanse Wallis Simpson verkoos
boven zijn koningschap. Haar oom verlaat het land, verstoten door de Windsors,
die excommunicatie tot in de perfectie beheersen. Elizabeth zou het hem nooit
vergeven dat hij zijn persoonlijke belangen zwaarder had laten wegen dan zijn
plicht tegenover volk en vaderland. Vanaf dat moment bereidt Elizabeth, die
nooit naar school is geweest, zich voor op haar onvermijdelijke lot, de
troonopvolging. Zo bestudeert ze The English Constitution, waarin Walter Bagehot
de rol van de monarchie in het Britse staatsbestel omschrijft. Vooral aan de
opmerking 'We must not let daylight in upon magic' hecht ze veel waarde. Volgens
Bagehot is het handhaven van de mystiek cruciaal voor het overleven van de
monarchie.

Dat Elizabeth anno 2012 nog altijd de fut bezit om noblesse oblige lintjes door
te knippen, schepen te dopen en over de weersverwachting te praten met
verkeerswethouders heeft, zo verraadde haar kleinzoon Harry onlangs, alles te
maken met de aanwezigheid van Philip. De prins-gemaal koestert een gezond
relativeringsvermogen (hij zou geen traan laten bij het einde van de monarchie)
en heeft een groot gevoel voor humor. Alleen tegenover hem kan ze geheel
zichzelf zijn. De twee hebben veel lol. Tijdens een variété aanschouwden de twee
enkele jaren geleden een optreden van Elton John, die met zijn rug naar de
koninklijke loge piano speelde. 'Het zou fijn zijn als hij de microfoon aan één
kant zette,' zei Elizabeth. 'Het zou fijn zijn als hij de microfoon uit deed,'
antwoordde Philip, een glimlach tevoorschijn toverend op het gezicht van zijn
vrouw.

Dat ze met de ondeugende en energieke Philip oud wilde worden, wist Elizabeth al
toen ze hem op 13-jarige leeftijd voor het eerst zag tijdens een koninklijk
bezoek aan de marineschool in Dartmouth. Het was liefde op het eerste gezicht
toen ze, gebogen over een modelspoorlijn, achterom keek en de lange gestalte van
de knappe prins ontwaarde. Niet iedereen in het paleis was even gelukkig met
deze relatie tussen twee nazaten van koningin Victoria. Elizabeths moeder en de
oudere leden van de hofhouding hebben moeite met Philip. Hij is een prins, maar
wel eentje van een lachwekkende monarchie, de Griekse. Bovendien is hij een
'Hun', heeft hij onderwijs genoten op een tweederangs kostschool en neemt hij
geen deel aan de vossenjacht, kortom, hij kan met geen mogelijkheid als een
'Gentleman' worden beschouwd.

Het belangrijkste is dat de zegen van de koning op de keuze van zijn dochter
rust en in 1947 volgt de bruiloft. Na het feest schrijft de koning zijn dochter
een brief welke eindigt met de woorden 'Ik zie dat je dolgelukkig bent met
Philip, hetgeen me deugd doet, maar vergeet ons niet'. De tweede helft van de
jaren veertig zouden de enige jaren zijn waarin Elizabeth volop van het vrije
leven kan genieten. Het hoogtepunt is de winter van 1950, wanneer de prinses
voor zes weken naar Malta gaat, waar Philip als marineofficer is gestationeerd.
De twee genieten onbekommerd van hun vrijheid. Ze dansen, ze flaneren en ze
verwekken hun enige dochter.

In Engeland, onderwijl, pasten opa, oma en de nanny's op de peuter Charles.
Terugkijkend op zijn vroege jeugd zou Charles vele jaren later klagen dat zijn
ouders te vaak afwezig waren. Charles zou de rest van zijn leven een betere band
hebben met zijn oma dan met zijn moeder. Dat had niet alleen te maken met de
kindertijd, maar ook met hun liefde voor een extravagante levensstijl, iets waar
de zuinige en sobere Elizabeth niets van moest hebben. Sowieso was Elizabeth een
vaderdochter. Terwijl haar levendige, Marie Antoinette-achtige zusje Margaret
leek op haar moeder, spiegelde Elizabeth zich aan haar vader. Tot op de dag van
vandaag is ze meer op het gemak in het gezelschap van mannen militairen en
paardenliefhebbers voorop dan van vrouwen.

In de maanden daarna wordt al snel duidelijk dat het leven als prinses
waarschijnlijk veel korter zal zijn dan verwacht. De koning heeft zulke ernstige
longproblemen dat de artsen een long moeten verwijderen. Een staatsbezoek aan de
Verenigde Staten en Canada is onmogelijk en hij stuurt Elizabeth en Philip. Ze
maken een goede indruk, zowel op de gewone burgers als op de familie-Truman. De
schoonmoeder van de president begroet Elizabeth met de woorden: 'Ik ben zo blij
dat uw vader is herkozen.' Ook voor een zes maanden lange tocht door het
Gemenebest blijkt de koning te zwak. Wederom nemen de prins en de prinses de
honneurs waar. Op 31 januari 1952 zwaaien Bertie en moeder Elizabeth het jonge
stel uit.

Een week later, na een dag te hebben gejaagd op fazanten en uitgebreid te hebben
gedineerd, gaat Zijne Majesteit om half elf naar bed. Een lid van de hofhouding
ziet de koning rond middernacht voor het raam staan. Enkele uren later overlijdt
hij aan trombose. In Oost-Afrika, ondertussen, zijn Elizabeth en Philip
aangekomen bij hun jachthut, een huwelijkscadeau van 'het Keniaanse volk'. Van
daar trekken ze naar het Tree Tops Hotel, een veredelde boomhut waar ze vanaf
veilige hoogte de drinkende olifanten en neushoorns kunnen filmen. Nog onwetend
van haar nieuwe status daalde ze in de ochtend van 6 februari 1952 de ladder af,
die ze de avond ervoor als prinses had beklommen.

Het nieuws van de dood van de 56 jaar oude koning bereikt het gezelschap via de
BBC. Een telegram uit Buckingham Palace bleek nooit te zijn aangekomen omdat het
paleispersoneel de cryptische omschrijving van het koninklijke sterven, 'Hyde
Park Corner', als adres had opgevat. Philip wordt ingeseind en voelt de halve
wereld op zijn kop vallen. Tijdens een wandeling brengt hij zijn vrouw het
nieuws. De rest van de ochtend is ze druk met het afzeggen van de geplande
bezoeken. 'Het spijt me zo dat we terug moeten keren. Ik heb ieders reis
verpest', zegt ze tegen Philips nichtje Patricia. Achter deze koelheid en
praktische handelingen gaan veel emoties schuil. Tijdens de vlucht komt ze
enkele keren met rode ogen terug van de toiletten. Huilen in het openbaar zal ze
nooit doen.

Vanaf haar eerste dag als vorstin had ze zich voorgenomen het land en haar
onderdanen te dienen. Ze besefte dat het koningshuis in de moderne tijd alleen
kan overleven door zichtbaar te zijn. Victoria had de fout gemaakt zich, rouwend
over het voortijdige verlies van Albert, zich te veel op te sluiten achter de
paleismuren, waarmee ze, zo schreef Bagehot, het bestaan van de monarchie op het
spel had gezet. Meer dan haar voorgangers richt Elizabeth zich op haar rol als
hoofd van de 'welfare monarchy', waarbij de monarch een veredelde sociaal werker
is. Het zichtbare deel van deze baan vormen de officiële plichtplegingen.

Door de jaren is het Britse koningshuis, tegen wil en dank, ook een andere
sociale functie gaan vervullen, die van soapopera. Tot grote ergernis van
Elizabeth en Philip hebben hun kinderen daar zelf aan bijgedragen. Het
dieptepunt was de jaargang 1992. In een toespraak ter gelegenheid van haar
veertigste jaar als koningin karakteriseerde Elizabeth, in een vlaag van
openheid, dit jaar als een annus horribilis. Zowel dochter Anne en zoon Andrew
scheidden, terwijl schoondochter Diana haar onthullende autobiografie
publiceerde. Tot overmaat van ramp woedde er een grote brand in Windsor Castle.

Twintig jaar later is de monarchie in stabieler vaarwater terechtgekomen (zonder
Royal Yacht, dat wel). Ondanks haar imago als koele tante is ze bijna even
populair als in haar vroege jaren als vorstin. Haar hardnekkige weigering om te
voldoen aan de verlangens van de moderne tijd roept in ons conservatieve
tijdsgewricht juist bewondering op. Bovenal is er waardering voor haar
plichtsbesef en de manier waarop ze invulling heeft gegeven aan het fenomeen
verzorgingsmonarchie, de koninklijke variant van de 'Big Society', het
sociaal-filosofische project van David Cameron, haar twaalfde premier.

Hoewel ze de pensioengerechtigde leeftijd ruimschoots is gepasseerd, gaat ze
onvermoeibaar door. Tijdens alle bezoeken wordt ze soms herinnerd aan de nacht
waarin ze niet alleen haar geliefde vader had verloren, maar ook haar leven.
Zo'n flashback vond plaats op een novemberdag in 2001 bij het bezoek aan een
hospice. Eén van de patiënten bleek een Aziatische man te zijn die Kenia in de
jaren zeventig had moeten ontvluchten. 'We komen uit Nairobi. We waren daar toen
u ons land in 1952 bezocht. We zwaaiden met vlaggen. Herinnert u het zich nog?'
vraagt zijn vrouw. 'Jazeker,' antwoordt de vorstin, 'maar helaas werd het bezoek
voortijdig afgebroken.'

Festiviteiten van 2 tot en met 5 juni

De meeste festiviteiten van het Diamanten Jubileum zullen plaatsvinden tussen 2
tot en met 5 juni, wanneer haar landgenoten een extra lang weekeinde hebben. Op
zaterdag 2 juni viert Elizabeth II officieel haar verjaardag, die eigenlijk op
21 april valt. Ter gelegenheid van de Grote Lunch zullen overal in het land
straatfeesten plaatsvinden. De dag erna zullen, aangevoerd door Hare Majesteit
zelf, zo'n duizend schepen over de Theems varen, de grootste optocht in
mensenheugenis. Het zal ook een bijzonder jaar worden voor Greenwich, dat zich
sinds kort Koninklijk mag noemen. Op 27 april brengen Elizabeth en Philip (Baron
Greenwich is één van diens vele titels) een bezoek aan deze maritieme
deelgemeente waar de jonge Henry VIII de tijd van zijn leven had, waar Elizabeth
I, de Virgin Queen, is geboren en waar Charles II de Koninklijke Sterrenwacht
bouwde. Op 20 maart spreekt de koningin de leden van het Hoger- en Lagerhuis toe
waarin ze zal terugblikken op haar tijd als staatshoofd. De koningin heeft
twaalf premiers meegemaakt, van Churchill tot Cameron. Wanneer ze nog ruim
drieënhalf jaar vorstin blijft, breekt ze het record van Victoria. Nu reeds is
ze het langstlevende staatshoofd uit de Britse geschiedenis.

Als 2-jarige al bezit ze een 'zweem van autoriteit', schreef Winston Churchill

LOAD-DATE: February 5, 2012

LANGUAGE: DUTCH; NEDERLANDS

GRAPHIC: Koningin Elizabeth en prins Philip, wiens relativeringsvermogen en
gevoel voor humor de koningin helpen het al die jaren vol te houden. Foto Thomas
Struth/Reuters 1952: Elizabeth keert na de dood van haar vader als koningin
terug in Engeland van haar reis naar Afrika. Foto EPA

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               38 of 62 DOCUMENTS



                                 de Volkskrant

                            4 februari 2012 zaterdag

'De banken maakten misbruik van Vestia's ambitie';
Interview Ewald Engelen, financieel geograaf

BYLINE: Van onze verslaggeefster Yvonne Hofs

SECTION: Economie; Blz. 23

LENGTH: 518 woorden


Omdat de overheid overal marktwerking wil, komen er verkeerde types af op de
publieke sector en de banken vinden het best.

Van onze verslaggeefster

Yvonne Hofs

Amsterdam De banken hebben geprofiteerd van het onkundige financiële management
bij Vestia. Zij verkochten de woningcorporatie riskante producten en verdienden
daar goed aan. Nu het fout loopt, vangen andere woningcorporaties en in laatste
instantie de overheid de klap op. De banken blijven buiten schot. Reden voor
extra regulering, vindt Ewald Engelen, hoogleraar financiële geografie aan de
Universiteit van Amsterdam.

'Hoe de banken met Vestia zijn omgegaan is moreel onacceptabel, maar voor de wet
is het wel acceptabel. Ik ben voor een wetswijziging, opdat banken niet langer
misbruik kunnen maken van de goedgelovigheid, ambitie en zelfoverschatting van
corporatiebestuurders. Banken moeten beseffen dat ze te maken hebben met
instellingen die minder gehaaid zijn dan zijzelf en dat het dus niet verantwoord
is om daar zeer riskante derivaten aan te verkopen. In plaats daarvan hebben ze
juist misbruik gemaakt van dat besef.'

'Riskante financiële producten als derivaten die belegger Warren Buffett ooit
kwalificeerde als weapons of mass destruction zouden net zo streng gereguleerd
moeten zijn als medicijnen. Geneesmiddelen mogen ook pas aan het publiek
verkocht worden na een lange testperiode, als men zeker weet dat ze veilig
zijn.'

'We hebben nu al een paar keer gezien dat bestuurders van woningcorporaties
onverantwoorde financiële risico's hebben genomen, omdat ze niet wisten waar ze
mee bezig waren. Omdat ze op een miljardenvermogen aan vastgoed zitten, denken
mannen als Erik Staal dat ze kunnen meespelen met de grote jongens in de
financiële wereld. Ze vergeten dat ze aan het gokken zijn met het geld van de
gewone man.'

'Het is onbegrijpelijk, maar achttien jaar nadat de politiek besloot de
corporaties te verzelfstandigen, is het toezicht nog altijd niet geregeld. De
overheid introduceert op zoveel mogelijk plekken marktwerking, maar dat gebeurt
altijd halfslachtig. Zolang het goed gaat, spelen ziekenhuizen,
woningcorporaties, hogescholen en andere semipublieke instellingen tegenwoordig
ondernemertje. Zodra het slecht gaat, mag de overheid en dus de belastingbetaler
de rekening betalen. De geïntroduceerde marktwerking is altijd onvolledig, omdat
het eigenlijk nutsbedrijven zijn waarvan de overheid niet tolereert dat ze
failliet gaan. Daardoor kan de tucht van de markt zijn werk niet doen. Die
marktucht bestaat dus gewoon niet.'

'Omdat de overheid zich gedraagt als frontsoldaat van het kapitalisme, trekken
die voormalige overheidsinstellingen allemaal foute types aan. Cowboys die niets
hebben met hun publieke taak, maar bij zo'n corporatie wel over enorme kapitalen
beschikken waar ze dan vervolgens mee gaan beleggen of speculeren. Want ja, ze
voelen zich tenslotte ondernemer.'

'De Vestia-affaire bewijst dat sociale instellingen als woningcorporaties onder
streng overheidstoezicht zouden moeten staan. Het wordt tijd dat de Tweede Kamer
in actie komt en de gekte van de ondernemende overheid een halt toeroept.'

LOAD-DATE: February 3, 2012

LANGUAGE: DUTCH; NEDERLANDS

GRAPHIC: Ewald Engelen Foto G. Dubbelman

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               39 of 62 DOCUMENTS



                                 de Volkskrant

                            4 februari 2012 zaterdag

Pechtolds zoektocht naar Henk en Ingrid;
Interview D66-fractievoorzitter alexander Pechtold

BYLINE: Door Jan Hoedeman Foto Ivo van der Bent

SECTION: Binnenland; Blz. 10

LENGTH: 2073 woorden


Een half jaar lang bracht D66-leider Alexander Pechtold door op de bank bij Henk
en Ingrid, overal in Nederland. Hij wilde de achterban van Geert Wilders leren
kennen. Over die speurtocht schreef hij een boek. Door Jan Hoedeman Foto Ivo van
der Bent

Ze zijn dun gezaaid, politieke leiders die een speurtocht ondernemen naar de
onderbuik van het electoraat en daarover een boek schrijven.
D66-fractievoorzitter Alexander Pechtold deed het. Bij het grote publiek
verwierf hij faam door zijn botsingen met PVV-aanvoerder Geert Wilders. Maar het
afgelopen half jaar zette hij een paar stappen extra en deed een politieke
inbraak bij de achterban van Wilders om de woelige politieke tijdgeest te
doorgronden.

Nu het boek er ligt, dringt ineens het besef door dat Pechtold de laatste zes
maanden wat meer op de achtergrond was. Op zijn werkkamer aan het Binnenhof legt
de D66-fractievoorzitter uit welke motieven hij had om dit boek te schrijven.

Alexander Pechtold: 'Het is voor een deel verantwoording afleggen nu de kop eraf
is na vijf jaar Den Haag. Maar ook antwoorden proberen te krijgen op de oorzaken
van het populisme en hoe je dat kunt bestrijden. Ik wilde achter de door Geert
Wilders geformuleerde begrippen als Henk en Ingrid kijken en de magische
anderhalf miljoen kiezers die hem steunen. Vormen die wel een eenheid?'

Het boek Henk, Ingrid en Alexander leest als een ontdekkingstocht naar de
drijfveren van de mensen die van Wilders een machtig man in Den Haag hebben
gemaakt. Alle hedendaagse problemen worden aangesneden door Pechtold en de
PVV-stemmers die hij sprak. Ze botsen met elkaar, maar er is ook over en weer
begrip. Opvallend is dat ze zeer aanspreekbaar zijn. Hij dook ze op via Google,
ingezondenbrievenrubrieken in kranten en lokale D66'ers. Vanaf het begin wisten
de volgelingen van Wilders dat het om een boek ging. Pechtold verzocht ze het
project stil te houden.

Vrijdag overhandigde de democraat het eerste exemplaar aan zijn
gesprekspartners: manegehouder Joris van den Oetelaar (28) uit Schijndel,
juwelier Wim Eweg (66) uit Badhoevedorp, de WAO'er Cor Janse (64) uit
Etten-Leur, medewerker van een uitvaartcentrum Henny de Zeeuw (48), de student
gezondheidswetenschappen uit Maastricht Jeffrey Pol (28) en nog acht anderen.
Twee gesprekspartners wilden anoniem blijven.

Pechtold: 'Ontegenzeggelijk zijn dit maatschappelijk zeer betrokken personen die
het nieuws op de voet volgen. Ze delen naar mijn beleving een moeilijk te duiden
gevoel van ongenoegen gecombineerd met betrokkenheid. Als lokaal politicus heb
ik eigenlijk altijd onbewust gezocht naar wat daarachter zat. In Den Haag sta je
toch wat verder van de mensen af, waardoor ik een groeiende behoefte voelde het
opnieuw op te zoeken.'

Bent u niet bang dat u de identiteit van D66 met dit boek ophangt aan Geert
Wilders? Met Pechtold als de anti-Wilders?

'Nee. Omdat dit boek niet over de PVV gaat, maar over een heel essentieel punt
van D66: het individu en zijn ontplooiingskansen binnen de democratie. Het gaat
mij veel meer om de essentie van wat er in die polarisatie zit dan het
verschijnsel PVV. Al degenen die nu hoera roepen bij de dalende PVV-peilingen,
die missen naar mijn gevoel een essentieel deel van de analyse. Met het
wegvallen van een partij of een leider is dat populisme niet verklaard. Want in
eerdere jaren had de PVV andere gedaanten.'

Hoe gaat Wilders reageren op deze politieke inbraak?

'Dat weet ik niet en het interesseert me ook niet zo. VVD en CDA hebben Wilders
in een positie gebracht waardoor populisme mainstream is geworden. Wilders zit
nu in het centrum van de macht met 24 zetels. Ik vind dat hij dit moet kunnen
hebben. Hij heeft geen alleenrecht op deze mensen. Het gaat om maatschappelijke
problemen.'

Het begon allemaal op Twitter.

'Er zijn mensen die er bijna een sport van maken om je een beetje beledigend uit
te dagen met tweets. @HenkenIngrid, zoals ze zich noemden, slaakten een kreet om
aandacht in een tweet aan mij. Ik heb ze gebeld en ik ben erheen gegaan. Ze
waren verbaasd dat ik langs wilde komen. Ik heb er twee uur op de bank gezeten.
Tegen mijn woordvoerder zei ik: dit moet ik vaker doen. Het dwingt mij helder te
formuleren en grenzen te bepalen.'

Wie zijn Henk en Ingrid?

'Henk en Ingrid bestaan niet. Mijn gesprekspartners zeiden vaak: 'Ik ben geen
Henk.' Het is makkelijker dan ik dacht om deze mensen uit die negatieve
grondhouding naar een positievere te krijgen. Sociaal-economische kwesties
vinden ze belangrijker dan xenofobie. Ze maakten aan het eind van een gesprek
nogal eens een wegwerpgebaar als ik zei dat we nog niet over de islam hadden
gesproken. Ze stralen een soort wake-upcall uit naar Den Haag. Het is meer een
aanmoedigingsstem dan een proteststem. Ze maken weinig onderscheid tussen
partijen. Coalitie en oppositie wordt het net zo kwalijk genomen als er dingen
niet gebeuren. Het gevoel is: jullie hebben allemaal je kans gehad.

'Het moet maar eens gezegd worden, is de leus van een moeilijk grijpbare
stroming. Dat iets helemaal niet kan of inconsequent is, dat blijkt van minder
belang dan dat het maar eens gezegd moet worden. Meer dan de helft van deze
mensen voorzien veel PVV-standpunten van de nodige vraagtekens. Er is heel
weinig agressie onder hen. Het is aandacht vragen om vervolgens heel snel te
relativeren.'

Uw PVV-gesprekspartners willen Wilders niet als premier of minister en ze vinden
hem te hard jegens moslims. Keek u daarvan op?

'Dat vond ik een tegenstrijdigheid. Wilders is een buitenstaander van wie ze het
prettig vinden dat hij het systeem onderuitschopt. Maar aan de andere kant
vinden ze dat hij niet de rol van leider moet krijgen. De een zegt: wat denk je
dan dat ze in het buitenland van ons vinden? De ander is bijna bezorgd en zegt:
als ik hem spreek, zal ik hem zeggen dat het ook anders kan. De consequenties
van stemmen worden maar beperkt ervaren. Politici hebben dat aan zichzelf te
wijten, is de boodschap.'

Wat gebeurt er met u als u Wilders hoort spreken over een tsunami van
islamisering, kopvoddentaks, haatpaleizen, islamitisch stemvee?

'Ik moet ervoor waken dat ik niet murw word en niet meega in de lacherigheid.
Want het is allemaal heel erg serieus gemeend. Het gaat over een hoofdstuk in de
Grondwet waar mijn gevoel voor recht en onrecht vandaan komt. Het raakt aan mijn
fundamenten. Daar word ik nijdig van. De eerste keer dat ik met Wilders botste,
had ook ik het gevoel: het moet maar eens gezegd worden dat het te walgelijk
voor woorden is om mensen met een natuurramp te vergelijken. En vanaf dat moment
ben ik zoekend geweest naar de beste reactie om hem te bestrijden. Alleen wilde
ik nu een stap verder.'

Heeft u het idee dat u Wilders nu beter kunt bestrijden?

'Het gaat mij niet om Wilders, maar om het populisme en het doorgronden van de
polarisatie. Daar heb ik nu meer handvatten voor. Blijf bij je eigen verhaal!
Dat wordt beter gewaardeerd dan meehangen en meeheulen. Geef grenzen aan van wat
de overheid wel en niet kan. En: spreek tegen! Blijf voor je eigen standpunten
staan en durf te zeggen: u bent inconsequent, dit zijn de cijfers. Ga niet uit
van fact free politics. Het tegenspreken, maar wel in gesprek blijven, dat is
belangrijk. Niets is zo verraderlijk als denken dat de mensen willen dat je met
de tijdgeest meegaat. Dat willen ze helemaal niet.'

D66 is ooit opgericht om het onbehagen onder mensen te vertolken. Zijn de
PVV'ers uw politieke achterneefjes en achternichtjes die u bent kwijtgeraakt?

'Het zijn in elk geval de mensen voor wie de oprichters van D66 altijd oog
hebben gehad. Ook in de jaren zestig waren er veel personen die zelf wel hun weg
in het systeem konden vinden ondanks de beperkingen van de democratie, ondanks
de regenten. Dat zijn we dus niet kwijtgeraakt, maar het is niet gelukt dat goed
te kanaliseren. We hebben ze geen directe stem kunnen geven, we zijn doorgegaan
met dat systeem waarover Herman Tjeenk Willink (tot 1 februari vicepresident van
de Raad van State, red.) vorige week zo mooi Hans van Mierlo citeerde in
Buitenhof: 'De zuilen zijn weggevallen, maar we weten dat dak maar niet opnieuw
te stutten.' Dit zijn geen oude kiezers die we zijn kwijtgeraakt, dit is de
groep die je het nog steeds gunt zelf in het leven te staan. Eigen keuzen te
maken.'

PvdA en CDA hadden decennialang tussen 80 en 100 zetels. Nu staan ze in de
peilingen op 30 zetels. Erg?

'Volgens mij kan het ook zonder die partijen, als komt bloot te liggen dat ze
vooral vanwege de macht en de ondermacht de laatste uitlopers van het
regentendom zijn. Dan heb ik er weinig medelijden mee. Van de andere kant heb ik
de grote behoefte om die radicale beweging van hervormingen nou eens in te
zetten. Ik wil weg van het statische Occupy naar de beweging van de hervorming.
In het politieke debat sta ik voor Europa, voor de verhoging van de AOW-leeftijd
en de aanpak van de hypotheekrenteaftrek. Take it or leave it! Ik hoor het wel,
CDA en PvdA zijn nu aan het herbronnen. Van de PvdA hoorde ik onlangs een nieuw
Kamerlid zeggen: we moeten de verontwaardiging terugbrengen in het debat. Pff
Cohen zegt ook: we moeten de confrontatie zoeken. Confrontatie? Je eigen
verhaal!'

Waarom waaien volgens u de politieke leiders van de middenpartijen mee met de
tijdgeest?

'Omdat ze denken dat naar de mond praten een behoefte is die mensen hebben. Maar
dat wordt matig gewaardeerd. Ook dat 130 kilometer rijden: als strooigoed wordt
het voor lief aangenomen, maar het neemt de onvrede niet weg. Dat boerkaverbod,
strenger straffen, daar zijn mijn gesprekspartners zelf het meest cynisch over
of dat wel effect heeft.'

Wat voor risico's nemen die politieke leiders daarmee?

'Dat ze straks met lege handen staan. Ik merk dat met name de traditionele
middenpartijen geen antwoord hebben en kennelijk ook niet willen hebben. Maar ze
trekken zich in rap tempo van hun eigen stutten los om daarin mee te gaan. Het
is naar mijn gevoel de verkeerde opvatting van je taak als
volksvertegenwoordiger. Dat is niet zeggen: goh, wat wilt u, want ik moet u
vertegenwoordigen. Toon leiderschap en zorg vanuit je eigen visie dat je mensen
overtuigt.'

Wat zou u tegen Verhagen en Cohen willen zeggen over wat u het meeheulen met de
tijdgeest noemt?

'Het voelt prettig als je vertellen kan wat je zelf vindt en niet steeds moet
kijken of iemand een punt heeft. Die weifelachtige zoektocht naar integratie. Of
als je nou maar stevig zegt: het multiculturele is mislukt. Nou, dan mag je
kennelijk meepraten. Maar het is helemaal niet mislukt. Het is een proces dat
nooit af is en nooit af zal zijn. En waar de hele dag mensen uitvallen en de
boot missen, of niet.'

Wat zijn de fouten van de afgelopen tien jaar in het migratie- en
integratiedebat?

'De illusie van de maakbaarheid, waardoor het accent op incidenten en
randverschijnselen kwam te liggen. Over de manier waarop je een hand geeft, over
hoofddoeken, hoe je een schaap slacht en ga zo maar door. En nooit over de
essentie van strijdende grondrechten: de vrijheid van meningsuiting, de vrijheid
van godsdienst. En de aller-aller-allergrootste fout is het op ©©n hoop gooien
tot een groot getal van iedereen die niet uit deze klei kwam. Mensen uit de
kolonioen, tweede- en derdegeneratiegastarbeiders, kenniswerkers, vluchtelingen
die hun leven niet zeker waren, huwelijksmigranten. Maar pas als Mauro wordt
uitgezet, dan telt het als je de voetbalvereniging kent, of als hij in je klas
zit. Dan willen we het wel. Maar zolang het een getal is, zien we het niet.'

Wat vindt u gevaarlijker, links of rechts populisme?

'De agenda van Wilders is sociaal-cultureel rechts en sociaal-economisch links.
Maar wat ik steeds interessanter vind, is de vraag of de beweging in het
radicale midden stevig genoeg in de schoenen staat. Dat is d© vraag. Ik ben bang
dat na het rechts populisme, dat zich richtte op hoofddoekjes en boerka's, nu
het economisch linkse populisme komt. Als d t populisme de overhand krijgt op
Europa en de economie, zijn we verder van huis. Dat is politiek tegen misdadig
aan: mensen voorhouden dat er niets hoeft te gebeuren aan AOW-leeftijd en
pensioenen. Dan krijgen we polarisatie tussen generaties. Jongeren willen dan
bijvoorbeeld niet meer participeren in pensioenen, omdat ze zeggen: bekijk het
maar. Dan wordt de legitimatie van onze democratie een probleem.'

Alexander Pechtold: Henk, Ingrid en Alexander Bert Bakker; 210 pagina's EUR
14,95 ISBN 978 90 3513 7462

Wilders heeft niet het alleenrecht op deze mensen

Wie zijn Henk en Ingrid? Henk en Ingrid bestaan niet.

LOAD-DATE: February 3, 2012

LANGUAGE: DUTCH; NEDERLANDS

GRAPHIC: Alexander Pechtold, vrijdag na de presentatie van zijn boek in Den
Haag.

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               40 of 62 DOCUMENTS



                                 de Volkskrant

                            31 januari 2012 dinsdag

BYLINE: Paul Steijnen , Utrecht Mr.P.P.M. Ruijs , Gouda Joost Eerdmans , Capelle
aan den IJssel René de Cocq , Apeldoorn

SECTION: Opinie en Debat; Blz. 31

LENGTH: 620 woorden


Nazmiye Oral

In haar laatste column legt Nazmiye Oral uit waarom een van honger stervend mens
een laatste stuk brood aan een ander stervend mens kan geven: 'het begrip dat
die daad net zo belangrijk is voor de overleving van onze soort als dat we dat
brood in onze eigen mond zouden stoppen' (O&D, 30 januari). Ze had een scherpe
pen in haar columns, maar was nooit cynisch in haar bevindingen. Ook hier
koppelde ze dat weer aan een verbijsterend diep en warm analytisch inzicht. Ik
ga haar vooral in die combinatie missen.

Paul Steijnen, Utrecht

Advocaten

Als de Nederlandse Orde van Advocaten zelf instemt met een externe controle van
de kwaliteit en integriteit van dekens en advocaten (Ten eerste, 30 januari) dan
zal er wel iets aan de hand zijn in die beroepsgroep. Dat Gerard Spong de
controle al meteen 'volslagen waanzin' noemt, is daarvoor de beste aanwijzing.
Er bestaat geen andere branche waar de overheid de dienstverlening verplicht
voorschrijft, de tarieven vrij laat en de amices elkaar in hun eigen gesloten
tuchtrechtspraak de maat mogen nemen.

O ja, en waar veel van die dienstverleners ook nog eens plaatsvervangend rechter
zijn. Dus 's morgens onafhankelijk rechter en 's middags met criminelen op
kantoor. Advocaten die tevens rechter zijn, zijn met uurtarieven van 500 euro
weliswaar wat duurder, maar daar staat vanwege dat 'ons kent ons' voor hun
klanten (verzekeraars, banken, en dergelijke) wel een gewonnen proces tegenover.

En waar rechters nog verplicht werden hun nevenbaantjes bekend te maken, hoeven
advocaten dat niet. Dus soms loop je bij een advocaat binnen en kom je er pas na
een verloren proces achter dat zijn kantoor adviseur was van je tegenpartij.

Maar de alwetende Spong weet precies hoe de vlag er bij die overige 15.000
advocaten in het land bij hangt en omdat de Orde zelf ook al aangeeft dat
'ernstige misstanden' nauwelijks voorkomen, zal het vast wel goedkomen met de
uitkomsten van die controle van Hoekstra, een oud-advocaat.

Mr.P.P.M. Ruijs, Gouda

Partijgiften

Politieke partijen moeten voortaan de namen van hun donateurs bekendmaken, zodra
zij de partij meer dan 4.500 euro schenken. De PVV is als enige partij fel
tegen, want de partij vreest voor het opdrogen van haar inkomsten. Als enige
partij drinkt de PVV niet uit de subsidiekraan. Waar andere partijen als de SP
en de VVD miljoenen partijsubsidie opslurpen, moet de PVV met de pet rond.
Dineetjes, lezingen en gulle gaven van Henk en Ingrid en bedrijven spekken de
kas. Openbaarheid van deze donateurs betekent openlijke affichering met de PVV
en dus weglopende klanten plus een aanzienlijk veiligheidsrisico.

Waarom moet alles transparant zijn? Omdat er wordt gevreesd voor cliëntelisme en
belangenverstrengeling. Oké, dus als het CDA 2 ton krijgt van de Stichting
Natuurvrienden, mag het nooit meer stemmen voor de natuur? Wat een flauwekul.

Elk nieuw Kamerlid legt de eed of belofte af: 'Ik zweer (verklaar en beloof) dat
ik, om iets in dit ambt te doen of te laten, rechtstreeks noch middellijk enige
belofte heb aangenomen of zal aannemen.' Wie zich daar niet aan houdt, moet de
Kamer uit. Hier is dan ook geen wet voor nodig. Vreemd overigens dat de vorige
discussie over openbaarheid van partijgiften plaatsvond toen net die andere
nieuwkomer, de LPF, zonder recht op subsidie rond moest komen van giften en
schenkingen. Er wordt een vals spel gespeeld.

Joost Eerdmans, Capelle aan den IJssel

Stations

Goed verhaal van Olaf Tempelman (Het Vervolg, 28 januari) over het slopen van
oude stations om ze te vervangen door eigentijdse designgebouwen. Het deed me
denken aan een woede-uitbarsting van het Sim-plisties Verbond over het nieuwe
station in Hilversum: 'Het oude was niet lelijk genoeg!'

René de Cocq, Apeldoorn

LOAD-DATE: January 30, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               41 of 62 DOCUMENTS



                                 de Volkskrant

                            30 januari 2012 maandag

GEACHTE REDactie

BYLINE: Theo Appelman, Rik Min, Wil Dijkstra, Jan Willem Janssen, Anton
Versteeg, Fons Zinken, Waltraut Vroege-Bootsman, Dirk van Kampen,

SECTION: Opinie en Debat; Blz. 23

LENGTH: 799 woorden


8 miljard

De staat, dus wij, betaalde 8 miljard te veel voor Fortis/ABN Amro. Zijn we dan
toch weer belazerd, door Lazard. Maar dat wordt zeker gecompenseerd bij de
volgende bezuinigingsronde.

Theo Appelman, Purmerend

Ufo's

Het bericht dat op de TU Delft een docent rondloopt die in ufo's gelooft
(Wetenschap, 27 januari), bewijst dat men als docent nog geen wetenschapper is.
Wetenschappers worden betaald om de wetenschap vooruit te helpen. Niet om ergens
in te blijven hangen.

Daarom had die Cees Dekker op de TU met zijn geloof in 'intelligent design' al
lang bekritiseerd moeten worden. Hij schaadde toen het aanzien van de
wetenschap. Een signaal in die richting heeft men nagelaten. Men had Cees Dekker
geen professor meer moeten laten zijn, maar ook gewoon docent of assistent laten
worden.

Wetenschap mag niet door lachwekkende persoonlijke hobby's belachelijk worden
gemaakt (ufo's, e.d.). Wetenschap wordt in Nederland uit de algemene middelen
betaald om Nederland vooruit te helpen, om de wereld te verbeteren, ons weg te
voeren uit de achterlijkheid van sterrenwichelarij, alchemie, uitbuiting en
kwakzalverij.

Rik Min, Enschede

PVV

De veelgeplaagde Henk en Ingrid van de PVV behoren kennelijk niet tot het meest
armlastige deel van de bevolking.

Ik kan me tenminste niet goed voorstellen dat de modale burger 4.500 euro
betaalt om verlost te worden van de aanblik van een paar hoofddoekjes.

Wil Dijkstra, Weesp

Gratis

Volgens Jolande Sap en Ineke van Gent (Opinie & Debat, 26 januari) zijn forenzen
die kiezen voor de auto spekkoper. Zij mogen immers los van de
motorrijtuigenbelasting gratis over het weggennet rijden... Gratis?

Er worden recordprijzen betaald voor een liter brandstof waarbij meer dan 60
procent naar de staatskas stroomt. Er is geen eenvoudiger en efficiëntere
beprijzing denkbaar. Gelukkig is met Sap als fractieleider het soort 'eerlijker'
Nederland dat zij voorstaat - met beperkte mobiliteit - voorlopig niet aan de
orde.

Jan Willem Janssen, Haarlem

Duwtje

Misschien is het een goed idee alle, net zo onschuldige Japanners in Nederland,
net zo lang een klein duwtje te geven totdat Erwin Vermeulen op vrije voeten is?

Anton Versteeg, Weerselo

Stille knecht

Mark Rutte noemde Herman Tjeenk Willink 'grote stille knecht'. Daarmee heeft de
premier de deplorabele toestand van onze rechtsstaat uitstekend verwoord. De
Raad van State zou moeten opereren als onafhankelijk adviseur van de regering
over wetgeving en bestuur en is hoogste algemene bestuursrechter van het land.

Die zogenaamde onafhankelijkheid wordt door premier Rutte goed gepositioneerd.
Immers een knecht moet zonder morren uitvoeren wat de baas wil. En zo gebeurt
ook. Mensen die wel eens te maken hebben gehad met de Raad van State kunnen de
visie van Rutte volmondig onderstrepen.

Ook emeritus hoogleraarTwan Tak, een van Nederlands meest vooraanstaande kenners
van het bestuursprocesrecht, heeft over de ongewenste knechtenrol van de raad
meermalen gepubliceerd. Opmerkelijk is dat met een opgeheven vinger wordt
gewezen naar Hongarije waar in de nieuwe Grondwet kennelijk is vastgelegd dat de
Hongaarse regering te veel invloed heeft op de rechterlijke macht. Wat is beter,
de werkelijkheid vastleggen in de Grondwet, zoals in Hongarije, of, zoals in
Nederland 'stiekem' in strijd handelen met de Grondwet. Want dat doet een knecht
in grote stilte.

Met zijn uitspraak heeft premier Rutte ook duidelijkheid geschapen over de
benoeming en de rol van vicepresident van de raad, Piet Hein Donner als opvolger
van Tjeenk Willink.

Fons Zinken, Echt

Schizofreen

Ik kom steeds vaker de woorden schizofrenie en schizofreen in tegen in de
vermeende betekenis van 'gespletenheid'. Nu weer bij het profiel van Roemer in
Ten Eerste op afgelopen zaterdag.

De fractie zou tamelijk 'schizofreen' zijn. Het is niet te hopen dat de
SP-fractieleden met een dergelijke ernstige ziekte hebben te kampen. De ziekte
schizofrenie duidt niet op gespletenheid maar op ernstige psychotische klachten.

Ik verzoek u waar gespletenheid wordt bedoeld niet het woord schizofreen te
gebruiken.

Waltraut Vroege-Bootsman, Vlijmen

Vrije wil

Ik heb altijd wat moeite met onderzoek naar de vrije wil. Het artikel van Mark
Mieras (Wetenschap, 28 januari) laat zien dat het praktisch onmogelijk is om
spontaan de gevraagde handeling (bij Mieras het drukken op een knop) te
verrichten. Tellen tot drie, of andere foefjes, zoals de onderzoeksassistente
aangeeft, zijn niet de bedoeling.

Daarbij komt nog dat Mieras, of welke proefpersoon dan ook, uiteraard weet
tijdens het experiment dat hij de gevraagde handeling moet verrichten. Twee
zaken dus die voor de nodige hersenactiviteit kunnen zorgen alvorens de
handeling (zogenaamd spontaan) uit te voeren. Kortom, echte conclusies over de
vrije wil lijken mij niet te trekken.

Dirk van Kampen, Landsmeer, psycholoog

LOAD-DATE: January 29, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               42 of 62 DOCUMENTS



                                 de Volkskrant

                            28 januari 2012 zaterdag

Geldschieters

SECTION: Ten Eerste; Blz. 2

LENGTH: 581 woorden


Als er een wet komt die politieke partijen verplicht giften van meer dan 4.500
euro openbaar te maken en die wet komt er dan zal de PVV hem ontduiken. Dat zei
Hero Brinkman deze week in de Tweede Kamer. Dat moeten we maar weer zien uit te
leggen in het buitenland: dat bij ons een lid van de wetgevende macht bij
voorbaat aankondigt een bij meerderheid aangenomen wet te zullen saboteren.

Het knappe van PVV'ers is dat ze hun merkwaardige gedrag zo triomfantelijk en
vooral hondsbrutaal beargumenteren, dat je bijna zou gaan geloven dat ze gelijk
hebben veel kiezers doen dat dan ook, zij het dat hun aantal de laatste weken
daalt. Het belangrijkste retorische stijlmiddel van de PVV'er is de keiharde
bluf.

Brinkman is daarin een grootmeester. Hij straalde in het debat maar ©©n ding
uit: dat het volkomen gerechtvaardigd was dat de PVV op zoek zal gaan naar de
mazen in het net, zodat de financiers van zijn partij anoniem kunnen blijven.

Die financiers, begreep ik van Brinkman, zijn Henk en Ingrid. Als er twee
figuren zijn aan wie ik zo langzamerhand een geweldige bloedhekel begin te
krijgen, dan zijn het Henk en Ingrid wel. Wat ons in hun naam de laatste jaren
aan bizarre onzin is wijsgemaakt, tart elke beschrijving.

Recentelijk was de PVV namens Henk en Ingrid tegen hervorming van de
hypotheekaftrek, bijvoorbeeld door die af te schaffen voor hypotheekbedragen
boven het miljoen.

En nu stond Hero Brinkman dus namens Henk en Ingrid te verklaren dat de
partijfinanciering geheim moet blijven, omdat anders bekend wordt waar Henk en
Ingrid wonen. En dat zou niet goed zijn voor hun veiligheid.

Brinkman wist ook wel dat hij glashard stond te liegen: er zijn helemaal geen
Henk en Ingrids die meer dan 4.500 euro doneren. Maar hard liegen wordt, mits je
het met flair en overtuiging doet, in de PVV niet bezwaarlijk gevonden.

Henk en Ingrid zijn, dat mogen we zo langzamerhand wel concluderen, niet de
archetypische voormalige PvdA-stemmers in een vinexwijk, met een modaal inkomen
van 1.900 euro netto en twee kinderen. Want dan heb je dus geen hypotheek van
een miljoen en laat je het wel uit je hoofd om tweeoenhalf maandsalaris over te
maken naar de PVV.

Waarom zou je ook, want dankzij het tandeloze gedoogbeleid van jouw partij ga je
er dit jaar flink op achteruit.

Henk en Ingrid zijn een gemakzuchtig verzinsel. Maar als ze wel bestaan, wonen
ze in een leuke villa in Wassenaar en lachen ze zich slap om alle kneuzen die
Geert Wilders voor h£n karretje weet te spannen.

Een wet die partijen verplicht stelt hun financioele bronnen openbaar te maken,
is in beschaafde landen de normaalste zaak van de wereld. Zoals het daar ook
normaal is dat buitenlandse donoren zijn verboden. Openbaarmaking heeft een
democratisch belang: het laat zien of partijstandpunten te koop zijn, of een
partij wordt gebruikt voor de verdediging van zekere belangen. Nederland loopt
in Europa ver achterop als het op transparante partijfinanciering aankomt.

Een fatsoenlijke partij kan geen bezwaar hebben tegen het openbaren van zijn
geldbronnen en een verbod op buitenlandse bijdragen. De PVV heeft iets te
verbergen. Dat zijn n¥et de adressen van Henk en Ingrid.

Eigenlijk weten we al dat Wilders zijn geld uit het buitenland krijgt, maar dan
weten we het zeker en bovendien van wie. In die zin heeft Hero Brinkman gelijk
en was het begrijpelijk dat hij zich tot het uiterste verzette: de wet is een
anti-PVV-wet. Nu nog even de mazen dichten.

Hard liegen met flair wordt in de PVV niet bezwaarlijk gevonden

LOAD-DATE: January 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               43 of 62 DOCUMENTS



                                 de Volkskrant

                            27 januari 2012 vrijdag

PVV wil wet politieke giften gaan omzeilen

BYLINE: Van onze verslaggeefster Maartje Bakker

SECTION: Ten Eerste; Blz. 4

LENGTH: 294 woorden


Van onze verslaggeefster

Maartje Bakker

DEN HAAG De PVV is niet van plan gehoor te geven aan de nieuwe wet die openheid
verplicht stelt rond giften aan politieke partijen. 'We gaan op zoek naar een
list', zei Tweede Kamerlid Hero Brinkman in een debat donderdagavond. 'Via mazen
in de wet zullen we de gekozen anonimiteit van Henk en Ingrid beschermen.'

Minister Spies van Binnenlandse Zaken noemt het 'bijzonder' dat een
volksvertegenwoordiger het heeft over het willens en wetens opzoeken van de
mazen in de wet. 'Een medewetgever zou een fundamenteel andere houding passen.'

Andere Kamerleden vinden het, in de woorden van CDA'er Ger Koopmans, 'schokkend'
dat de PVV de wet zal proberen te ontduiken. PvdA'er Pierre Heijnen: 'Dit is het
verkeerde voorbeeld naar de burger toe.'

Brinkman, die spreekt van een anti-PVV-wet, vreest dat gulle gevers aan zijn
partij gevaar lopen. 'Er zijn mensen die aan den lijve hebben ondervonden wat
het betekent om bij deze partij te horen. Als de identiteit van Henk en Ingrid
op straat komt te liggen, zullen ze niet geven.'

De nieuwe wet financiering politieke partijen stelt partijen verplicht giften
van meer dan 4.500 euro openbaar te maken, inclusief naam van de gever. Giften
van meer dan 1.000 euro moeten worden geregistreerd. 'Zo leggen partijen
verantwoording af over hun inkomsten en kan de kiezer beoordelen of het zuivere
koffie is', legt VVD-Kamerlid Joost Taverne uit. Het zal dan voor bedrijven of
organisaties moeilijker worden invloed te kopen.

De Tweede Kamer is het eens over de wenselijkheid van de wet. Alleen de PVV
niet. Maar, zegt Brinkman: 'Er staat niets over lokale afdelingen. Daarnaast
geldt de wet alleen voor rechtspersonen. Bovendien zouden we Henk en Ingrid
kunnen vragen precies 4499 euro te geven.'

LOAD-DATE: January 26, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               44 of 62 DOCUMENTS



                                 de Volkskrant

                           26 januari 2012 donderdag

podiumkunstenpodiumkunsten

SECTION: V Kunst; Blz. 19

LENGTH: 2127 woorden


Pop

n UB40 vanavond in Tilburg (013), vrijdag in Goes (Zeelandhallen), zaterdag in
Enschede (Muziekcentrum) en zondag in Amsterdam (Paradiso).

n Voorts: Red Snapper vanavond in Haarlem (Patronaat); Evile vanavond in Tilburg
(013) en vrijdag in Enschede (Atak); Girls Behind The Scene met o.a. Krystle,
Dorona Alberti en Charléne vanavond in Amsterdam (Melkweg); Emanuel and the Fear
vanavond in Utrecht (Ekko); Customs vrijdag in Zwolle (Hedon); K's Choice
vrijdag in Eindhoven (Muziekgebouw Frits Philips), zaterdag in Amsterdam
(Melkweg), zondag in Nijmegen (Stadsschouwburg) en maandag in Utrecht (Tivoli
Oudegracht); Intergalactic Lovers zaterdag in Rotterdam (Rotown); Jamal Thomas
Band zaterdag in Den Haag (Paard); Rats on Rafts zaterdag in Nijmegen (Merleyn);
Blaudzun zaterdag in Eindhoven (Effenaar); Baskery zondag in Amsterdam
(Paradiso); Marco Borsato maandag in Enschede (Muziekcentrum); The Answer zondag
in Zwolle (Hedon) en maandag in Amsterdam (Melkweg); Dream Theater woensdag in
Zwolle (IJsselhallen); Lamb woensdag in Utrecht (Tivoli Oudegracht); Radical
Face woensdag in Amsterdam (Paradiso); The Wailers woensdag in Haarlem
(Patronaat); Dale Watson woensdag in Tilburg (013).

Dance

n Awakenings doet zaterdag Strijp S in Eindhoven aan met in drie zalen onder
meer Joseph Capriati, The Advent, Fatima Haji, Pet Duo, Anja Schneider,
Kaiserdisco, Dj Rush e.a.

awakenings.nl

n Een avond rond platenlabel New Kanada brengt de Canadese producers Mathew
Jonson, The Mole, Adam Marshall naar Amsterdam. Vrijdag in Trouw. newkadana.com

n Om de keuze vrijdag nog moeilijker te maken is er in de Melkweg in Amsterdam
een editie van Electric Deluxe rond Speedy J met optredens van DVS1, Paul Ritch,
ROD en Thomas Martojo. http://melkweg.nl

n Drum 'n' bass legendes LTJ Bukem en zijn MC Conrad komen vanavond naar Bird in
Rotterdam tijdens Bukem in Session, een IFFR-afterparty. Ook die avond optredens
van dj's Nymfo, A-Flex en MSC en D Virus.

bird-rotterdam.nl

n Aux Raus neemt afscheid met een avond- en nachtvullend programma vrijdag in
het Amsterdamse Paradiso waar ook onder meer T.Raumschmiere, Joost van Bellen
zullen aantreden. http://paradiso.nl

n Een nieuw clubavond in Paard van Troje in Den Haag, Access, focust op techno
en begint zaterdag gelijk goed met optredens van de Canadese dj Hobo, 2000 And
One, Firmware en anderen. http://paard.nl

n Voorts: vanavond Olene Kader, Sebastian Davidson e.a. in Huize Maas
(Groningen);

Vrijdag in Schram Filmstudio's (Amsterdam) Jerome Syndenham, Jeff Rushin,
Drumcomplex e.a.; vrijdag in Westerunie 'Fresh Cotton 10 Jaar Party' met Gomes,
Feest DJ Ruud, FS Green e.a.; vrijdag in Mezz (Breda) Boemklatsch Equalizer,
Elroy Vanderley e.a.; vrijdag in Supermarkt (Den Haag) Leroy Rey; vrijdag
Spektre, Dustin Zahn e.a. in Simplon (Groningen); Ed Rush, High Rankin e.a.
vrijdag in Patronaat (Haarlem); Karotte en Joey Daniel vrijdag in Poema
(Utrecht); Remarc, Warrior One e.a. in Tivoli De Helling (Utrecht); De Jeugd van
Tegenwoordig met o.a. Tropical Danny en Mr. Wix zaterdag in Air (Amsterdam);
zaterdag 'Imprint' in Trouw Amsterdam met Perc (live), Lucy en Sandrien;
zaterdag Larse e.a. in Chicago Social Club (Amsterdam); Tom Ruijg, Awanto 3, Kid
Sublime e.a. in Club Up (Amsterdam); Michel de Hey, Wouter de Moor e.a. zaterdag
in Westerunie (Amsterdam) tijdens 'Rockit'; Roog, Gabriel, Castellon e.a. in
Millers in Den Haag; zaterdag Einmusik e.a. in Stalker (Haarlem); zaterdag Jess
Mills, ESHU e.a. in Doornroosje (Nijmegen); zaterdag in Factory 10 in Rotterdam
Karotte, Sandeep e.a.; zaterdag in Maassilo (Rotterdam) Leroy Styles, Roog,
Irwan e.a.; zaterdag The Hacker in Perron (Rotterdam); zaterdag Kiko, David Vunk
e.a. in Westelijk Handelsterrein (Rotterdam); zaterdag in Ekko (Utrecht)
'030303' met Funkineven, Fah en 030303 dj's; zaterdag in Tivoli De Helling
(Utrecht) Eisenfunk e.a.

Jazz

n In de laatste tournee Exit van Bik Bent Braam (Michiel Braam) is alleen het
begin of het einde van de composities bekend. Morgen in Amsterdam (Bimhuis) en
zaterdag in Groningen (Grand Theatre).

n Dit weekend nog een hoop jazz tijdens de Leidse jazzweek met onder andere
Karel Boehlee, Martijn van Iterson en Marzio Scholten in café De Twee Spieghels.
http://leidsejazzweek.nl

n Jazz Orchestra of the Concertgebouw & Rita Reys, vanavond in Amsterdam
(Bimhuis) en zondag in Zwolle (Odeon De Spiegel); Ellery Eskelin zaterdag in
Amsterdam (Bimhuis) en maandag in Eindhoven (Wilhelmina); Sylvie Courvoisier,
zondag in Amsterdam (Goethe Institut); Estafest, zondag in Arnhem (MSSA);
Ferdinand Povel/Ruud Jacobs Quartet, zondag in Edam (Mahogany Hall); Jazz &
Poetry (met Benjamin Herman en Jules Deelder), zondag in Aartswoud (Kerk
Aartswoud); David Kweksilber Big Band, maandag in Amsterdam (Bimhuis);
Albatrosh/Mathias Eick 5tet, woensdag in Amsterdam (Bimhuis); Kapok! (Morris
Kliphuis), woensdag in Amstelveen (P60); Nieuwjaarsconcert met o.a. Lunapark,
Zapp4 en Knalpot in Tilburg (Pardox).

Wereldmuziek

n Ukandanz vanavond in De Regentes, Den Haag, met Eténèsh Wassié en Mathieu
Sourisseau zaterdag in Rasa, Utrecht, zondag in Occii, Amsterdam.

n Mezcla Flamenca vrijdag in Het Plein, Ridderkerk. Mdungu vrijdag in Victorie,
Alkmaar.

n Fatoumata Diawara zaterdag en zondagmiddag in het Tropentheater, Amsterdam.

Klassiek

n Arnhem, Musis Sacrum: 26/1 Het Gelders Orkest o.l.v. Antonello Manacorda
m.m.v. Ronald Brautigam (piano) met o.a. Beethovens Vierde pianoconcert; 1/2
Klaus Mertens (bariton) en Tini Mathot (fortepiano) met Die Winterreise van
Schubert. http://mssa.nl

n Amsterdam, Concertgebouw: 26 en 27/1 Koninklijk Concertgebouworkest o.l.v.
David Robertson m.m.v. Deborah Polaski met o.a. Erwartung van Schönberg; 27 en
28/1 Hobokwartet met Alexei Ogrintchouk met werken van o.a. Haydn, Mozart,
Britten; 28, 29 en 31/1 Nederlands Kamerorkest o.l.v. Gordan Nicolic (viool) met
werken van Ravel, Mozart en Berlioz; Navarra Kwartet met kwartetten van J. Haydn
en Brahms; 29/1 Meesterpianist Maurizio Pollini met werken van Beethoven en
Chopin.

concertgebouw.nl

n Amsterdam, Muziekgebouw aan 't IJ: 26/1 Nederlands Blazers Ensemble m.m.v. Iva
Bittová; 27/1 Bach na Bach door de Nederlandse Bachvereniging; 28/1 Artis
Quartett.

muziekgebouw.nl

n Den Haag, Dr. Anton Philipszaal: 27 en 29/1 Residentieorkest o.l.v. Christian
Zacharias met werken van Mozart en Schubert.

residentieorkest.nl

n Groningen, Oosterpoort: 26/1 Noord Nederlands Orkest o.l.v. Johannes
Leertouwer m.m.v. Erik Bosgraaf (blokfluit) met o.a. Vier Jaargetijden van
Vivaldi. (en op 28/1 in De Lawei, Drachten). nno.nu

n Rotterdam, De Doelen: 26/1 Doelenkwartet met werken van Glass, Adams en Reich;
27/1 Rotterdams Philharmonisch Orkest o.l.v. François-Xavier Roth m.m.v. Daniel
Müller-Schott (cello) met werken van Stravinsky en Sjostakovitsj; 28/1
Philharmonisch Koor Toonkunst Rotterdam o.l.v. Maria van Kieuwkerken met Verdi's
Requiem; 29/1 De Nederlandse Bachvereniging o.l.v. Ed Spanjaard m.m.v. Lucia
Swarts (cello) met werken van Bach, Brahms en Kagel. http://dedoelen.nl

n Utrecht, Vredenburg Leeuwenbergh: 1/2 Duo Bernadeta Astari (sopraan) & Kanako
Inoue (piano). http://vredenburg.nl

n Utrecht, Vredenburg Leidsche Rijn: 27/1 Radio Filharmonisch Orkest o.l.v.
Antony Hermus m.m.v Henk Neven (bariton) met werken van Ravel, Simons en
Gershwin. http://vredenburg.nl

Muziektheater

n Ramses, muzikale theatershow over het leven van Ramses Shaffy van Dick van den
Heuvel (script) en Peter de Baan (regie) met in de hoofdrollen Hans Hoes als de
oude Ramses Shaffy en William Spaaij als Ramses in zijn jonge jaren. Tournee t/m
1/4. http://theaterhits.nl jjjjj

n Wicked, musical gebaseerd op de bestseller van Gregory Maguire over een
ongewone vriendschap tussen twee meisjes in het magische land van Oz. Met o.a.
Chantal Janzen en Willemijn Verkaik. Voor onbepaalde tijd in Circustheater
Scheveningen. http://musicals.nl/wicked jjjjj

n Miss Saigon, de musicalklassieker over een Amerikaanse soldaat die verliefd
wordt op een Vietnamees meisje is na vijftien jaar weer te zien in Nederland.
Met Stanley Burleson, Na-Young Jeon e.a. T/m 26/2 in Beatrixtheater Utrecht.
http://beatrixtheater.nl jjjjj

Theater

n De baai van Nice, komedie met een serieuze ondertoon over een schilderij van
Matisse dat opduikt in de Hermitage. Is het wel echt? Zijn oud-pupil Valentina
Nrovka is gevraagd het doek te beoordelen. Valentina spaart niemand in haar
oordeel over wat goed is en wat niet. En niemand spaart Valentina. Met zelfspot,
ironie en verbaal geweld gaan ze onderling de strijd aan over middelmatigheid en
genialiteit. Regie: Joeri Vos. Met Leny Breederveld, Gert den Boer, Lotte
Dunselman en Roy Baltus. Van 28/1 (première) t/m 4/2 in Toneelschuur Haarlem.

toneelschuur.nl

n Wallstreet Boulevard, een voorstelling over de financiële crisis door Alba
Theaterhuis.

Van 27/1 (première) t/m 12/2 in ALBA Loods Den Haag. http://albatheaterhuis.nl

n Kust, het eerste deel van Wajdi Mouawad's vierluik Bloed van de beloften. Kust
vertelt het verhaal van een man, verscheurd tussen twee culturen. Als zijn vader
overlijdt, weigert de familie van zijn moeder hem in het familiegraf. Hij
besluit zijn vader een laatste rustplaats te geven in Libanon, zijn
geboorteland. Met o.a. Nasrdin Dchar en Fania Sorel in de regie van Alize
Zandwijk. T/m 25/2 in Ro Theater Rotterdam. http://rotheater.nl jjjjj

n Napoleon op Sint Helena, toneelstuk van Léon van der Sanden en Ursul de Geer
over de grote kleine keizer die izjn laatste jaren slijt in gevangenschap op
Sint-Helena. Met Huub Stapel als Napoleon. Tournee t/m 28/4.

wallisfinkers.nl jjjjj

n Stanislavski I: Ik word geboren, eerste deel in een reeks voorstellingen van
Maatschappij Discordia gewijd aan een Konstantin Stanislavski (1863-1938). Met
spel van o.a. Jorn Heijdenrijk, Matthias de Koning en Annette Kouwenhoven. T/m
28/1 in Frascati Amsterdam. http://theaterfrascati.nl jjjjj

n Ons kent Ons, theatershow naar de afsluitende sketch van het tv-programma Man
Bijt Hond. Tournee t/m 30/3.

onskentonsderevue.nl

n De geit, of Wie is Sylvia? van Edward Albee door Onafhankelijk Toneel. Met
Bert Luppes als getrouwde man die volledig in de ban is van een geit. Ook met
Ria Eimers, Willem de Wolf e.a. Tournee t/m 18/3. http://ot-rotterdam.nl jjjjj

n Mephisto, naar de roman van Klaus Mann in een nieuwe bewerking van Erik-Ward
Geerlings voor Toneelgroep Maastricht. Tournee t/m 23/2.
http://toneelgroepmaastricht.nl jjjjj

n De vriendin van Harry, voorstelling van Golden Palace over twee vrienden die
ontdekken dat de vriendin van hun beste vriend een levensechte pop is. Ze
proberen hun vriend terug te halen naar de werkelijkheid, maar raken verstrikt
in een bizarre nachtmerrie. Met Titus Boonstra, Jilles Flinterman, Keyna Nara en
Tjebbe Roelofs. Tournee t/m 11/3. http://goldenpalace.nl jjjjj

n In Ongenade, naar de gelijknamige roman van J.M. Coetzee is in de regie van
Luk Perceval een indringende en ten slotte aangrijpende vertelling over de
botsing van culturen, morele oordelen en familieverhoudingen. Tournee t/m 24/3.
http://tga.nl jjjjj

n Bang, voorstelling van Gerardjan Rijnders waarin de raadzaal de intimiteit van
een huiskamer krijgt. Twee bejaarden, twee miljonairs en twee hardwerkende
Nederlanders bespreken hier de problemen en kansen die de Nederlandse
samenleving hen biedt. Regie: Paul Koek. Tournee t/m 2/2. jjjjj
http://veenfabriek.nl

n De kersentuin van Tsjechov over een rijke familie die in de schulden raakt en
hun landgoed met kersentuin moet verkopen. Een voorstelling over de broosheid
van het bestaan. Met o.a. Michiel Bijmans, Wim Bouwens en Dic van Duin in de
regie van Willibrord Keesen. Tournee t/m 31/1. http://keesen-co.nl jjjjj

Dans

n La Commedia, choreografie van Emio Greco en Pieter C. Scholten waarin zij de
hightlights van de Dante-cyclus tonen in een circusarena waar de dansers de
zeven dagen van de week voor hun rekening nemen. Zo is Maandag een melancholicus
die zit te kniezen, Dinsdag een diva en zaterdag een feesbeest. Tournee t/m
29/2. http://ickamsterdam.nl

n The Confluence, nieuwe productie waarin het Turkse Shaman Dance Theatre
Company uit Istanboel traditionele dansen combineert met moderne dans en ballet,
maar ook muziek en ritme spelen een grote rol. Tournee t/m 27/2. jjjjj
http://impactentertainment.nl

n Het Zwanenmeer, naar de choreografie van Rudi van Dantzig uit 1988 door het
Nationale Ballet. Met muzikale begeleiding van Holland Symfonia. Tournee t/m
25/3. http://het-ballet.nl

Kleinkunst

n Absobloodylutely Bloemiliciously Fanf*ckintastic door Karin Bloemen. Première
31/1 in Stadsschouwburg Haarlem, daarna tournee t/m 9/6. http://labloemen.nl

n Breedbeeld door Klaas van Eerden. Première 1/2 in de Schouwburg in Amstelveen,
daarna tournee t/m 12/5. http://klaasvaneerden.nl

n One Jan Show, door Jan van Maanen. Tournee t/m 13/6. http://onejanshow.nl
jjjjj

LOAD-DATE: January 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               45 of 62 DOCUMENTS



                                 de Volkskrant

                            25 januari 2012 woensdag

Frans Modaal Hiphop;
Interview Rapper Lange Frans

BYLINE: Door Pablo Cabenda

SECTION: V Opening; Blz. 2

LENGTH: 2221 woorden


Rapper Lange Frans was door alle spelletjes en quizzen op tv vooral BN'er
geworden. Nu is ie terug, met Levenslied, een album met meer alledaagse thema's.
Want Lange Frans is eigenlijk gemiddelde Frans. Door Pablo Cabenda Foto's
An-Sofie Kesteleyn

De groei merkte hij aan subtiele dingetjes. In Een Nieuwe Dag bijvoorbeeld, rapt
hij voor het eerst op een melodielijn en hij zingt zelfs het refreintje van het
bluesy Beloofd is Beloofd. 'Noodgedwongen, vroeger zou Bart dat gedaan hebben.'
Maar goed, da's zuiver raptechnisch. Er zijn bijna vier jaar verstreken tussen
het laatste derde album Verder van Lange Frans en Baas B (Bart Zeilstra) en het
debuut van Lange Frans (Frans Frederiks). En in die periode is ook tekstueel
thematisch het een en ander veranderd. 'Ik bedoel, er zijn nogal wat gepasseerde
stations op je 31ste. Hoe vaak kun je nog rappen hoe stoer je bent?'

Op een album getiteld Levenslied is het misschien eerder aan de orde om te
rappen over je jonge kinderen (3 jaar en 4 maanden). Hallo klinkt alsof vader
Frans op de bank de bladen van het familiefotoalbum omslaat. 'Vroeger deed dat
Borsatonummer Dochters me niets. Nu begin ik spontaan te janken als dat liedje
voorbijkomt.'

Noem het geen comeback, maar een herintroductie. Ook al is de oudere, wijzere
Frans nog steeds vrolijke Frans. 'Ik doe er even een biertje bij hoor.'

'Dat praat makkelijker?'

'Juuuuiiiist!'

In een Amsterdams hotel laat hij zich uithoren over zijn nieuwe situatie. Baas B
liet in 2009 weten er geen heil meer in te zien, nadat hij al geruime tijd tegen
een leven als popster had zitten aanhikken. En er is helemaal geen contact meer,
sinds dat lelijke akkefietje vorig jaar, toen het leek alsof de vrouw van
Frederiks op onorthodoxe wijze wat uitstaande rekeningen wilde vereffenen met
Frans' voormalige rapmaatje. De politie arresteerde haar in de straat van
Zeilstra met een geladen pistool in de auto.

En ook al zal de publiciteitsgeile
'Ze-mogen-mijn-porem-op-een-spandoek-van-25-vierkante-meter-hangen'-Frans één
van de eersten zijn om te beweren dat er niet zoiets bestaat als slechte media,
hij kijkt er niet met een glimlach op terug.

'We hadden meteen geen privacy meer. De volgende ochtend stond het in de krant
mét foto's van ons bij de schietvereniging. En die zaten op haar mobieltje, hè.
Die heeft iemand dus tijdens de arrestatie ervan af gehaald. Tja, dat werkte
allemaal natuurlijk niet in ons voordeel.'

Uiteindelijk bleef onduidelijk van wie het wapen, zonder vingerafdrukken, was.
En liep de zaak af met een sisser en een taakstraf.

En waar hij vroeger misschien zou roepen dat iedereen de tering kan krijgen,
biedt hij nu een afsluitend schouderophalen, in de wetenschap dat het allemaal
goed is afgelopen.

Voorbeeldig in berusting. En ook vieze Frans, die op rijm instructies geeft tot
het verbeteren van de orale prestaties pik moet je zuigen met twee handen, met
veel spuug en zonder tanden (Geil) lijkt zijn mond te hebben gewassen.

Het enige dat op Levenslied enigszins tegen de schaamstreek schuurt is Diep. Een
nummer dat r&b-zanger Jay al op de plank had liggen en waar Frans over heen gaat
met 'Onontdekt als de bodem van de oceaan. Ik kom grondig, geen plekjes
overslaan. Begin onder en eindig bovenaan.' Frans: 'Waar Jay het in het refrein
over heeft, mag ie zelf weten. Ik heb het over neuken. Hahaha.'

Toch andere koek dan Geil. Zijn expliciete seksraps ook een gepasseerd station
voor rappende papa's?

'Het is een beetje die traditie van mijn grote helden als Too Short, NWA en 2
Live Crew. Maar ik heb altijd gezegd dat niet al mijn raps voor alle leeftijden
zijn. Geil stond sowieso op geen enkel album, mede omdat we moeite hadden een
zangeres te vinden die het refrein wilde zingen. We deden het alleen live en in
één keer in een uitzending van Spuiten & Slikken.'

Op Levenslied wordt het misschien nergens expliciet, maar het is ook weer niet
zo dat hij, omdát hij nu kinderen heeft, andere teksten maakt. Hij heeft gewoon
geleerd zich anders te verwoorden, niet meer direct voor zijn raap.

Frans: 'Diep is misschien nog vieze porno', quasi plechtig gezicht 'maar dan wel
porno in poëtische cellofaanverpakking.'

Hij heeft de nuance ontdekt. Kijk, hij vroeg zich altijd af waarom het nummer
Kamervragen in 2008 commercieel niet deed wat het moest doen. Een ongezouten
overheidskritische rap waarin onder meer wordt gesteld dat de Nederlandse
regering die militairen naar Irak stuurde, de tong tussen de billen van Bush
heeft. 'Het was een van onze meestbekeken clips op YouTube, maar TMF heeft hem
maar twee keer willen uitzenden. Wat bleek nou, TMF werd zwaar gesponsord door
de Land- en Luchtmacht. Dan kun je natuurlijk zo'n nummer over een westerse
jihad niet twintig keer uitzenden met daartussen spotjes om jongens en meisjes
voor het leger te werven.'

Doet hij niet meer, zo expliciet. In Zing Voor Me heeft hij de kritiek verstopt
in een subtieler persoonlijker verhaal. 'Jeffrey werd verleid als een jongeman.
Ruil jij je brommer voor een tank? Hij zei ja en daar stond ie dan. Ver van de
avonturen uit de brochure. Geen vragen stellen Jeffrey, gewoon vuren.'

Dat dat naast een voorbeeld van nuance net zo goed als voorbeeld kan dienen voor
verregaand commercieel pragmatisme; je plaatje op maat snijden alleen om hem
gedraaid te krijgen?

'Da's ook belangrijk voor mij. Ik ben professioneel muzikant. Ik wil hier ook
geld mee verdienen.'

Net zoals hij dat met zijn televisiewerk deed. Kreeg ie een vet salaris voor,
wil ie gewoon eerlijk over zijn. Vier jaar lang was Lange Frans niet van
televisie te slaan en kon het beeld ontstaan van iemand die alles aanpakte om
maar op het scherm te blijven; presentator, pannellid, deelnemer, maakte niet
uit. Frans draaide zijn hand niet om voor een mondvol slangenbloed (Fobiac) of
een moppie opera (Van Popster tot Operaster). Er was geen rapper meer, er was
alleen de BN'er. Het verwijt van opportunisme was niet van de lucht.

'Natuuuurlijk is dat opportunisme. Maar ik beschouw dat als een groot
compliment, niet als een verwijt. Ik heb zoveel mogen reizen. Ik ben naar Azië
geweest, Zuid-Amerika. Ik zou wel gek zijn geweest als ik dat niet met twee
handen had aangepakt. En presenteren staat niet ver van me af, omdat ik als mc
natuurlijk al bepaalde skills heb.'

Hij begrijpt ook wel waar die kritiek vandaan komt. Het was niet allemaal even
hoogstaand. 'Bij Dancing with the Stars zag ik eruit als een hork en ik kan nog
steeds niet dansen, maar ik kon me wel van een andere kant laten zien.'

En dat dat opportunisme misschien ten koste ging van iets anders? Zijn
bezigheden als rapper?

'Misschien heb je daar wel een punt. Ik heb in die periode wel muziek gemaakt
maar niet met de volle attentie. Ik wil nu altijd goede muziek als backbone
hebben, iets waarop ik kan terugvallen. Verwacht niet van me dat je me niet meer
in gekke programma's gaat zien. Maar ik wil niet meer zes maanden voorbij laten
gaan zonder dat ik met muziek bezig ben.'

Een ontwikkeld gevoel voor de gelegenheid en hoe die te benutten, is verweven
met zijn carrière. Al sinds het begin, toen de voormalig student bedrijfskunde
en hosselaar uit Diemen samen met Baas B zijn eerste hit Moppie scoorde en
Moppiestrings als merchandise verkocht. En toen in 2004 de afkeer voor zinloos
geweld hoog op de nationale agenda stond, waren daar prompt Frederiks en
Zeilstra om de soundtrack voor des naties ongenoegen te vertolken. Het nummer
Zinloos kwam op 1 in de week dat Theo van Gogh werd vermoord. Met Het Land
Van..., hun tweede nummer-1, scoorde het rapduo door het Nederlandse volk een
spiegel voor te houden waarin Hollandse grootsheid in alledaagsheid werd
gevierd.

Heel even was daar nog Fugezi, het modelabel dat Frederiks en Zeilstra uit de
grond hadden gestampt omdat kleding geassocieerd met popsterren nu eenmaal meer
geld opbrengt dan plaatjes. Fugezi hebben ze al heel snel van de hand gedaan,
zegt de rapper nu. Bleek toch niet rendabel. Niettemin, handige jongen Frederiks
voelt de tijdgeest en ruikt de handel. Je ziet hem zo in gelegenheidspak met een
doos onbreekbaar servies in de deuropening van een willekeurig 'mevrouwtje'.

Al leed zijn geloofwaardigheid wel eens onder al dat geheul met de tijdsgeest.
De ambassadeur tegen zinloos geweld bleek zelf losse handjes te hebben. In
Meppel tijdens een optreden op een basisschool in 2006 mepte Frederiks op een
scholier die hem met een ijsklontje zou hebben bekogeld. Het bleek de verkeerde
klier. De rapper mocht niet meer optreden op Bevrijdingspop in Haarlem.

Nee, nee, nee had hij nooit mogen doen. (De verontschuldiging klinkt nog
verbazingwekkend vers.) Hoe gefrustreerd hij ook was. Nu zegt hij dat hij beseft
dat er altijd andere opties zijn, zoals simpelweg weglopen. Maar hij laat zich
nu eenmaal het kaas niet van zijn brood eten of mensen aan zijn kinderen komen.
Hij wil maar zeggen: hij is ook maar mens. Lange Frans is gemiddelde Frans. Een
man van vlees en bloed (Beloofd is beloofd) die ouderwets hard werkt voor zijn
geld en respect (Ben Mezelf). Die zich hoogstwaarschijnlijk ergert aan asociaal
rijgedrag, maar bumperkleeft als hij zelf haast heeft. De man die de simpele
boerenlul in zichzelf 'Ja man, dat bén ik ook!' aan het werk zet als de
chroniqueur van de gewone man.

'Ik heb pas een paar dingetjes ontdekt door zelfanalyse. Kijk, ik ben
rijmtechnisch niet bepaald de lastigste. Daar moet ik het als rapper niet van
hebben. Maar ik kan wel het algemene gevoel dat veel mensen hebben, comprimeren
tot een tekst van 36 regels. Die herkennen zich daarin. En ik meen elk woord dat
ik zeg. De intentie is er. Dat is mijn superpower.'

Hij heeft de muzikale context mee. Lange Frans keert terug in een tijd dat
Nederlandse hiphop en volkscultuur een gemengd huwelijk zijn aangegaan, waarin
Ali 'Op Volle Toeren' B koffie drinkt bij Corry Konings en waarin Gers Pardoel
een duetje doet met Guus Meeuwis. Hij haakt in, al dan niet berekenend. Zijn
kindje heet niet voor niets Levenslied. En de nieuwe single Een Nieuwe Dag, met
Topper Jeroen van der Boom, wordt gebruikt als afsluiter van Hart van Nederland.

Brede grijns: 'Twee vliegen in een klap!'

Een Nieuwe Dag is andermaal feelgood voor de natie. Een Fluitsma en Van
Thijn-tje. Die hij, net zoals hun immense collectie gouden en platina platen,
enorm bewondert. Hij mag er zich graag aan spiegelen. Of aan de Toppers. Eerder
dan aan zijn Nederlandse hiphopcollega's. 'Hier heb je nu eenmaal geen P Diddy
of 50ct die als lichtend voorbeeld kunnen dienen. Borsato en de Toppers, dat
zijn de jongens. Ik vind ook niet alles geweldig, maar heb me destijds kostelijk
vermaakt op zo'n avondje Arena. Als je er genoeg bij drinkt, wordt het vanzelf
Amsterdams carnaval. Maar dat moet muziek óók zijn.'

En zo ver van elkaar liggen die wereld van volkszangers en nederhoppers toch
niet?

'Ze vertolken allebei een bepaald gemeenschapsgevoel. Sterker nog, ik denk dat
de rapper de volkszanger van nu is. André Hazes is niet meer. Wij moeten zijn
schoenen vullen en zijn glazen legen.' Hij adoreert de volkszanger met wie hij
een 'maffe band' heeft. 'Als 6-jarig jongetje al. In de eerste week van
september heb je altijd kermis in Diemen, het Diemer Festijn. Jaar in jaar uit
kwam Hazes daar als afsluiting. Om half twaalf trok de hele meute eensgezind
naar het podium bij de spoorwegovergang. Eindigde hij daar met De Vlieger,
waarna achter hem vuurwerk werd afgeschoten. Man, de tranen biggelen over je
wangen.'

Dus André of 2Pac?

'Oe, tja pffft, Da's een ballenbreker man. Jezus. De rapper in me moet
natuurlijk 2Pac zeggen en de Hollander Hazes.' Dan volgt een secondenlang
gewetensonderzoek. Hazes wordt het. 'Weet je, als Pac nou dertien jaar lang het
Diemer festival had afgesloten, dan had ik voor hem gekozen.'

Hij probeert zich voor te stellen hoe 'The Kyte' dan in de rapversie van zijn
vroeg gestorven hiphopheld zou klinken en komt tot een bescheiden openbaring.
'Nee man, gewoon met zijn eigen Dear Mama. Dear Mama van 2Pac dat is toch net zo
goed een smartlap? Man, da's De Vlieger van de hiphop!'

Levenslied van Lange Frans komt 27 januari uit (Topnotch, Universal)

&ack;&ensp;Vervolg van pagina V3

&ack;&ensp;Lees verder op pagina V5

'Ik kan het algemene gevoel dat veel mensen hebben, comprimeren tot een tekst
van 36 regels'

En waar is baas B.? Baas B is tegenwoordig Bart Zeilstra. Sinds de breuk in 2009
met Lange Frans heeft hij zich op muzikaal terrein een tijdlang stilgehouden.
Zeilstra had moeite met het imago van stoere rapper dat hij steeds meer als een
rol ervoer, wilde op een gegeven moment niet meer optreden en kreeg zelfs last
van straatvrees. Door schuldperikelen raakte hij met zijn vroegere maatje in
onmin. Het contact is nu helemaal verbroken. De getroebleerde Zeilstra, die
anderhalf jaar bij zijn vader bivakkeerde, pakte zijn studie psychologie weer
op, sprak met een coach en had allerhande baantjes om zijn hypotheek te kunnen
betalen. Inmiddels pootjebaadt hij weer in de showbusiness en zingt hij in een
restaurant bij Utrecht.

De rapper keert terug in een tijd dat Nederlandse hiphop en volkscultuur een
gemengd huwelijk zijn aangegaan

'Ik heb me kostelijk vermaakt. Als je er genoeg bij drinkt, wordt het vanzelf
Amsterdams carnaval' Rapper Lange Frans spiegelt zich graag aan Marco Borsato of
de Toppers en minder aan andere Nederhoppers. 'Hier heb je nu eenmaal geen P
Diddy of 50ct die als lichtend voorbeeld kunnen dienen.'

LOAD-DATE: January 24, 2012

LANGUAGE: DUTCH; NEDERLANDS

GRAPHIC: 'Er zijn nogal wat gepasseerde stations op je 31ste. Hoe vaak kun je
nog rappen hoe stoer je bent?'

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               46 of 62 DOCUMENTS



                                 de Volkskrant

                            25 januari 2012 woensdag

'Laat politiek het maar uitvechten';
Reportage Egyptenaren vieren eerste verjaardag revolutie met gemengde gevoelens

BYLINE: Van onze correspondent Remco Andersen

SECTION: Ten Eerste; Blz. 3

LENGTH: 764 woorden


Een jaar na de omverwerping van het regime-Mubarak lijken veel Egyptenaren
'revolutiemoe'. Maar de revolutionairen blijven hun woede richten op de
militaire machthebbers.

Van onze correspondent

Remco Andersen

Caïro Aan het einde van de Qasr el Nil brug, de toegangsweg naar het Tahrirplein
in Caïro waar in januari 2011 zoveel doden vielen, probeerde dinsdagavond een
eenzame jongeman verwoed het verkeer tegen te houden. Hij is niet alleen, zegt
hij, maar zijn metgezellen zijn niet in zicht en automobilisten negeren de
jongen. 'Misschien dat het vannacht om een uur of drie lukt', zegt Saleh Abdel
Fattah, die zichzelf als onafhankelijke revolutionair omschrijft. 'Dan is het
verkeer wat rustiger.'

Op het Tahrirplein verzamelden zich gisteravond enkele honderden sympathisanten
rond de schaarse tentjes van families van activisten die stierven in de strijd
tegen het regim. In een zijstraat riepen een paar honderd betogers leuzen tegen
de militaire junta die Egypte leidt sinds de val van Mubarak. Maar van de
overweldigende woede van honderdduizenden mensen die een jaar geleden Mubarak
ten val bracht, was geen sprake.

De Egyptische hoofdstad staat juist in het teken van de voorbereidingen van een
feestelijke eerste verjaardag van de Egyptische revolutie. Het militaire regime
heeft grootse vieringen aangekondigd, met 'artistieke en folkloristische
festiviteiten', muziek, en mogelijk zelfs een luchtshow. Op het Tahrirplein
verdrongen zich gisteravond duizenden nieuwsgierigen, terwijl een groep bebaarde
moslimbroeders, die zich opwerpen als tegenstander van straatdemonstraties sinds
ze bijna de helft van de Egyptische parlementszetels wonnen, aan hun podium
bouwde.

'De revolutie is nog niet voltooid, maar moet nu in de politieke arena vervolgd
worden', zegt Ahmed Attio, een 43-jarig lid van de moslimbroederschap. 'Wat mij
betreft zijn demonstraties op straat niet meer nodig.'

Dat niet iedereen het daarmee eens is, blijkt wel uit de veiligheidsmaatregelen
in de straten rond het parlement. Die zijn sinds de laatste gevechten in
november veranderd in een militaire zone, compleet met hekken en muren. Ook de
ramen op de eerste vijf verdiepingen van de cruciale staatstelevisie zijn de
afgelopen dagen met een metalen hekwerk bekleed. Dit voor het geval
stenengooiende activisten vandaag koers zetten richting het gehate medium van de
militaire machthebbers, dat de afgelopen weken betogers wederom afschilderde als
onderdeel van een buitenlands complot.

Activisten wantrouwen de militaire machthebbers, die volgens hen niet van plan
zijn de macht op te geven. 'Niets is veranderd', zegt de 31-jarige Mohammed
Mazouq, die tijdens gevechten in januari vorig jaar werd neergeschoten. 'Waar is
ons brood, vrijheid, sociale gerechtigheid', vraagt hij, verwijzend naar de drie
eisen waarmee de revolutie een jaar geleden begon.

De revolutionairen willen vervolging van militiairen en politieagenten die op
betogers hebben geschoten. Ze eisen ook dat de generaals nu hun macht overdragen
aan het parlement en niet wachten tot presidentsverkiezingen in juni een nieuwe
leider hebben opgeleverd. Voor vandaag hebben zij dan ook massale demonstraties
afgekondigd.

Speciale woede hebben Egyptes pro-revolutieactivisten gereserveerd voor de
Moslimbroederschap, die volgens hen de revolutie in de uitverkoop heeft gedaan.

Maar veel Egyptenaren vinden het wel best zo. 'Laat ze het nu maar in de
politiek uitvechten', wordt een steeds meer gehoorde kreet, en de
revolutionairen kunnen hoe langer hoe minder op de steun rekenen van de gewone
burger, wat pijnlijk duidelijk werd toen de revolutionaire coalitie slechts
zeven van de 398 verkiesbare parlementszetels won.

'De revolutie is voor 80 procent voltooid', zegt de mede-eigenaar van
electronicazaak Diamond in de middenklassewijk Mohandeseen. 'Als er stabiliteit
is, is alles mogelijk. De overige 20 procent komt wel.'

Zorgen zijn er vooral over de veiligheid vandaag: tientallen marsen van
pro-democratieactivisten moeten op Tahrir samenkomen, terwijl de moslimbroeders
hebben aangekondigd daar de orde te zullen handhaven.

Vandaag zal blijken of dat tot hernieuwd conflict leidt. Hoe het ook zij, veel
Egyptenaren lijken murw geworden te zijn door de aanhoudende economische
stagnatie en politieke onrust. Ze willen de militaire raad hoewel lang niet door
iedereen geliefd nu het voordeel van de twijfel te geven. In Caïro krijg je soms
zelfs de indruk dat men vooral wil dat morgen zonder grote rampen voorbij gaat,
zodat iedereen weer opgelucht kan ademhalen.

De revolutie is voor 80 procent voltooid. eigenaar elektronicazaak in Caïro

LOAD-DATE: January 24, 2012

LANGUAGE: DUTCH; NEDERLANDS

GRAPHIC: Betogers tegen de regering-Mubarak bidden op het Tahrirplein in Caïro,
vlak bij een tank van het leger, eind januari vorig jaar. Vanaf vandaag wordt de
eerste verjaardag van de Egyptische revolutie gevierd. Er zijn ook demonstraties
aangekondigd tegen de militaire junta. Foto Lefteris Pitarakis / AP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               47 of 62 DOCUMENTS



                                 de Volkskrant

                            25 januari 2012 woensdag

Sancties Iran zijn nodig

BYLINE: Bert Lanting

SECTION: Opinie en Debat; Blz. 28

LENGTH: 346 woorden


De EU-sancties tegen Iran zijn heel onaantrekkelijk, maar nodig om een nucleaire
wapenwedloop te voorkomen.

Sancties zijn nooit aantrekkelijk en als het om een olieboycot gaat, voelt
iedereen de pijn. Dat bleek deze week nog eens nadat de Europese Unie sancties
tegen Iran had aangekondigd. Meteen schoot de olieprijs omhoog. Kortom, de EU
schiet ook in haar eigen voet.

Maar de Europese landen hebben weinig alternatieven. Het Iraanse bewind weigert
al jaren gehoor te geven aan de oproepen van de Veiligheidsraad van de Verenigde
Naties om de verrijking van uranium te staken. Volgens Teheran is het
verrijkingsproces uitsluitend bedoeld voor civiele doeleinden, maar de
Veiligheidsraad twijfelt daaraan.

Het Internationale Agentschap voor Atoomenergie, dat toezicht moet houden op de
nucleaire activiteiten, meldde eind vorig jaar dat Teheran wel degelijk
onderzoek heeft gedaan dat verband houdt met de ontwikkeling van kernwapens.
Vandaar dat de Veiligheidsraad eist dat Iran zich aan een strenger
inspectieregime onderwerpt.

De grote vraag is natuurlijk of de sancties Iran zo hard zullen treffen dat het
land tot inkeer komt. De Iraanse leiders hebben ruime ervaring met het omzeilen
van strafmaatregelen en zullen uiteraard proberen hun olie-export via een wirwar
van tussenhandelaren proberen voort te zetten.

Het zijn vooral de Amerikaanse strafmaatregelen die Iran in het nauw kunnen
brengen. De VS hebben gewaarschuwd dat ook buitenlandse banken die zaken doen
met de Iraanse centrale bank de gevolgen zullen voelen. Dat zal veel banken
kopschuw maken om zich te lenen voor transacties met Teheran.

Het nadeel van dergelijke sancties met het doel de economie te ontregelen is dat
de gewone burgers er vaak als eersten onder lijden. Maar economische sancties
zijn verre te prefereren boven het risico dat Israël Irans nucleaire ambities
met een militaire aanval probeert te stoppen.

Bovendien staat er veel op het spel. Als Iran een kernbom krijgt, kan dat tot
een gevaarlijke nucleaire wapenwedloop in de Golfregio leiden. En dat is wel een
heel onaantrekkelijk perspectief.

LOAD-DATE: January 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               48 of 62 DOCUMENTS



                                 de Volkskrant

                            23 januari 2012 maandag

Beleving

SECTION: Ten Eerste; Blz. 2

LENGTH: 590 woorden


Het was 2003, het CDA was aan de macht, Piet Hein Donner was uiteraard minister.
Van Justitie ditmaal. De VVD regeerde mee. D66 gaf met zes zetels de meerderheid
aan het kabinet.

Misschien was het de enorme invloed van die zes D66-zeteltjes. Wellicht
verkeerde het CDA toen, zonder het te weten en geheel per ongeluk, al middenin
het radicale midden. Mogelijk lag het toenmalige VVD-Kamerlid Geert Wilders te
slapen terwijl zijn partij het ene watje na het andere afvaardigde naar de
Trêveszaal.

Feit is dat Donner in september 2003 een brief stuurde naar de Tweede Kamer
waarin hij helder uitlegde waarom minimumstraffen voor ernstige vergrijpen niet
wenselijk waren. 'Op basis van internationaal vergelijkend onderzoek is het
kabinet van mening dat er geen reden is aan te nemen dat invoering van
minimumstraffen de bestrijding van criminaliteit effectiever maakt. Mocht binnen
de Europese Unie een discussie hierover worden gevoerd dan zal Nederland geen
principieel afwijzend standpunt innemen maar wel de sterke twijfels over het nut
[...] naar voren brengen.'

Tien jaar later zijn die 'sterke twijfels' bij CDA en VVD weggesmolten. Wat kan
een land snel veranderen, en kunnen partijen op drift raken. Niet dat
minimumstraffen volgens VVD of CDA plots wel bewezen effectief zijn; er is geen
nieuw onderzoek dat dit schraagt. Minimumstraffen zijn daarentegen wel bewezen
effectief bij het in stand houden van de gedoogconstructie.

Vrijdag stuurde het kabinet een wetsvoorstel naar de Tweede Kamer dat aan de
kern van de rechtsstaat raakt. Het is het meest wezenlijke PVV-effect tot
dusver. Iedereen die binnen tien jaar voor de tweede maal een misdrijf pleegt
waarop acht jaar cel of meer staat, krijgt sowieso de helft van de maximale
straf opgelegd. Het gaat om moord, verkrachting, kinderporno, kindermisbruik,
zware mishandeling, mensenhandel en gewelddadige overvallen. Rechters mogen
slechts in hoogst uitzonderlijke gevallen afwijken van de strafmaat; daarvoor
moeten ze zich omstandig verantwoorden.

'Wij vinden dat tegen idioten die dit soort misdrijven begaan heel hard moet
worden opgetreden', snoefde Rutte. Maar een minimumstraf is geen leuk dingetje
voor de mensen in de categorie 130-per-uur. Het is een fundamentele breuk met de
vrijheid van rechters om alle belangen van alle betrokkenen en alle
omstandigheden mee te wegen. Uit proeven blijkt dat ook 'gewone burgers' aan een
individuele beoordeling hangen: mits goed geïnformeerd over een strafzaak, komen
ze tot vergelijkbare straffen als beroepsrechters.

Het wetsvoorstel is één grote motie van wantrouwen van de politiek tegen
rechters. Als ze dat in verre buitenlanden doen, mompelen we meewarig
'bananenrepubliek'. Als het hier gebeurt, noemen we dat 'bevredigen van
beleving'.

Aan de beleving dat rechters laag straffen (quod non, rechters zijn fors
zwaarder gaan straffen). Aan het gevoel dat het levensgevaarlijk is daarbuiten
(quod non, de criminaliteitscijfers zijn al jaren stabiel, blijkens
CBS-cijfers). Aan het gevoel dat 'de mensen' taakstraffen niet pruimen en hard
optreden eisen (quod non, volgens het WODC-onderzoek 'De Burger als rechter' is
er geen consensus onder burgers over de gewenste zwaarte van straffen en het
type straf. Wel is er overeenstemming over het feit dat de werkstraf vaak
uitermate geschikt is.)

Maar beleving is koning. Feiten zijn humbug. Dat weten de populisten die
afwisselend ter rechter- en ter linkerzijde hun successen vieren maar al te
goed.

We gaan nog heel wat beleven.

Voorstel is breuk met vrijheid rechters belangen te wegen

LOAD-DATE: January 22, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               49 of 62 DOCUMENTS



                                 de Volkskrant

                            23 januari 2012 maandag

SECTION: Ten Eerste; Blz. 4

LENGTH: 458 woorden


Wie: Liesbeth Spies (45)

Wat: minister van Binnenlandse Zaken in kabinet-Rutte, oud-
interimpartijvoorzitter CDA en voormalig gedeputeerde Zuid-Holland

Het CDA heeft te lang te weinig vanuit de mensen geredeneerd en te veel gehamerd
op het oplossen van de staatsschuld. Dan ben je niet meer een gewone volkspartij
van de gewone man. Veel mensen realiseren zich stiekem van binnen wel dat de
kretologie op de flanken slechts problemen adresseert en niets oplost. Diep van
binnen weten ze dat een verhoging van de AOW-leeftijd nodig is.

Wie: Elco Brinkman (63)

Wat: minister van Welzijn, Volks- gezond en Cultuur in kabi- netten-Lubbers,
voormalig politiek leider CDA en nu senaatsfractievoorzitter

We hebben gedacht dat we het zelf wel kunnen met minder overheid. Maar op het
gebied van financiën en veiligheid is dat niet zo. Er is het gevoel dat we weer
met elkaar moeten praten en samenwerken. Mensen willen bij een bepaalde groep
horen. Er wordt diepgang gezocht in de politiek, wij hebben dat verhaal. Dat zit
niet bij de flanken. SP en PVV vertellen een antiverhaal, dat is te makkelijk.

Wie: Piet Bukman (77)

Wat: Voormalig CDA-partijvoorzit- ter, minister van Landbouw en
Ontwikkelingssamenwer- king in kabinetten-Lubbers, ex-voorzitter Tweede Kamer

Er wordt nu makkelijk gekozen voor de extremen links en rechts. CDA en PvdA
hebben onvoldoende in de gaten gehad wat er aan de hand was. Het CDA werd
gekenmerkt door de zelfverzekerdheid van de macht: kiezen voor een kabinet over
links of over rechts? Dat kan de vitaliteit ondermijnen. Ik geloof in dat
radicale midden. We hebben een charismatisch leider nodig, een écht trekpaard.
Iemand die de boel ophitst.

Wie: Karla Peijs (67)

Wat: minister van Verkeer en Wa- terstaat in kabinetten-Bal- kenende, nu
commissaris van de koningin in Zeeland

We zijn te veel een bestuurderspartij geworden met het gemak van al honderd jaar
vijftig zetels. De CDA'er die met 86 poten in het verenigingsleven stond en wist
wat er speelde, die is er niet meer. We weten niet meer wat de mensen voelen en
wat ze nodig hebben. Het goede nieuws is dat er niemand in het midden zit. De
PvdA wordt naar links getrokken door de SP en de VVD naar rechts door de PVV.

Wie: Pieter van Geel (60) Wat: Staatssecretaris van Milieu in drie
kabinetten-Balkenen- de en oud-fractieleider CDA- Tweede Kamerfractie

Het CDA heeft last van een algemene tendens in de samenleving waarop stelling
wordt genomen in het maatschappelijk debat. In nieuwe media zie je stevige
meningen op een expressionistische manier neergezet. We zijn een
emancipatiepartij met zoveel succes, dat de behoefte aan strijd minder wordt
gevoeld. Wij ervaren nu een gevoel van heling, wij kunnen niet tegen ruzie. Het
is een bindende club, waar mensen bij willen horen.

LOAD-DATE: January 22, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               50 of 62 DOCUMENTS



                                 de Volkskrant

                            20 januari 2012 vrijdag

BYLINE: Hein Janssen

SECTION: V Opening; Blz. 3

LENGTH: 646 woorden


Nederig kunstenaar, trouw minnaar

Nee, eten in een leuk visrestaurant in Scheveningen was er niet bij. Rudi van
Dantzig vond een broodje kaas in de snackbar om de hoek meer dan genoeg. Daar
wilde hij nog wel even napraten over zijn toneelstuk Toen gij naakt en bloot
waart, waarvoor hij als regisseur in die tijd bij Toneelgroep De Appel aan het
repeteren was.

Het was in 1998, een periode waarin Van Dantzig nieuwe wegen wilde inslaan.
Naast de dans ook het schrijven van romans en biografieën, en het theater. Maar
het werken bij De Appel werd een eenzaam avontuur, vol nachtmerries en twijfels.
Tussen hem en de acteurs klikte het niet, acteurs zijn anders dan dansers,
mondiger, minder dociel. In Toen gij naakt en bloot waart koppelde Van Dantzig
de varkenspest die toen heerste aan de oorlogen in Kosovo en Soedan. 'Die
onvoorstelbare hoeveelheid levens die er doorheen werden gedraaid, dat had iets
lugubers en afstotends. Het ging alleen maar over aantallen.'

Dat broodje in die snackbar tekende Van Dantzig. Hij hield niet van luxe, van
chique restaurants, van poeha. Zijn maatschappelijk engagement was legendarisch.
Toen er ter ere van hem eens een receptie plaatsvond op een ambassade in een arm
Zuid-Amerikaans land, liep hij doodgemoedereerd met een schaal hapjes naar
buiten om de arme sloebers op straat te trakteren. Het leverde hem ook kritiek
op sommigen vonden zijn meeleven met alle wereldse ellende koket.

'Dat zal best, maar die arme hongerige mensen zijn er nog steeds. In dat opzicht
is er niets veranderd. Ik erger me kapot aan al die rijkdom, zeker ook in
Nederland waar nog steeds mensen zijn die hun eten bij de voedselbank moeten
halen.'

Dat zei hij erover in deze krant, toen Het Nationale Ballet in 2008 vanwege zijn
75ste verjaardag een hommage aan hem bracht. Tegelijkertijd verkeerde hij ook in
de hoogste kringen. Ontmoetingen met koninginnen, premiers, de culturele elite
het hoorde allemaal bij zijn werk, hij onderging het met gepaste nederigheid.

Voor de naoorlogse homo-emancipatie is Van Dantzig ook belangrijk geweest. Niet
op de provocatieve manier waarop Gerard Reve en Albert Mol dat waren, maar door
middel van zijn werk. Met twee belangrijke pijlers: zijn ballet Monument voor
een gestorven jongen (1965) en zijn roman Voor een verloren soldaat (1986). In
het ballet ging het over een hartstochtelijk pogen een eigen identiteit te
vinden, in de aangrijpende roman over zijn jeugd bij een onderduikadres in
Friesland en zijn (deels seksuele) relatie met een Canadese soldaat.

In zijn danskunst richtte hij ook altaren in voor de schoonheid van de man; zijn
muzen waren Clint Farha (lang, stoer, donkere krullen) en Reinbert Martijn
(klein, frêle, blond sluik haar). Gefascineerd was hij door het fenomeen Rudolf
Nurejev met wie hij samenwerkte en over wie hij een mooie biografie schreef (Het
spoor van een komeet).

Toch zijn er slechts twee mannen die toegang hadden tot Van Dantzigs privéleven:
danser en choreograaf Toer van Schayk, met wie hij tien jaar een relatie had en
een eeuwig durende vriendschap, en zijn partner Gert-Jan, beeldhouwer uit
Zeeland, met wie hij zeven jaar geleden trouwde. Van beide mannen hingen
portretten in zijn keuken.

De laatste jaren woonde Van Dantzig in het voormalige appartement van Han
Ebbelaar en Alexandra Radius op de Overtoom in Amsterdam. Tussen veel boeken,
foto's, memorabilia en tweedehands meubels. En boven een dure, biologische
supermarkt. Boodschappen daar doen, deed hij niet.

Hij ging liever naar de Ten Kate-markt, een beetje rondlopen tussen het gewone
volk. Zoals hij destijds bij De Appel ook altijd met de tram door de
volksbuurten reed ('met al die prachtige mensen negers, arabieren, moslims,
alles door elkaar') en niet via de chique route langs Binnenhof en Vredespaleis.

Het rondlopen en reizen is nu voorbij. Het is helaas tijd voor een Monument voor
een gestorven kunstenaar.

LOAD-DATE: January 19, 2012

LANGUAGE: DUTCH; NEDERLANDS

GRAPHIC: Monument voor een gestorven jongen, 1965. Foto Jorge Fatauros Life,
1979. Foto Jorge Fatouros Repetitie dansfilm Schijnbewegingen, 1988. Foto NOS
Aartsengelen slachten den hemel rood, 1990. Foto Deen van Meer

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               51 of 62 DOCUMENTS



                                 de Volkskrant

                            18 januari 2012 woensdag

GEACHTE REDactie

BYLINE: E. van Sonderen, Thomas von der Dunk, C. Last,

SECTION: Opinie en Debat; Blz. 31

LENGTH: 502 woorden


Joodse homo's

Niet alleen Joodse jongeren zijn het volkomen oneens met het standpunt van de
Amerikaanse rabbijn Ralbag (Voorpagina, 17 januari), ook Joden van middelbare
leeftijd zoals ondergetekende, zijn hier zeer verontrust over. Dit is geen
standpunt dat gedeeld wordt door de Joodse gemeenschap in Nederland, noch door
de orthodoxe, noch door de liberale. Bij liberale gemeenschappen lijkt dat
vanzelfsprekend, maar ik ken ook talrijke Joden die bewust en trots orthodox en
gay zijn.

E. van Sonderen, Amsterdam

Hero Brinkman

Hero Brinkman vindt '25 duizend euro voor een lezing die iedereen na twee dagen
weer vergeten is' geldverspilling. 1. Vorig jaar heb ik tweeduizend euro
gekregen voor de Arondéuslezing. Een lichte stijging bij wijze van
inflatiecorrectie acht ik denkbaar, maar van meer dan duizend procent tamelijk
onwaarschijnlijk.

2. De lezing van 2011 was geenszins na twee dagen weer vergeten met veel dank
aan Brinkman, die het mogelijk heeft gemaakt dat niet slechts krap honderd
mensen binnen, maar ruim duizend mensen buiten van de inhoud kennis konden
nemen.

Thomas von der Dunk, Amsterdam

Villatax

Voorop gesteld: ik ben geen fan van de heer Wilders. Op dat punt ben ik het met
staatsrechtjurist SanderTerphuis (O&D, 16 januari) eens. Met de door hem
gepresenteerde cijfers en zijn conclusie ben ik het niet eens.

Laat ik aannemen dat het huis van het echtpaar uit zijn artikel een WOZ-waarde
heeft van 1,5 miljoen. Bij een hypotheek van 1 miljoen euro met een rente van 6
procent is de aftrek niet 60 duizend euro maar 12.220 euro lager. Dit bedrag
moet het echtpaar namelijk bij zijn inkomen tellen als eigenwoningforfait. In de
komende jaren wordt dit bedrag alsmaar hoger en de aftrek dus navenant lager. In
het verleden was het eigenwoningforfait gemaximeerd, maar dat is sinds enkele
jaren niet meer het geval. Deze zogenoemde villatax heeft tot gevolg dat de
bezitters van dure huizen steeds minder hypotheekrente kunnen aftrekken.

In de praktijk betekent dat ook dat de eigenaar van een heel duur huis
(WOZ-waarde 1,5 miljoen euro) die altijd spaarzaam is geweest en een lage
hypotheekschuld heeft (bijvoorbeeld) 250 duizend euro met een rente van 6
procent, slechts een bedrag van 15 duizend euro (rente) minus 12.220 (eigen
woningforfait) dus 2.780 euro kan aftrekken tegen 52 procent. Dit in
tegenstelling tot Henk en Ingrid die eigenaar zijn van een goedkope woning met
een WOZ-waarde van 250 duizend euro en op hun huis een zelfde bedrag aan
hypotheek hebben met een rente van 6 procent. Zij mogen een bedrag van 15
duizend euro (betaalde rente) minus 1.500 euro (eigenwoningforfait) aftrekken
volgens een lagere belastingschijf. Hoezo hebben Henk en Ingrid het nakijken?

En, het echtpaar met de hoge hypotheekrenteaftrek heeft bij de aankoop van hun
villa in 2010 aan 90 duizend euro overdrachtsbelasting betaald aan de staat. Dat
is bijna de teruggekregen aftrek van de eerste vier jaar. Wellicht kan de
staatsrechtjurist toch beter op zijn eigen vakterrein blijven.

C. Last, Wassenaar

LOAD-DATE: January 17, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               52 of 62 DOCUMENTS



                                 de Volkskrant

                            16 januari 2012 maandag

Voetbal is buitenkerkelijke religie

SECTION: Opinie en Debat; Blz. 22

LENGTH: 1167 woorden


VOETBAL Voetbal heeft alle kenmerken van religie: geloof in hogere krachten,
binding tussen medegelovigen, riten en de verheerlijking van charismatische
personen.

Het is inmiddels een voldongen feit: de traditionele kerken lopen leeg. Maar
deze ontkerkelijking die vanaf de jaren zestig van de vorige eeuw heeft
plaatsgegrepen betekent niet dat er in onze samenleving ook sprake is van
secularisering, van 'verwereldlijking', dat religie geen enkele rol meer speelt.
Het tegendeel is waar.

Buiten de kerken ontwikkelen zich allerlei vormen van niet-institutionele
religie die doorgaans met het begrip spiritualiteit worden aangeduid. Vaak zijn
het religieuze stromingen waarin god of goden nauwelijks nog een rol spelen,
maar de wezenlijke kenmerken van religie zijn wel degelijk aanwezig: het geloof
in niet empirisch vast te stellen krachten, de onderlinge binding van
medegelovigen, het beleven en vieren van allerlei soms nieuw uitgevonden riten
en ceremonies en de verheerlijking van leidinggevende, charismatische personen.

Eén van deze buitenkerkelijke vormen van religie die inmiddels een grote
geloofsgemeenschap kent, is sport in het algemeen en voetbal in het bijzonder.
De analogie dringt zich vrij eenvoudig op. In Amsterdam denkt men te beschikken
over 'Godenzonen', het Wembley-stadion beschikt over 'het heilige gras' en de
Rotterdamse Kuip beschouwt men als 'een voetbaltempel'.

Wie een voetbalwedstrijd in die Kuip bezoekt rijdt eerst langs de onlangs
voltooide Essalam-moskee, de grootste moskee van Europa. Maar die valt wat in
het niet bij de naburige Kuip, die de omvang van een wereldlijke kathedraal
heeft. Wie tussen de tienduizenden voetballiefhebbers zit, krijgt een ervaring
die lijkt op die welke een bezoeker van de Sint Pieter in Rome bevangt. De
ruimte imponeert en vooral als het stadion tot de nok gevuld is, maakt zich een
welhaast religieuze (en dus ook behoorlijk fanatieke) stemming van de aanwezigen
meester.

Het ceremoniële karakter van een wedstrijd is opvallend. De elftallen komen
onder begeleiding van muziek in twee rijen op het veld, iedere speler wordt
begeleid door een jongetje of een meisje die veel weg hebben van de vroegere
misdienaartjes in de katholieke kerk. Er wordt ook gezongen, haast een
spirituele ervaring. Geen etherisch gezang zoals in de gregoriaanse rite, meer
het geblèr van de gereformeerde kerkdienst, zij het oneindig veel luider en
minder harmonisch.

Interessant is dat de standsverschillen in de kerken ook hun pendanten vinden
binnen de voetbalreligie. Zo horen bijvoorbeeld de remonstranten bovengemiddeld
tot de hogere burgerij een relatief kleine, sociaal-cultureel exclusieve, bijna
deftige geloofsgroep. In Rotterdam is de voetbalclub Sparta daarvan het
evenbeeld. Een supporter van Sparta kijkt doorgaans neer op het 'gewone volk'
dat de Kuip bezoekt. Bekende Nederlanders waren en zijn supporters van Sparta,
zoals Pim Fortuyn, Marten Toonder, Jules Deelder en Ted Langenbach. Bij hun
leven zullen zij het feit dat ze supporters van Sparta zijn niet gauw
publiekelijk uitventen. Dit in tegenstelling tot de vaak luidruchtige aanhangers
van 'volkskerken' als Ajax en Feyenoord.

Bij elke religie speelt de aanhang een belangrijke rol. Zo zijn dat gelovigen in
de kerk en supporters in het stadion. De supporters zijn het als geestverwanten
en ingewijden vaak sterk met elkaar eens over het belang van de eigen club. Zo
sterk dat sommige supporters zichzelf verklaren als 'de ware supporters' of 'de
harde kern'. Het lijkt veel op orthodoxe kerkleden die zichzelf als de ware
gelovigen zien. Deze ware gelovigen creëren hun eigen iconen.

Een zaligverklaring van de katholieke kerk verschilt dan niet zo veel van de
positie van Johan Cruijff binnen Ajax. Door velen wordt hij gezien en ervaren
als een charismatische en wonderlijke 'verlosser'. Wordt daaraan getornd, zoals
nu bij Ajax, dan benadrukt men vooral dat het heilzame of 'heilige' belang van
de club niet ter discussie staat.

Supporters vormen een belangrijke groep van volgelingen. Daarbinnen komen ook
afsplitsingen voor, waarbij 'de ander' wordt opgevat als een afvallige of een
ketter. Het meest sprekende voorbeeld hiervan komt uit 'voetbalmekka'
Manchester. De harde kern van Manchester United was het in 2005 niet langer eens
met de vercommercialisering van de club. De club werd opgekocht door een
Amerikaanse zakenman en was daardoor 'niet meer van de echte supporters'. 3.000
ex-Manchester Unitedsupporters stichtten toen hun eigen nieuwe voetbalclub, F.C.
United of Manchester, die op basis van volledige inspraak van supporters haar
beleid voert. Tijdens de wedstrijden wordt 90 minuten lang gestaan en worden
eigen liederen gezongen. Het is inmiddels een succesvolle club met een flinke
aanhang die in 2013 over een eigen stadion beschikt. Van ketters, naar een
sekte, naar een nieuwe eigen kerk. Het is de aloude dynamiek van kerken en
sekten.

Reformatorische kerken zijn beroemd en berucht om hun verdeeldheid. Een ware
supermarkt aan kerkelijke producten is aanwezig, losjes bijeengehouden door de
synode van de Protestantse Kerk in Nederland (PKN). In de voetbalreligie is het
al niet anders. De KNVB is een soort van overkoepelende voetbalsynode. Ajax
wordt door velen als de belangrijkste kerk gezien die Feyenoord als ketters
beschouwt, maar in Rotterdam is dat natuurlijk net omgekeerd. Zoals 'Rome' de
'Reformatie' als afvallig en ketters beschouwt, zagen en zien veel orthodoxe
protestanten het roomse geloof als een 'vervloekte afgoderij'. Ook de
voetbalreligie kent haar fanatieke aanhangers die als ze dat nodig en zinvol
achten grof geweld niet schuwen. Fundamentalisten heten ze in de godsdienst,
hooligans in de voetbalreligie. Brandstapels komen er gelukkig niet meer aan te
pas, maar in de regelmatige vechtpartijen buiten de stadions vallen er wel
slachtoffers, soms zelfs dodelijke.

Nu rijst een prangende vraag. In het proces van modernisering heeft er sedert
het midden van de vorige eeuw, zoals we hierboven opmerkten, een gestage
ontkerkelijking plaatsgevonden. Kerken en kathedralen raken leeg en verlaten.
Zal dit ook in de toekomst plaatsgrijpen in de voetbalreligie? Zullen de Arena
en de Kuip straks ook leeglopen, zal het voetbalspel ook zijn fascinatie
verliezen?

Het betaalde voetbal met zijn kostbare internationale transfers kent al een
zekere mate van overorganisering en buitensporige professionalisering. Voetbal
is allang geen spel meer maar ernstige, serieuze en harde business. Daarmee
verliest het aan fascinatie, een proces dat de traditionele kerken parten heeft
gespeeld. Dan zou er sprake zijn van een 'ontvoetbalisering' van de
maatschappij.

Er zijn al 'buitenkerkelijke' sportreligies, zoals de fitness-rage, het
marathonlopen en het wielrennen op de Alpe d'Huez waaraan door velen met ware
passie wordt deelgenomen. Een geduchte concurrent voor de huidige
voetbalreligie.

ANTON C. ZIJDERVELD is emeritus-hoogleraar sociologie. MARK VAN OSTAIJEN is
docent aan de Sociale Faculteit van de Erasmus Universiteit Rotterdam.

LOAD-DATE: January 15, 2012

LANGUAGE: DUTCH; NEDERLANDS

GRAPHIC: De Kuip, het stadion van Feyenoord. Foto ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               53 of 62 DOCUMENTS



                                 de Volkskrant

                            16 januari 2012 maandag

Een jaarsalaris aftrek: Wilders vindt het ok)

SECTION: Opinie en Debat; Blz. 21

LENGTH: 724 woorden


VILLATAKS Henk en Ingrid hebben het nakijken bij Wilders' oproep de aftrek van
hypotheekrente te sparen. Hoe rijker mensen zijn, hoe meer ze profiteren.

De hypotheekschuld in Nederland bedraagt momenteel 640 miljard euro. Ons land is
daarmee koploper in Europa. Daarnaast is Nederland het enige land waar
huiseigenaren hoge bedragen kunnen aftrekken van de fiscus voor hun
hypotheekrente; het is zelfs mogelijk om meer dan de helft van de hypotheekrente
af te trekken. Deze aftrek is toegestaan voor huiseigenaren met dure huizen ter
waarde van 1 miljoen euro of meer. Het spreekt voor zich dat gezinnen met een
modaal inkomen denk aan de leraar, politieagent, verpleegster en de buschauffeur
dergelijke dure huizen niet kunnen kopen.

In tijden van economische crisis wordt het des te belangrijker op zoek te gaan
naar oplossingen voor deze torenhoge hypotheekschuld. Daarbij komt nog dat vele
deskundigen aandacht hebben gevraagd voor de hypotheekschuld in relatie tot de
hoge renteaftrek in ons land. Ik noem hier de Nederlandse Vereniging van
Makelaars, de Europese Centrale Bank en het Internationaal Monetair Fonds. Het
Nederlandse hypotheekstelsel is niet langer houdbaar en is schadelijk voor de
huizenmarkt en voor de economie; zo luidt het oordeel van deskundigen.

Dit bewustzijn dwingt de politici ertoe met oplossingen te komen. Inmiddels is
ook het CDA gaan inzien dat de renteaftrek in de huidige vorm onhoudbaar is. Het
Strategisch Beraad van het CDA noemt de aftrek van hypotheekrente een 'perverse
prikkel' blijkt uit de uitgelekte informatie. De VVD houdt consequent vast aan
de hypotheekrenteaftrek vanwege haar achterban met dure huizen.

Terwijl andere partijen complexe vraagstukken door deskundigen laten
onderzoeken, schiet Wilders door de gaten van zijn digitale bunker maximaal 140
letters, waarmee hij zijn oplossing voor complexe problemen, zoals
hypotheekrenteaftrek, wereldkundig maakt. Eerst twitterde hij: handen af van
hypotheekrenteaftrek. Vervolgens bedreigde Wilders zijn gijzelaars, de VVD en
het CDA, vanuit zijn digitale bunker met nieuwe verkiezingen voor het geval ze
zouden beginnen over versobering van de aftrek van hypotheekrente.

Dit was zijn bijdrage aan het oplossen van de torenhoge hypotheekschuld. Daarna
verschool Wilders zich weer en vermeed wederom iedere discussie. En zo gaat het
al een hele tijd. Hij wil ook geen leden bij zijn partij. Leden kunnen immers
kritische vragen stellen en eigen mening geven. En daar zit PVV-leider niet echt
op te wachten.

De PVV wil geen versobering van de aftrek van hypotheekrente. Dit is juist heel
gunstig voor rijke mensen. Stelt u zich een echtpaar voor, de man is
bankdirecteur en de vrouw notaris, met een jaarinkomen van 3 ton. Met hun
inkomen kunnen zij een hypotheek krijgen van 1 miljoen voor de aankoop van een
huis. Ervan uitgaande dat dit echtpaar 6 procent rente betaalt voor hun
hypotheek van 1 miljoen, dan betaalt het per maand 5.000 euro aan de bank.
Volgens het huidige hypotheekstelsel kan dit echtpaar 52 procent van dit bedrag
aftrekken bij de Belastingdienst. Dit betekent dat deze mensen per maand meer
dan 2.500 euro aan hypotheekrenteaftrek ontvangen van de fiscus. Op jaarbasis is
dat iets meer dan 30 duizend euro.

Dit voorbeeld is nodig om de feiten helder te krijgen. De hardwerkende leraar,
politieagent, verpleegster en de buschauffeur voor wie de PVV beweert op te
komen verdienen misschien niet eens 30 duizend euro netto per jaar. Wilders laat
toe dat rijke mensen meer dan dat bedrag per jaar aan hypotheekrente aftrekken
bij de fiscus. Op kosten van de hardwerkende belastingbetaler met een modaal
inkomen. De PVV-leider wil immers geen versobering van de hypotheekrenteaftrek.
Wilders zat jarenlang bij de VVD en hij komt zo te zien nog steeds op voor de
rijke mensen.

Je zou eerder verwachten dat de PVV-voorman met nieuwe verkiezingen gaat dreigen
wanneer het om andere zaken gaat: om de versobering van de ouderenzorg of de
gehandicaptenzorg, om bezuinigingen op het passend onderwijs, de verlaging van
pensioenen of het verstrekken van miljardenleningen aan Griekenland.

Maar nee, Wilders kiest voor het behoud van de villataks van rijke lui en die
hardwerkende Henks en Ingrids hebben helaas weer het nakijken.

SANDER TERPHUIS is staatsrechtjurist

Je zou eerder verwachten dat Wilders iets doet voor ouderen of gehandicapten

LOAD-DATE: January 15, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               54 of 62 DOCUMENTS



                                 de Volkskrant

                            14 januari 2012 zaterdag

De vakbonden zullen wel moeten;
analyse Omstandigheden dwingen tot vernieuwing

BYLINE: Nanda Troost

SECTION: Economie; Blz. 24

LENGTH: 770 woorden


Heeft de vakbeweging nog toekomst? Deze vraagt dringt zich op nu twee CNV-bonden
hun vakcentrale vaarwel zeggen omdat ze zich onvoldoende vertegenwoordigd
voelen. De FNV is niet de enige die verdeeld is.

De vakcentrales hebben een verouderd imago in een wereld die ingrijpend is
veranderd. Dé werknemer is niet meer jan modaal die vrouw en kinderen
onderhoudt. De nieuwe jan modaal kan zomaar een vrouw zijn. En heeft ze een
partner, dan kan zij de hoogste opleiding hebben. De arbeider van nu kiest
zelfbewust voor een bestaan van zelfstandige, komt soms uit Polen, of via een
omweg uit Bulgarije.

Twee miljoen werkers (eenderde van de arbeidsmarkt) hebben geen vaste baan, maar
een flexcontract. En ondertussen is ook de Nederlandse polder veranderd. Het
paars van Kok is via Balkenende-Bos uitgewist door de liberaal Rutte. Ook is er
door mondialisering en de economische crisis een guur windje opgestoken.

Het lijkt alsof de vakbeweging zich daarvan niet bewust is. FNV en CNV klampen
zich vast aan de verworven rechten van de insiders, met een vast dienstverband
en goede regelingen. Hun inzet: handen af van WAO, vut en prepensioen,
ontslagrecht, pensioen en pensioenleeftijd, resulteerde in compromissen waarmee
de vakbonden steeds weer een stapje terug moesten doen.

Terwijl iedereen al jaren weet dat de aankomende vergrijzing en ontgroening de
verzorgingsstaat onbetaalbaar maken, werd er geen gemeenschappelijke visie
ontwikkeld over hoe om te gaan met die onvermijdelijke veranderingen. De
boodschap aan de vakbondsachterban luidde steevast: als de bonden niet hadden
meegepraat, was het resultaat nog slechter geweest.

Werkgevers en politici trokken wél verder. Maar met het pensioen-akkoord barstte
de bom. FNV Bondgenoten en Abvakabo FNV keerden zich tegen de polderende
vakcentrale van Agnes Jongerius. De dissidente bonden trokken zelf naar Den Haag
en wisten de Kamer zo ver te krijgen dat de verworven rechten voor de zware
beroepen behouden blijven. Sindsdien vragen werkgevers zich af tot wie ze zich
moeten wenden als ze zaken willen doen met de FNV.

Geruzie

Al dat geruzie maakt de vakbeweging er niet aantrekkelijker op. Het ledenaantal
loopt al jaren terug. Waarom zouden jongeren zich aansluiten bij een club die
niet voor hun belangen opkomt? Die niets lijkt te doen voor de outsiders met hun
flexibele contracten en mindere arbeidsvoorwaarden.

Op het moment dat de FNV uiteen leek te vallen, kwam er in december in Dalfsen
een konijn uit de hoge hoed. De FNV heft zich op en begint iets nieuws: De
Nieuwe Vakbeweging. Maar die vernieuwingsslag wordt niet gemakkelijk. De grote
vraag blijft voorlopig of de radicalere bondsraden en kaderleden die het binnen
Bondgenoten en Abvakabo voor het zeggen hebben, bereid zijn hun macht op te
geven.

Ingewijden zijn pessimistisch. Maandag moet bekend worden wie de vernieuwing
gaan aanvoeren, samen met het PvdA-Kamerlid Jetta Klijnsma, die officieel ook
nog steeds 'ja' moet zeggen. Sommige betrokkenen vragen zich zelfs af of het
maandag wel gaat lukken het eens te worden over de lijst met namen. Zo klinkt
vernieuwing ver weg.

In al die verdeeldheid is iedereen het over één ding wel eens: de sleutel van
een nieuwe, sterke vakbeweging ligt op de werkvloer. De Vakbond van Schoonmakers
wordt vaak genoemd als een van de pareltjes van wat een nieuwe vakbond zou
kunnen zijn.

Niet beroepsbestuurders zeggen wat goed is voor de werknemers, maar die
werknemers zelf bepalen wat ze als beroepsgroep willen. Dan gaat het niet alleen
om centen of procenten, maar in het geval van de schoonmakers om iets wezenlijks
als respect. Politieagenten zouden zich met de keuze van het dienstwapen kunnen
bemoeien. Bonden die al 'van onderop' werken, trekken nieuwe, jonge leden aan.
Maar ook hier geldt: dan moeten de zittende vakbonders hun macht opgeven.

Maar als de vakbeweging die slag weet te maken, wordt de vakbeweging weer
sterker. Bij elkaar geteld hebben FNV en CNV 1,5 miljoen leden. Het wordt tijd
dat die machtsfactor weer meetelt. Dat er in de polder straks meer stemmen gaan
klinken hoeft onze overlegcultuur niet in de weg te staan.

Akkoord van Dalfsen

Han Noten en Herman Wijffels maken maandag de namen bekend van degenen die de
vernieuwing van de FNV op zich zullen nemen. Daarmee wordt de volgende stap
gezet na het 'Akkoord van Dalfsen' van begin december. Toen stemden de
voorzitters van alle FNV-bonden ermee in zichzelf op te heffen en op te gaan in
De Nieuwe Vakbeweging. Het is de bedoeling dat ook andere bonden en organisaties
zich daarbij kunnen aansluiten. Het CNV, en ook hun twee dissidente bonden,
wachten eerst af hoe het initiatief zich ontwikkelt.

LOAD-DATE: January 13, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               55 of 62 DOCUMENTS



                                 de Volkskrant

                             9 januari 2012 maandag

Brief van de dag niet in mijn naam

BYLINE: Ingrid Smeets,

SECTION: Opinie en Debat; Blz. 23

LENGTH: 190 woorden


Selma Leydesdorff heeft mijns inziens gelijk wanneer zij suggereert dat Wilders'
motieven om excuses van de regering te eisen voor de Jodenvervolging, te
wantrouwen zijn (O&D, 6 januari). Maar zij neemt zoals velen wel gretig zijn '
Henk en Ingrid'-terminologie over om 'het gewone Nederlandse volk' aan te
duiden.

Daarbij maakt zij het wel heel bont door te spreken over: 'de enorme bijdrage
van het Nederlandse volk (vele Henken en veel dames met de naam Ingrid) aan de
Jodendeportaties.'

Als (naoorlogse) Ingrid heb ik schoon genoeg van dit soort door Wilders
geïnspireerd misbruik van mijn naam. En ik vermoed dat mijn grootvader Henk
Polak, die wegens zijn rol in het verzet in concentratiekamp Sachsenhausen
belandde, zich zou omkeren in zijn graf als hij dit las.

Zullen we voor eens en altijd afspreken te stoppen met de 'Henk en Ingrid'
-vergelijkingen? En minder relevant, maar toch: een historicus zou moeten weten
dat de naam Ingrid pas vanaf de jaren zestig in Nederland in zwang is geraakt.
Leydesdorff bezondigt zich dus niet alleen aan kwetsende Wildersformuleringen,
maar ook nog eens aan een anachronisme.

Ingrid Smeets, Nijmegen

LOAD-DATE: January 8, 2012

LANGUAGE: DUTCH; NEDERLANDS

GRAPHIC: Het begin van de Jodenvervolging in Amsterdam; deze razzia leidde tot
de Februaristaking van 1941. Foto collectie NIOD / ANP

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               56 of 62 DOCUMENTS



                                 de Volkskrant

                            5 januari 2012 donderdag

Het is nu eenmaal zo Column Marcel van Dam

BYLINE: Marcel van Dam is socioloog.

SECTION: Opinie en Debat; Blz. 31

LENGTH: 736 woorden


In zijn oudejaarscolumn belichtte Martin Sommer het verschijnsel dat de pers
sommige fundamentele kwesties als een gegeven beschouwt en er verder geen
kritisch onderzoek naar doet. Als voorbeeld noemt hij de vrij kritiekloze manier
waarop de media de introductie van de euro hebben begeleid. Weliswaar werd af en
toe een kritische noot geplaatst, bijvoorbeeld in interviews met deskundigen,
maar tot een echt fundamenteel onderzoek en een hardnekkig en aanhoudend
bevragen van de autoriteiten is het toen niet gekomen. Concluderend zegt Sommer:
'Als je dan vraagt hoe zit dat met die journalistieke eenzang, komt al gauw de
verklaring van de consensusmaatschappij. We vinden nu eenmaal in Nederland
allemaal hetzelfde. Dan wil je nog wel eens een vuiltje over het hoofd zien.
Daar zit iets aan van een zucht, het is nu eenmaal zo. Niks aan te doen.' Zeer
wijze woorden.

Martin Sommer zou er goed aan doen ook zijn eigen columns op die journalistieke
eenzang door te lichten. Zo schreef hij bijvoorbeeld op 12 november vorig jaar
een column over het probleem dat de zorgkosten sneller stijgen dan de economie
en dat alle verzet tegen bezuinigingen op de zorg apekool is. Want bijna is het
zover, 'dan, ooit, ineens, zwaait de hele boel om. Er ontstaat een nieuwe
consensus... Zo zal het ook gaan met de zorg'. Inderdaad, met de zorg is het al
zover. Alle media, zonder uitzondering, betogen dat ingrijpende bezuinigingen in
de zorg noodzakelijk zijn. Alle argumenten om de bezuinigingen te
rechtvaardigen, ook al zijn ze ondeugdelijk, worden voor zoete koek geslikt. Zo
ook door Martin Sommer. Zoals de voortdurende suggestie dat mensen armer worden
als de zorgkosten sneller stijgen dan de economische groei. Zoals Martin Sommer
schreef (12 november 2011): 'Op dit moment groeien de zorgkosten aanzienlijk
harder dan de economie. Henk en Ingrid moeten gewoon betalen en worden nu dus
armer vanwege de zorgkosten.' En: 'Minister Hillen wees er al op: straks is er
geen geld meer voor de landsverdediging vanwege de uit de hand lopende
zorgkosten.'

Gesuggereerd wordt dat de stijging van zorgkosten en de omvang van de
economische groei gelijkwaardige grootheden zijn en dat de inkomsten van de
schatkist gelijk blijven. Beide veronderstellingen zijn onjuist. Als de economie
(gemiddeld) met 2 procent groeit, en de zorgkosten (gemiddeld) met 4 procent, en
het bruto binnenlands product is zes keer zo groot als de totale zorgkosten,
stijgt het nationaal inkomen in euro's veel sterker dan de kosten van de zorg (2
procent van 600 is 12, 4 procent van 100 is 4). Bij gelijkblijvende
belastingtarieven stijgen natuurlijk ook de belastinginkomsten. Dus hoeven
andere overheidsuitgaven niet per se te dalen, zoals Hillen suggereert.

De stijging van de zorgkosten is niet weg te toveren en gelukkig zal die ook
doorgaan, want de opbrengst van de toenemende zorg is (gemiddeld) een gezonder
langer leven. In Amerika zijn de zorgkosten in procenten van het bruto
binnenlands product ongeveer twee keer zo hoog. Dat komt vooral omdat daar meer
marktwerking is: zoveel mogelijk zorg tegen een zo hoog mogelijke prijs
verkopen. Meer marktwerking zal dus ook bij ons tot extra zorgkosten leiden.

Met bezuinigingen in de zorg bedoelt men dat meer zorg door patiënten zelf moet
worden betaald. De politieke strijd zou moeten gaan over de vraag: willen we dat
de onvermijdelijk duurdere zorg voor iedereen in gelijke mate toegankelijk
blijft, of willen we dat mensen met een hoger inkomen meer zorg kunnen kopen dan
mensen met een lager inkomen.

Het Centraal Planbureau gaat er bij de berekening van het overheidstekort van
uit dat de kostenstijging in de zorg niet wordt betaald uit hogere premies maar
uit de schatkist. Tegelijk gaat het CPB ervan uit dat de komende jaren voor
belastingplichtigen de inkomstenbelasting zal worden verlaagd. Dat kost de
schatkist tot 2040 meer dan 30 miljard euro. Als die verlaging achterwege zou
worden gelaten, hoeft de financiering van de zorg geen probleem te zijn. Maar
ja, dan hebben we het weer over een andere journalistieke eenzang: de
veronderstellingen van het CPB staan in Nederland niet ter discussie, ook al
zijn ze politiek van aard. Zoals Martin Sommer zegt: 'Dan wil je nog wel eens
een vuiltje over het hoofd zien. Daar zit iets aan van een zucht, het is nu
eenmaal zo. Niks aan te doen.'

www.vk.nl/MARCELVANDAM

Alle argumenten voor bezuinigingen in de zorg worden voor zoete koek geslikt

LOAD-DATE: January 4, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               57 of 62 DOCUMENTS



                                 de Volkskrant

                            5 januari 2012 donderdag

'Amerikanen moeten beseffen dat God nog steeds de baas is'

BYLINE: Van onze correspondent Arie Elshout

SECTION: Ten Eerste; Blz. 4

LENGTH: 874 woorden


De Republikeinse voorverkiezingen begonnen in Iowa en maakten een eerste
slachtoffer: Michele Bachmann staakt de strijd. Maar de Republikeinse kiezers
snakken naar een conservatief alternatief voor Romney. Zeker in Pella, met
oerconservatieve nazaten van Nederlanders.

Van onze correspondent

Arie Elshout

Pella, IOWA Irene Blom is 83 en vast van plan Barack Obama uit het Witte Huis te
verdrijven. Het is zonnig maar snijdend koud in het door oneindig winters
akkerland omgeven parkeerterrein van de Pella Christian High, de plaatselijke
christelijke middelbare school. Blom zit achter het stuur van haar witte suv,
terwijl ze de motor laat draaien om warm te blijven. Ze wacht tot ze in de
gymzaal kan, waar zij die avond een opmerkelijke hoofdrol zal vervullen in de
strijd om het herstel van Gods gezag over Amerika.

Irene (spreek uit Airien) is de voorzitter van de caucus, de buurtvergadering
waarop de Republikeinen uit het stadje Pella zullen stemmen op de kandidaat die
het volgens hen het in de presidentsverkiezingen van november moet opnemen tegen
Obama. Met haar licht gebogen rug en kromgetrokken handen draagt zij de sporen
der jaren. Maar dat belet haar niet om als een multitaskende jongere tegelijk
haar voortdurend overgaande mobiel te beantwoorden en uit te leggen waaraan het
schort in Amerika én in Nederland, waar haar ouders vandaan kwamen.

Blom is, net als de meerderheid van de bevolking in Pella, kind van Nederlandse
immigranten. Veel in dit boerenstadje in Iowa herinnert aan Nederland, zoals de
krentenbollen en banketstaven in de Jaarsma Bakery. Ook zijn er een molen en een
grachtje. Politiek echter zijn de meeste bewoners van Pella veel godsdienstiger
en conservatiever dan de gemiddelde Nederlander. Misschien zijn zij wel de
conservatiefste 'Nederlanders' die er bestaan. Vergeleken met hen zijn Henk en
Ingrid linkse renegaten.

Blom was één keer in Nederland om te zien waar haar ouders vandaan kwamen. 'Ik
was niet onder de indruk', zegt ze, terwijl ze met alles aan haar broze lijf
laat merken dat dit nog heel zacht uitgedrukt is. Haar vader ging nog één keer
terug en daarna nooit meer. De Wallen, de drugs. Het deed haar pijn dat het
liberale, seculiere land van herkomst ver was afgedwaald van het christelijk
erfgoed. 'Pella is Hollandser dan Holland.'

Ze noemt zichzelf een evangelisch christen en is lid van de Verenigde Hervormde
Kerk van Amerika, die een afscheiding van een afscheiding van een afscheiding
is. Een kerk die leeft scheurt, wil een goed gereformeerd gebruik. 'Pella heeft
maar 27 kerken', grapt Blom, die soms over een onbekookt gevoel voor zelfspot
beschikt.

Maar niet als het om serieuze zaken gaat, zoals abortus en het homohuwelijk. Ze
is ertegen dat homo's mogen trouwen. Waarom? 'Omdat in de Bijbel geschreven
staat dat het niet mag.' Blom: 'De Amerikanen moeten beseffen dat God nog steeds
de baas is, met het gezin als de ruggegraat van de natie. Het is net als met het
fundament van een huis. Haal je daar enkele stenen uit, zoals met abortus en het
homohuwelijk, dan stort de boel in.' Ze heeft zelf een zoon die gescheiden is en
dat doet haar pijn.

In Nederland zouden Blom en ander Nederlandse Pella-Republikeinen door hun
diep-religieuze conservatisme als excentriek worden beschouwd. In Amerika vormen
zij echter een machtsfactor binnen de Republikeinse partij. Zij kunnen
kandidaten maken of breken.

's Avonds loopt de gymzaal vol met 1.100 Republikeinse kiezers. Het zijn stuk
voor stuk doorsnee-Amerikanen in trui en spijkerbroek. Blom, met haar
geblondeerde kapsel, heeft het gele T-shirt van de organisatie over haar bloes
getrokken. De kleine vrouw heeft de boel strak in de hand. Op de tribune grapt
een buurman (van Duitse komaf) dat je al die Nederlanders maar op één manier in
verwarring kan brengen: door aan te bieden hun gras op zondag gratis te maaien.

Voor vertegenwoordigers van de kandidaten hun favorieten mogen aanprijzen, gaat
Blom de zaal voor in gebed. De natie is de weg kwijt. 'We willen Amerika terug',
bidt ze.

Dan is het tijd voor de stemming. IJsemmertjes staan klaar voor de
stempapiertjes. Maar voordat het zover is, vraagt Blom aandacht voor het dagboek
van een ongeboren kind. 'Als u nog niet besloten heeft, helpt dit misschien'. Ze
leest voor: '5 oktober ik ben zo klein als een zaadje van een appel. Ik ben een
meisje en krijg blond haar.' Blom eindigt op 28 december: 'Mijn moeder heeft
besloten mijn leven te beëindigen.' Niemand protesteert, er wordt gestemd.

De stemmen worden met de hand geteld in het muzieklokaal. Ineens vraagt teller
David de Jong aan de verslaggever: is dit een geldig biljet? Iemand heeft niet
duidelijk aangegeven of de stem voor Rick Santorum is. Het maakt kennelijk niet
uit of de aangesprokene van een buitenlandse krant is. Het illustreert hoe
onbeholpen maar ook indrukwekkend de caucus is als vorm van directe democratie.

De verslaggever laat de kans lopen zich te mengen in de telling, wat op het
uiteindelijke verschil van acht stemmen met Mitt Romney een vrij cruciale
beslissing is geweest. Santorum, de sociaal conservatief en vader van zeven
kinderen, wint ruim in Pella. En Irene Blom zag dat het goed was.

Pella is Hollandser dan Holland; heeft maar 27 kerken Irene Blom (83) Kind van
Nederlandse immigranten

LOAD-DATE: January 4, 2012

LANGUAGE: DUTCH; NEDERLANDS

GRAPHIC: Michele Bachmann kondigt aan dat ze haar campagne staakt (boven). Rick
Santorum (links) kwam uit het niets op en behaalde slechts acht stemmen minder
dan de winnaar in Iowa, Mitt Romney (rechts), de koploper bij de
voorverkiezingen van de Republikeinen. Foto's AFP, AP, Getty Images

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               58 of 62 DOCUMENTS



                                 de Volkskrant

                            4 januari 2012 woensdag

'Kleine prins' gaat voor echte ambt;
Profiel Youssou N'Dour, Senegalees zanger en presidentskandidaat

BYLINE: Door Robert van Gijssel

SECTION: Ten Eerste; Blz. 3

LENGTH: 1041 woorden


Hij werd beroemd als zanger, ontpopte zich als filantroop en nu wil hij
president worden. Door Robert van Gijssel

Zijn succes, zo verklaart de Senegalese zanger Youssou N'Dour te pas en te
onpas, heeft 'You' te danken aan de gewone Senegalees. In Dakar werd N'Dour aan
het begin van zijn zangcarrière op het schild gehesen. Hem werd begin jaren
tachtig bijna gesmeekt zijn liederen op cassette uit te brengen, waarna
wereldsucces kon volgen. Het volk, zegt N'Dour, heeft hem gemaakt tot de
superster die hij nu is: de 'super étoile de Dakar' die kon schijnen in heel
Afrika, in Europa en Amerika.

Die betoonde dankbaarheid aan de gewone man kon weleens doorslaggevend blijken
bij de Senegalese presidentsverkiezingen van volgende maand, waarvoor N'Dour
zich maandag als kandidaat heeft gemeld. De zanger is ongekend populair in het
West-Afrikaanse land, waarvan bovendien een steeds groter deel genoeg lijkt te
hebben van de zittende president Abdoulaye Wade (85). Het is niet verwonderlijk
dat de kansen van N'Dour in Senegal redelijk worden ingeschat.

Youssou N'Dour werd op 1 oktober 1959 geboren in Dakar. Als 14-jarig jongetje
trad hij aan de hand van zijn vader en moeder op met islamitische liedjes, bij
besnijdenisrituelen en tijdens de ramadan. Later vormde hij de band Étoile de
Dakar, waarmee hij Senegalese mbalaxmuziek zou maken: opzwepende dansmuziek,
geworteld in Afrikaanse ritmiek maar met de blik gericht op Latijns-Amerikaanse
muziek en westerse pop en rock.

Tekenend voor de carrière van N'Dour: zijn eerste concert buiten Afrika werd
begin jaren tachtig georganiseerd door de associatie van Senegalese
Taxichauffeurs, in Parijs, op een conferentie van chauffeurs die buiten Senegal
hun werk deden. In Parijs ook werd N'Dours cassette Immigré opgenomen, een album
dat later op plaat zou verschijnen en zijn grote doorbraak zou worden in het
Westen.

Want N'Dours jubelende Afrikaanse tenor werd ontdekt door de Engelse zanger
Peter Gabriel. N'Dour zong mee op diens platen en werd uitgenodigd voor
optredens in Europa en de VS. In 1992 had N'Dour een miljoenenhit met het nummer
Seven Seconds, dat hij zong met Neneh Cherry. Hij won alle denkbare
muziekprijzen, van Grammy's tot MTV-Awards, werd 'de grootste Afrikaanse artiest
van de vorige eeuw' genoemd en speelde met Sting, Paul Simon en Bruce
Springsteen.

Terwijl zijn ster in het Westen bleef rijzen, ontpopte N'Dour zich in Senegal
tot filantroop. Hij bouwde de muziekstudio Xippi, waar hij jonge Senegalese
hiphopartiesten een kans bood een plaat op te nemen. Hij richtte de Youssou
N'Dour Foundation op, die kinderziekenhuizen financiert. Hij begon het project
Joko, dat in heel Afrika internetcafés voor jongeren opende. Hij werd
ambassadeur voor Unicef, probeerde midden jaren tachtig Nelson Mandela vrij te
zingen, deed aan liefdadigheid voor Amnesty International.

Maar N'Dour bleef zich vooral ook richten op de Dakarees van de straat. In zijn
thuisstad gaat N'Dour steevast op pad met een pak bankbiljetten in de mouw van
zijn bloes. 'You' deelt uit, wordt achtervolgd en aangeklampt door arme
Dakarezen en groepen kinderen. In een interview met de Volkskrant zei N'Dour
hierover: 'Ik vind het belangrijk dicht bij de mensen te zijn die hoop putten
uit mijn muziek.'

Zo verdiende N'Dour een van zijn vele bijnamen, 'de Kleine Prins van Dakar', die
nu dan gaat voor het echte hoogste ambt van het land. De laatste jaren heeft
N'Dour zich in zijn eigen krant L'Observateur en op zijn radiostation RFM een
fel tegenstander getoond van president Wade. Die was in 2000 met zijn Senegalese
Democratische Partij weliswaar op democratische wijze aan de macht gekomen, maar
heeft zich volgens N'Dour in zijn tweede ambtstermijn, die inging in 2007, van
zijn slechtste kant laten zien. N'Dour hekelt de machtsconcentratie rond Wade,
zijn pogingen de kies- en grondwet aan te passen om zo een derde termijn af te
kunnen dwingen, zijn exorbitante uitgaven voor een standbeeld van hemzelf en een
luxe presidentieel vliegtuig, de vermeende corruptie in Wades partij en in het
landsbestuur.

De zanger staat niet alleen in zijn kritiek. In juni vorig jaar gingen duizenden
vooral jonge Senegalezen de straat op om te demonstreren tegen het wanbeleid en
de grote armoede in het land. Ongeveer eenderde van de Senegalese bevolking
leeft volgens de Verenigde Naties onder de armoedegrens. De demonstraties
ontaardden in gewelddadige rellen met de oproerpolitie.

Bij de bekendmaking van zijn kandidaatschap op N'Dours radiostation RFM
verklaarde N'Dour bestuurlijke vernieuwing te willen doorvoeren in Senegal en de
corruptie en de armoede te willen bestrijden. Na N'Dours kandidaatsstelling werd
vanuit regeringskringen fijntjes gewezen op zijn gebrek aan opleiding, dat het
hem onmogelijk zou moeten maken door te dringen tot een ambtelijke functie, laat
staan de hoogste. N'Dours reactie: 'Ik heb gestudeerd aan de wereldschool. Van
reizen leer je net zo veel als van boeken.'

Muzikanten in de politiek

n Wyclef Jean, in het begin van de jaren negentig lid van het hiphoptrio Fugees,
wil in 2010 president van Haïti worden. De kiescommissie houdt dat tegen. In
2011 wordt een andere zanger, Michel Martelly, president van Haïti.

n Ruben Blade, Panamees salsazanger, doet in 1994 een mislukte gooi naar het
presidentschap. In 2004 wordt hij minister voor Toerisme.

n Gilberto Gil, Braziliaans zanger, wordt begin 2003 benoemd tot minister van
Cultuur. Vanaf 2008 richt hij zich weer alleen op de muziek.

n Peter Garret, lid van de Australische band Midnight Oil, komt in 2004 in het
parlement. In 2007 wordt hij minister voor Milieuzaken.

n Mikis Theodorakis (1925), Grieks componist, is eerst vooral actief in het
ondergrondse verzet. In 1970 wordt hij verbannen. Na de val van het
kolonelsregime brengt Theodorakis het tot parlementslid en minister (1990 tot
1992).

n Sonny Bono (1935-1998), van het duo Sonny & Cher, is van 1988 tot 1992 eerst
burgemeester van Palm Springs en daarna lid van het Huis van Afgevaardigden.

n Berdien Stenberg, fluitiste, zit vanaf 1998 voor het CDA in de gemeenteraad
van Almere. In 2010 wordt ze wethouder.

n Nana Mouskouri, Grieks zangeres, heeft tot 1999 vijf jaar in het Europees
Parlement in Brussel gezeten.

N´Dour blijft zich richten op Dakarees van de straat

LOAD-DATE: January 3, 2012

LANGUAGE: DUTCH; NEDERLANDS

GRAPHIC: Youssou N'Dour in 2004 op het stand van Dakar, vlak bij zijn studio en
woning. De zanger gaat in de stad steevast op pad met een pak bankbiljetten, die
hij uitdeelt aan de armen. 'Ik vind het belangrijk dicht bij de mensen te zijn
die hoop putten uit mijn muziek.' Foto Guus Dubbelman / de Volkskrant

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               59 of 62 DOCUMENTS



                                 de Volkskrant

                            4 januari 2012 woensdag

Verkeerden knapten het vuile werk op

SECTION: Opinie en Debat; Blz. 28

LENGTH: 746 woorden


BURGERINZET OUD & NIEUW De inzet van 'rolmodellen' tijdens de jaarwisseling was
succesvol, maar werpt ook de vraag op wat de welzijnsinstanties hebben gedaan en
vooral nagelaten.

De enorme nieuwjaarsinzet van Haagse moskeevrijwilligers tekent een verbetering:
niet langer leggen gewone Nederlanders zich stilzwijgend neer bij het
nieuwjaarsgeweld van groepen kwaadwillende en hufterige jongens, maar stellen
zij de norm. Niet langer mijdt en vreest de politie de massa, maar mobiliseert
ze die. Dat verdient navolging in heel Nederland.

Toch heb ik heb ik gemengde gevoelens van vreugde en zorg na een etmaal
patrouilleren met de politie tijdens de jaarwisseling in de Haagse Schilderswijk
en Transvaalbuurt. Vreugde over het feit dat de politie door de burgers wordt
gesteund. Want doorgaans vreest ze niet zozeer die veertig etters, maar het
dreigend protest van zwijgende buurtgenoten die bij een politie-optreden loyaal
blijken aan hun gewelddadige buurjongens. Zorgelijk is het falen van de
gesubsidieerde welzijnsorganisaties. Zíj hadden de bewoners moeten mobiliseren.
De politie had de etters vervolgens moeten opsporen en vastzetten.

Minister Ivo Opstelten (Veiligheid en Justitie) kan wel klagen dat tijdens de
jaarwisseling minstens zoveel agenten en hulpverleners zijn belaagd als vorig
jaar, maar hij heeft hen intussen wel in de kou laten staan. Hij schreef de
burgemeesters wel ter voorbereiding op nieuwjaarsnacht, maar hij had natuurlijk
voor hen de uitvoeringspraktijk moeten veranderen, in plaats van wat
voorschriften te leveren.

Dat zien ook de Haagse burgemeester Jozias van Aartsen en Hans Rasenberg, de
superwijkagent met wie ik op pad was. Ik zag Van Aartsen deze vroege
nieuwjaarsochtend in de keuken van moskee El Nour, waar hij zich onderhield met
de vrijwilligers die de hele nacht de mannen op de straat voorzagen van koffie
en broodjes. Hij maakte ook kenbaar zich in hoge mate afhankelijk te weten van
de vrijwilligers. 'Hadden wij in Ypenburg ook buurtvrijwilligers gehad',
vertelde Aartsen hun, 'dan hadden wij daar de ME niet hoeven inzetten.' Ook
wijkagent Rasenberg ziet het probleem: 'Anders dan de ME zijn gewone
politieagenten niet opgeleid voor massale chaotische gebeurtenissen als Oud en
Nieuw. Daarom moeten wij de hulp wel inroepen van de moskeeën.'

Minister Opstelten doet Hans Rasenberg en de andere de politieagenten ernstig
tekort brengt hen zelfs in gevaar zolang hij in probleemwijken als de
Schilderswijk geen Turkse en Marokkaanse agenten inzet die de speciale expertise
hebben om brandstichters, inbrekers en geweldplegers te onderscheiden van
goedwillende burgers.

Daarom heeft superagent Hans tijdens de jaarwisseling de sociale controle
georganiseerd door middel van het zogenoemde rolmodellenproject de inzet van
burgers met enig gezag die overlastplegers aanspreken op hun gedrag. Ik heb
gezien dat dit heel goed gelukt is.

In Den Haag waren op Oud en Nieuw alle moskeeën deze nacht geopend en hebben
zij, samen met sportverenigingen en een Sikhtempel, bij elkaar negenhonderd
vrijwilligers de straat op gestuurd om de openbare ruimte terug te winnen op
groepjes kwaadwillende jongens.

Passeerden wij 's middags op oudjaarsdag met onze politiewagen op het Kaapsplein
nog de resten van een zojuist uitgebrand busje, rond middernacht zagen wij hier
buurtkinderen op de schommel, omringd door meespelende volwassenen.

Zonder de vrijwilligers had de politie het niet gered, en dat is niet goed. Het
werkt namelijk alleen als de politie haar eigen zaken op orde heeft: optreden,
handhaven, de pakkans verhogen en met gezag in de wijk optreden. Wat de overheid
had moeten doen voor de politie, is het gesubsidieerde welzijnswerk aan het werk
zetten, ook al valt Oud en Nieuw niet binnen de kantooruren.

Voor de politie in Den Haag heeft dat een aanzienlijke taakverzwaring tot gevolg
gehad. Agent Hans is met twee andere politieagenten maandenlang bezig geweest om
de bewoners te mobiliseren. Al die tijd konden zij geen boeven vangen.

Dus andere gemeenten van Nederland: doe dit de politie niet aan. Laat de
welzijnsinstituten hier niet mee wegkomen en stel eisen aan hun inzet. Het
gemeentebestuur van Den Haag doet er goed aan te onderzoeken waarom de
gesubsidieerde welzijnsmedewerkers de grote afwezigen waren bij de voorbereiding
en deze nacht prinsheerlijk thuis zaten.

Zie voor de volledige tekst

VK.NL/OPINIE

AHMED

MARCOUCH zit voor de PvdA in de Tweede Kamer.

Zonder de vrijwilligers had de politie het niet gered, en dat is niet goed

LOAD-DATE: January 3, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               60 of 62 DOCUMENTS



                                 de Volkskrant

                             3 januari 2012 dinsdag

Betere BN'er Leven;
Goede voornemens (3) Wat doet bekend Nederland?

BYLINE: Door Janet Daniels en Renée Kusters Illustraties Hilde Harshagen

SECTION: V Opening; Blz. 8

LENGTH: 1115 woorden


Afvallen, meer bewegen, minder stress; de voornemens van bekend Nederland lijken
enorm op die van de gewone man. En BN'ers, lukt het een beetje? Door Janet
Daniels en Renée Kusters Illustraties Hilde Harshagen

g Tofik Dibi, Kamerlid GroenLinks

g JettA Klijnsma, Kamerlid PvdA

g Pieter Broertjes, burgemeester

g DJ Isis

g Carry Slee, schrijfster

g Barry Atsma, acteur

g Addy van den Krommenacker, couturier

g EDO BRUNNER, PRESENTATOR

g Marijke Helwegen, muze

g Victor Reinier, acteur

g Marike Jager, zangeres

Voornemen:

'In 2011 ben ik al begonnen, maar ik wil meer politiek initiatief. Ook wil ik
gezonder leven: nu eet en slaap ik te weinig. Vroeger sportte ik nog, maar dat
is nu minder.'

Tot nu toe:

'Het nieuwe jaar is net begonnen dus het is nog vroeg om initiatieven te nemen.
Ik heb goede ideeën, dus het begin is er. Ook wilde ik dit jaar gezonder leven
en laat ik zeggen dat ik goed heb geslapen. Ik ben nu in Marrakech in Marokko,
dus eigenlijk wordt er vooral goed voor mij gezorgd. Het sporten is er bij
ingeschoten. Ik heb wel gedanst met Nieuwjaar. Misschien telt dat ook.'

Voornemen:

'Ik wil minder dan vijftig keer per dag in een spiegel kijken en minder
aanplakwimpers kopen. Ten slotte wil ik nog meer kwaliteitskranten lezen.'

Tot nu toe:

'Op maandag besefte ik dat ik al zeker 49 keer in de spiegel had gekeken. Toen
heb ik een muts over mijn ogen getrokken zodat ik als het ware geblinddoekt over
straat ging. Ik heb pas drie setjes wimpers gekocht. Maar ik heb wel een paar
wimpers gekregen van mijn visagist. Dat scheelt. Ik las al de Volkskrant, Het
Parool, het AD en De Telegraaf. Maar nu heb ik Trouw gekocht, want ik ben nogal
kerkelijk.'

Voornemen:

'Ik ben sinds vorig jaar burgemeester van Hilversum en daardoor heb ik twee
woonplaatsen. Een appartement in Hilversum en een huis in Maarssen, waar ik
vandaan kom. In het nieuwe jaar moet ik meer in Hilversum gaan wonen en ik wil
meer tijd voor mezelf.'

Tot nu toe:

'Ik had maandag eigenlijk een vrije dag genomen, maar ik was toch druk bezig
geweest. Tijdens Oud en Nieuw is een vuurwerkbom in Hilversum ontploft en
daarbij zijn vier mensen gewond geraakt. Ik heb al met de regionale krant en de
regionale televisie gesproken. Ik moet bekennen dat ik nu nog in Maarssen ben.
Ik ben wel geregeld in Hilversum en vanaf volgende week hoop ik op een vaster
patroon.'

Voornemen:

'Ik ga aandachtiger en bewuster leven. Ik heb het erg druk en daardoor gaan
bepaalde dingen langs mij heen. Ik wil me ook minder laten beïnvloeden door de
negatieve opstelling van de politiek. Ik schaam me voor de besluiten die onze
regering neemt.'

Tot nog toe:

'Ik merkte vandaag dat het wel voorjaar lijkt. Op 31 december keek ik naar Youp
van 't Hek. Hij was boos over het uitzetten van kinderen Toen merkte ik toch dat
ik weer boos was en ik ben nog steeds verontwaardigd.'

Voornemen:

'Dit jaar wil ik mijn dieet opnieuw gaan volgen. Dat schoot er tijdens de Kerst
bij in. Het komt vaker voor dat ik me laat verleiden door lekkernijen of snelle
happen en dat wil ik voorkomen.'

Tot nu toe:

'Ik heb besloten om niet 1 maar 2 januari als eerste dag van het nieuwe jaar aan
te houden. Op Nieuwjaarsdag is het onmogelijk gezond te eten. Ik heb ontbeten
met drie oliebollen en dat was helemaal heerlijk. De tweede dag van 2012 gaat al
beter, dus dit moet ik volhouden.'

Voornemen:

Ik wil minder stress. Ik stop zoveel dingen in een dag waardoor ik altijd te
laat ben. Dan zijn er natuurlijk ook files of er gaan dingen mis. In 2012 ga ik
beter organiseren en ik hoop natuurlijk dat alle medewerkers ook meewerken.

tot nu toe:

Het gaat allemaal nog heel aardig. Maandag was voorbeelddag. Normaal ben ik in
Milaan, maar ik had in verband met Nieuwjaar besloten in Nederland te blijven.
Het sporten had ik een uurtje uitgesteld. Ik had geen opgejaagd gevoel en dat
was de afspraak: minder stress.

Voornemen:

'Dat gaat me sowieso niet lukken in 2012, want mijn dochters zeggen het elke dag
tegen me, maar ik wil niet meer in mijn neus peuteren. Verder moet ik op zolder
nog een chaos aan papierwerk opruimen. Ik heb alleen deze week nog tijd; daarna
ben ik weer druk met werk.'

Tot nu toe:

'Het is een totale mislukking. Ik heb twee dagen op een boerderij gezeten met
vrienden en kinderen dus ik ben er nog niet mee bezig geweest. Het eerste is nog
redelijk gelukt, aangezien er veel mensen om me heen waren en dan ga ik niet in
mijn neus peuteren. Maar de zolderkamer, daar ga ik donderdagochtend echt aan
beginnen.'

Voornemen:

'Ik wil meer hardlopen in de regen en meer gitaar spelen. Ik heb ooit gehoord
dat een goede singer/songwriter meer dan tienduizend uur moet spelen en ik zit
nog niet op de helft. Ten slotte heb ik al twee jaar briefpapier liggen omdat ik
dat nostalgisch vond: mijn vrienden krijgen in 2012 een brief.'

Tot nu toe:

'Ik heb zaterdag op Schiermonnikoog in de regen de longen uit mijn lijf gerend.
Heerlijk, maar dat was helaas geen 2012. Ik moet bekennen dat ik nog geen gitaar
heb gespeeld, maar dat doe ik vanavond. Wel heb ik briefpapier en een
adresboekje in mijn tas gestopt, dus in de rustige uurtjes ga ik schrijven.'

Voornemen:

'Ik ga elke dag sporten. Ik moet mijn conditie weer opbouwen. Misschien dat ik
ook weer eens naar de sportschool ga. Daar kan ik gratis gebruik van maken, maar
dat heb ik nog niet gedaan.'

Tot nog toe:

'Ik heb zondag de hele dag in bed gelegen, ter voorbereiding op het sporten. Ik
ben nu op weg naar 2,5 week totale ontspanning op Curaçao en daar ga ik
natuurlijk de sportschool bezoeken. Mijn dochter is ook mee en zij heeft al
advies gegeven hoe ik het moet aanpakken.'

Voornemen:

'Ik ben er ruim tien jaar mee bezig, maar ik wil nog kritischer kijken naar
producten en diensten die ik afneem als consument. Er zijn meer dingen die ik
kan doen om de wereld de goede kant op te helpen.'

Tot nu toe:

'Tijdens de jaarwisseling mocht ik in Amsterdam draaien bij Felix Meritis. Ik
heb het stukje netjes gelopen. Daarna heb ik nog in Eindhoven gedraaid en daar
ben ik naartoe gereden in mijn Green Wheels. Eenmaal thuis hebben wij netjes de
restjes van het familiediner gegeten en het gedeelte dat wij hadden gekocht was
biologisch. Voor de rest heb ik nog niet veel ondernomen, maar het jaar is nog
maar net begonnen.'

Voornemen:

'Ik hoop dat ik het volhoud opgewekt te blijven. Dat is af en toe toch moeilijk
als je in de oppositie van deze regering zit. Ook hoop ik dat ik wat meer kan
bewegen en meer buiten kan zijn. Met mijn 'prachtlijf' vind ik dat wel fijn.'

Tot nu toe:

'Ik heb zondag op mijn tandem gezeten en gisteren heb ik gezwommen. Ik ben nog
steeds vrolijk. Maar ik weet dat ik het met het huidige kabinet moeilijk
volhoud. Maar ik blijf knokken en ik ben niet van plan om elke keer met hangende
schouders naar huis te gaan.'

LOAD-DATE: January 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               61 of 62 DOCUMENTS



                                 de Volkskrant

                             2 januari 2012 maandag

BYLINE: Thomas von der Dunk  Bert Brussen

SECTION: Opinie en Debat; Blz. 21

LENGTH: 716 woorden


De kwestie-Esteban laat volgens Thomas von der Dunk zien dat regels niet altijd
regels zijn. Bert Brussen ziet er iets anders in: erkenning van het recht op
zelfverdediging.

Veel anderen zullen vast spontaan vanuit de onderbuik verontwaardigd hebben
gereageerd, maar het disciplinaire vervolg op de onverhoedse aanval op AZ-keeper
Esteban kwam voor mij als geroepen. Dit maakt het mogelijk om ook voor de
simpelste zielen aanschouwelijk te maken waartoe hun eerdere onderbuikgeroep om
minimumstraffen en 'regels zijn regels' leidt, aan de hand van een voorbeeld dat
zelfs Henk-van-Ingrid begrijpt: voetbal.

Wat er gebeurde nadat Esteban een paar karatetrappen aan zijn belager had
uitgedeeld, was de logische consequentie van de door populistisch rechts zo
gretig omarmde mantra van Rita Verdonk: regels zijn regels. De regel is dat
spelers die geweld gebruiken worden bestraft. En de vastgelegde minimumstraf is
dan de rode kaart.

De scheidsrechter kon niet anders: als hij niet had gestraft, dan had hij zich
niet aan de regels gehouden, en was hij door de KNVB als toezichthouder die hier
zo'n beetje de rol van de politiek in het echte strafrecht vervult op het matje
geroepen. De regels zijn zelfs expres aangescherpt om willekeur en
mis(ver)standen te vermijden. Lik op stuk!

Esteban had immers, nadat hij zijn belager gevloerd had, ook weg kunnen lopen.
Die extra trappen waren uit oogpunt van zelfverdediging niet meer nodig of was
dat wat Rutte bedoelt met het geëigende onthaal van inbrekers? Esteban ging te
ver, en tegelijk is het begrijpelijk dat hij dat in een reflex deed: de belager
had ook een mes bij zich kunnen hebben.

In het strafrecht heet dat noodweerexces: een goede reden om van vervolging af
te zien. De KNVB besloot derhalve, zogezegd in hoger beroep, het op basis van de
regels vastgestelde oordeel van de scheidsrechter te vernietigen.

Was de situatie net iets anders geweest (geen grote kerel, maar een kleine
vrouw), dan was het tegengeweld van Esteban minder verdedigbaar, want geen
noodweerexces. Dan zou juist het intrekken van de rode kaart onredelijk zijn
geweest. Kijk: daar moet een rechter nu ruimte voor hebben, om zo'n afweging te
maken. Hopelijk snapt Henk het nu eindelijk ook.

Thomas von der Dunk

Als bij de affaire hooligan versus AZ-doelman de scheidsrechter rechter is, dan
is de KNVB het gerechtshof. De scheidsrechter trekt een rode kaart, maar bij
nader inzien beslist de KNVB dat de keeper niet had moeten worden gestraft. Er
is kortom de mogelijkheid in beroep te gaan tegen een opgelegde straf waardoor
de straf alsnog ongedaan kan worden gemaakt. Dat is in een notendop wat de
voetbalkijkende Henk en Ingrid over ons rechtssysteem leren door deze affaire.

Maar over minimumstraffen leren ze juist wat anders: die worden altijd
uitgedeeld, ongeacht de situatie. Nu had de scheidsrechter nog wel de ruimte om
geel te geven, maar niet de ruimte om oranje (werkstraf) of groen ('fout, maar
niet ernstig') te geven. De dader wordt hoe dan ook gestraft. Ofwel tot een
voorwaardelijke gevangenisstraf ofwel tot een definitieve gevangenisstraf.
Precies wat Henk en Ingrid willen.

Mits de veroordeling terecht is. Ook Henk en Ingrid hebben geen voetbalwedstrijd
nodig om in te zien dat een hoger beroep, een second opinion, zo gek nog niet
is. In dit geval pakte het hoger beroep gunstig uit: de keeper werd
vrijgesproken van alle daden waarvoor hij in eerste instantie was veroordeeld.
Dat lijkt tegenstrijdig te zijn aan de visie van Henk en Ingrid, zij willen
immers minimumstraffen en meer regels waaraan de rechter zich moet houden, maar
dat is het niet. De keeper is in dit geval namelijk het slachtoffer dat geen
andere mogelijkheid zag dan zichzelf te verdedigen tegen een laffe aanval van
zinloos geweld.

De mogelijkheid have en goed, lijf en leden te verdedigen zonder daarvoor
onvoorwaardelijk naar de gevangenis te moeten is waar het om gaat. Ook bij Rutte
en Opstelten. Nut en noodzaak hiervan worden dankzij deze voetbalanalogie voor
iedereen duidelijk.

Het is jammer dat in werkelijkheid de rechters het liefst gele en rode kaarten
uitdelen aan de slachtoffers die zichzelf verdedigden maar groene of oranje
kaarten aan de daders. Als rechters net zo weinig kaarten hadden als
voetbalscheidsrechters zou het er rechtvaardiger aan toe gaan.

Bert Brussen

LOAD-DATE: January 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved

                               62 of 62 DOCUMENTS



                                 de Volkskrant

                             2 januari 2012 maandag

BYLINE: Joop van Oene, Jeanette den Herder, Patrick Jacobs, Leon Bakermans,

SECTION: Opinie en Debat; Blz. 23

LENGTH: 594 woorden


Discriminatie

In het begin van de tachtiger jaren raakte het begrip 'positieve discriminatie'
in zwang. De tegenspraak in deze woorden werd als een uitdaging gezien, niet als
een waarschuwing.

Ik verdedigde toen mijn proefschrift aan de Rijksuniversiteit Groningen met de
stelling 'positieve discriminatie is ook discriminatie en derhalve negatief'. De
universiteit was dus gewaarschuwd. Maar nu laat zij zich met de aanstelling van
twaalf specifiek vrouwelijke hoogleraren toch weer verleiden tot een uitdaging
en vergeet zij het eigen 'geweten' te laten spreken.

Een gewaarschuwd mens telt voor twee, zegt het spreekwoord. Dat geldt voor
mannen èn vrouwen. En een gewaarschuwde universiteit? Die moet gewoon op haar
tellen blijven passen.

Joop van Oene, Waalwijk

Wanhopige patiënten

Afgelopen week werd ik meerdere keren geconfronteerd met wanhopige patiënten die
onder behandeling van de TIZ (transmurale intensieve zorg) staan.

De TIZ begeleidt 'cliënten' met levenslange kwetsbaarheid in verband met hun
psychoses. Deze mensen zijn langdurig aangewezen op begeleiding door de GGZ en
op hun dure antipsychotica. Het komend jaar zijn ze 200 euro eigen bijdrage door
deze begeleiding kwijt naast hun 220 euro eigen risico (door de antipsychotica).
De enige keuze die ze hebben is stoppen met deze vorm van begeleiding en
medicatie.

Het trieste is dat ze allen aangewezen zijn op een uitkering en geen legale
mogelijkheid hebben om hun inkomsten te verhogen. Ze vragen mij als huisarts hoe
dit verder moet. De enige mogelijkheid die ik zie, is het schrijven van mijn
eerste ingezonden brief.

Jeanette den Herder, huisarts, Castricum

Studiefinanciering

Daar gaat de studiefinanciering. Wil je studeren, dan wordt dat lenen voor de
volle mep. Hiep hiep hoera, wellicht bereikt die student straks een inkomen van
tweemaal modaal, veel verder komt het gros echt niet.

Grote kans dat hij dan tot een tot op het bot uitgeknepen inkomensgroep behoort.
Weet u nog, die sterke schouders? Wat zal de schrik groot zijn als hij dan op
zijn salarisstrook zwart op wit ziet dat het netto verschil tussen een en
tweemaal modaal zo ongeveer het bedrag is dat hij aan de studielening moet
terugbetalen.

Lang leve het onderwijs en onze ijzersterke positie in de wereld. Zo komen we er
wel.

Patrick Jacobs, Doorn

Lachende derde

De degens zijn geslepen. We kunnen het politieke jaar 2012 met genoegen
tegemoetzien. Job Cohen gaat het komende jaar nadrukkelijk de strijd aan met de
PVV .

Volgens Cohen liggen de belangen van Henk en Ingrid meer bij de PvdA dan bij de
PVV. De aangekondigde extra bezuinigingen zullen volgens hem dan ook het hardst
voelbaar zijn in de portemonnee van de Vinexwijkbewoners.

Volgens Cohen staat Wilders niet voor de belangen van zijn electoraat. Cohen
durft de stelling aan dat Wilders alleen met zichzelf bezig is. Wilders zou een
'pure machtspoliticus' zijn. Alles voor het pluche, vrij vertaald. Cohen is
voornemens de PVV-kiezers te gaan wakker schudden.

Ik geloof niet in een massale overstap van Henk en Ingrid naar de PvdA. Cohen
gaat voorbij aan twee belangrijke dossiers, namelijk de eurocrisis en het
pensioenakkoord. Twee gevoelige dossiers waarin de PvdA zegt zijn
'verantwoordelijkheid' te hebben genomen, door het kabinet te steunen.

De heren Cohen en Wilders lijken toch een bindende factor te hebben, namelijk de
val van het kabinet. Cohen: 'Hoe eerder het kabinet weg is, hoe beter.' Wilders:
'Dan maar verkiezingen.'

Mocht de wens van de heren dit jaar werkelijkheid gaan worden, dan is er volgens
mij een lachende derde: de SP.

Leon Bakermans, Valkenswaard

LOAD-DATE: January 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: De Volkskrant


                       Copyright 2012 PCM Uitgevers B.V.
                              All Rights Reserved
