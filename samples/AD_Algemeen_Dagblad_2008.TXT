
                               1 of 98 DOCUMENTS



                              AD/Algemeen Dagblad

                            29 december 2008 maandag

Ongekend grote crisis Gazastrook

SECTION: BIBU12; Blz. 12

LENGTH: 774 woorden


STRIJD Ziekenhuizen kunnen de vele gewonden nauwelijks behandelen door een
tekort aan medicijnen

 GAZA-STAD
 In de Gazastrook dreigt een humanitaire crisis die zijn weerga niet kent.
Daarvoor hebben Palestijnse artsen gisteren gewaarschuwd. Er is een groot tekort
aan medicijnen, verdovende middelen en operatietafels.



 Lichamen liggen opgestapeld op straat, mortuaria en ziekenhuizen zijn overvol.
,,Mensen sterven simpelweg, omdat we geen medicijnen hebben,'' verklaart dokter
Mahmoud el-Khazndar van het Shifaziekenhuis in Gaza-stad. ,,Dit ziekenhuis kan
deze enorme toeloop gewoon niet aan.''
 Om te onderstrepen dat het Israël niet gaat om de gewone burgers van Gaza, maar
om de Hamas-organisatie, is gisterochtend na een dringend verzoek van het
internationale Rode Kruis de grenspost Kerem Shalom voor een paar uur geopend om
zestien trucks door te laten met brandstof, medicijnen en voedsel.
 Egypte stuurde twintig ambulances naar de grensovergang bij Rafah om hier
gewonde Palestijnen te behandelen. Tot verbazing van de Egyptenaren hield Hamas
de grens echter dicht en kon niet één gewonde worden behandeld op Egyptisch
grondgebied. Mogelijk wil Hamas geen hulp accepteren, omdat Egypte zich kritisch
uitliet over de militante beweging.
 In de gehele Arabische wereld is fel geprotesteerd tegen de aanval op de
Gazastrook. Duizenden trokken de straat op. Op de Westelijke Jordaanoever viel
een dode toen soldaten het vuur openden op demonstrerende Palestijnen. De Turkse
premier Recep Tayyip Erdogan noemde het Israëlische optreden een 'blijk van
respectloosheid' tegenover Turkije, dat tussen Israël en Syrië probeert te
bemiddelen. Ook sprak Erdogan op een bijeenkomst van zijn AK-partij van een
'misdaad tegen de menselijkheid'.
 De hoogste geestelijk leider van Iran, Ayatollah Khamenei, heeft een religieus
decreet uitgevaardigd waarin alle gelovigen in de moslimwereld worden opgeroepen
de Palestijnen in Gaza te verdedigen. ,,Alle gelovigen zijn verplicht de
weerloze vrouwen en kinderen van Gaza op elke mogelijke wijze te helpen. Wie
daarbij sterft wordt als martelaar beschouwd,'' sprak Khamenei. Iran heeft voor
vandaag een dag van nationale rouw afgekondigd.
 De verbannen Hamas-leider Khaled Mashaal riep de Palestijnen op  weer in
opstand te komen.
 De hoge commissaris voor de mensenrechten van de Verenigde Naties Navi Pillay
noemde de Israëlische militaire reactie 'buitenproportioneel'. In een verklaring
liet Pillay weten ontsteld te zijn over het enorme verlies aan mensenlevens in
Gaza. Zij riep Israël op collectieve bestraffing en burgerslachtoffers te
voorkomen. Pillay maande beide partijen te stoppen met het geweld en
onmiddellijke stappen te zetten om een eind te maken aan het menselijk leed,
door hulpgoederen en onafhankelijke waarnemers tot het Palestijnse gebied toe te
laten.
 Israël is van meer kanten verweten dat het 'buitenproportioneel' heeft
gereageerd. De Palestijnse raketaanvallen zijn immers zeer onnauwkeurig en
veroorzaken weinig schade. Israël vindt dat dat er niet toedoet: waar het om
gaat, zo wordt geredeneerd, is dat de raketten bedoeld zijn om te doden.
 De Palestijnse president Abbas, op bezoek in Caïro, verweet Hamas dat het de
aanvallen heeft uitgelokt door te weigeren het bestand te verlengen. Abbas, een
leider van de gematigde beweging Fatah, is in een machtsstrijd verwikkeld met
Hamas. De militanten namen de macht in Gaza in 2007 over van Fatah. Op de
Westelijke Jordaanoever heeft Fatah het wel voor het zeggen.

 -----------------------------------------------------------------

 Bestand - Israël wil Hamas dwingen tot een akkoord

 Israël en Hamas beschuldigen elkaar over en weer van het schenden van het
bestand dat een half jaar geldig was en op 19 december afliep. Hamas voelt niets
voor vernieuwing van het bestand, omdat Israël weigert de blokkade van Gaza te
versoepelen. Israël voelt niets voor zo'n versoepeling, zolang Hamas doorgaat
met wapensmokkel en raketaanvallen.
 Israël begon zijn acties tegen Hamas, omdat de militante beweging de
raketaanvallen op Israëlische plaatsen sinds vorige week sterk opvoerde. Volgens
ingewijden zouden politieke motieven een rol spelen bij de beslissing om juist
nu een vuist te maken tegen Hamas. Op 10 februari zijn er verkiezingen.
Oppositieleider Netanyahu ligt aan kop in de peilingen, omdat hij zich populair
maakt met zijn gespierde anti-Hamastaal.
 Mogelijk speelt ook een rol dat Israël Hamas tot een nieuw akkoord wil dwingen,
nog voordat in de VS de nieuwe president Obama aantreedt. Van Obama wordt
verwacht dat hij meer sympathie kan opbrengen voor het lot van de Palestijnen
dan de huidige president Bush.

LOAD-DATE: December 29, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               2 of 98 DOCUMENTS



                              AD/Algemeen Dagblad

                            29 december 2008 maandag

Brieven

SECTION: LEZER1; Blz. 21

LENGTH: 698 woorden


Autobranden
 Brits geweld slaat over op de Nederlandse dierenactivisten (AD 23-12). Die
autobranden in Wassenaar, wie zegt dat het dierenactivisten waren? Wellicht
waren het belangenbehartigers van de farmaceutische industrie die
dierenrechtenactivisten in een kwaad daglicht willen stellen om hun gruwelijke
dierproeven te kunnen continueren. De financiële belangen van de industrieën
gaan voor moraal en ethiek. Landen, mensen, dieren, natuur en milieu staan in
dienst van de industrieën, in plaats van andersom.


 Claudia Valk, Zoetermeer.
 Wajongers
 Vinden van werk voor Wajongers moeizaam proces (AD 23-12). Jammer, er wordt een
beeld gecreëerd dat de Wajongers psychisch niet lekker in hun vel steken. Mijn
man is Wajonger, hij zit door zuurstoftekort bij de geboorte in een rolstoel,
heeft gelukkig een goede psychische conditie. Niet leuk om er een hokje bij te
krijgen...
 M. van Druten, Enschede.
 Energienota
 Het is weer einde van het jaar en de berichten over aanstaande prijsstijgingen
zijn aan de orde van de dag. Eerst de verpakkingsbelasting en de zorgpremie, nu
de energiekosten (AD 22-12). En dan vindt de overheid het gek dat het
consumentenvertrouwen daalt. Wouter, word wakker! Het teruglopen van de
bestedingen heeft niets te maken met het consumentenvertrouwen. Het heeft alles
te maken met de voortdurende prijsstijgingen van (primaire levens-) behoeften
waardoor er voor Jan Modaal aan het einde van de maand simpelweg steeds minder
over blijft om iets leuks te doen.
 René Landman,
 Krimpen aan de Lek.
 Energienota (2)
 Met uitzondering gaan alle energieleveranciers exhorbitante verhogingen
doorvoeren per 1 januari aanstaande. Het zou de bedrijven in deze tijd sieren de
verhogingen te matigen. De regering spreekt over verhoging koopkracht. Alles
wordt duurder: energie, ziektekostenverzekering en lokale belastingen. Dus wat
verhoging koopkracht? Alles vloeit in de zakken van de zakkenvullers en
aandeelhouders terwijl de consument en winkels/bedrijven het nakijken hebben.
Terecht dat de president van De Nederlandsche Bank spreekt over een dramatisch
2009.
 A. Dieben, Haarlem
 Brommers
 Brommerexamen uitgesteld (AD 22-12). Instappakket met vijf lessen geeft voor
veel mensen te weinig oefentijd. Meer lessen te duur. Dus laten we het zitten en
sturen ze ongeoefend het verkeer in. Vanaf 16 jaar en overmoedig. Dan weten we
tenminste zeker dat er ongelukken gebeuren. In het tegenwoordige verkeer is
bekwaamheid noodzakelijk, en zoals met alles kost dat geld. Dus wie wil
brommerrijden zal dat ook moeten betalen. Subsidie betekent dat wij met z'n
allen gaan betalen om de wegen nog voller te krijgen met brommers!
 A. van Kampen, Wenum Wiesel.
 Vuurwerk
 Wie vuurwerk afsteekt, moet zelf voor eventuele medische kosten opdraaien (AD
27-12). Bij volwassenen is de aansprakelijkheid soms duidelijk. Bij kinderen
wordt het moeilijker omdat het niet altijd gebeurt onder toezicht van ouderen.
Overigens begeven zorgverzekeraars zich op een hellend vlak als ze allerlei
moeilijk bewijsbare schadegevallen afzonderlijk op een verzekerde willen
verhalen. Bovendien is het door het opvoeren van de kleine lettertjes al
moeilijk genoeg de juiste polis te vinden.
 Dries Weber, Den Haag.
 Vuurwerk (2)
 Laat ik voorop stellen, dat ik absoluut niets tegen vuurwerk heb. Als
afsluiting van de havendagen of van Koninginnedag kan ik er zeer van genieten.
Met oud en nieuw is dat anders. Vlak voor het moment suprème gaan alle
bovenlichten, ramen en deuren dicht om geen schade op te lopen. De stelling dat
wie vuurwerk afsteekt de eventuele schade aan zichzelf of anderen zelf moet
betalen, ondersteun ik van harte. Zeker gezien de excessen die elk jaar
plaatsvinden.
 Hans Slems, Schiedam.
 Hugo Borst
 De column Happy Christmas van Hugo Borst (AD 24-12) heeft mij ontroerd. Helaas
is dit voor heel veel mensen de herkenbare werkelijkheid.
 Gerda Dibbets, De Bilt.
 Burgemeester (3)
 Gerd Leers heeft groot gelijk als hij zegt dat hij zich genept voelt. Als er
een referendum was gehouden was het heel anders gelopen. Hij is niet voor niets
gekozen tot beste burgemeester van Nederland! Maar ja, wij burgers hebben niets
te vertellen.
 C.M. van Gurp, Rotterdam.

LOAD-DATE: December 29, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               3 of 98 DOCUMENTS



                              AD/Algemeen Dagblad

                           27 december 2008 zaterdag

Het wordt niet alleen kommer en kwel in 2009

SECTION: BIBU04; Blz. 4

LENGTH: 322 woorden


Nu we het kerst- feest achter de rug hebben, komen we weer met beide benen op
aarde. Dat
 betekent dat we ons, of we het nu willen of niet, moeten voorbereiden op de
ellende in het nieuwe jaar. Die staat ten gevolge van de kredietcrisis zo goed
als vast. De werkloosheid gaat omhoog, de huizenprijzen gaan omlaag en als we
PvdA-partijvoorzitter Lilianne Ploumen met haar goedkope flirt naar Pim Fortuyn
moeten navolgen, moet ook de tolerantie jegens migranten en andere culturen
afnemen. Zij staat in die dubieuze opvatting lijnrecht tegenover koningin
Beatrix, die een wat bezonkener visie over dit netelige maatschappelijk probleem
etaleert.


 Maar het zal in 2009 niet alleen kommer en kwel zijn. Door een EU-kaderbesluit
mogen vanaf 1 september 2009 geen 100 watt gloeilampen meer verhandeld worden,
hetgeen het milieu ten goede komt. Duitsland, dat een stel Rote Armee
Fraktion-gevangenen heeft vrijgelaten, biedt al de vrijgekomen celruimte aan
Obama aan om Guantánamo Bay-gevangenen te huisvesten. En er komt geen drukjacht
op edelherten op de Veluwe, waarvan er nu 2200 rondlopen. Hiermee wordt
dierextremisten, een vreselijk raar begrip overigens, de wind uit de zeilen
genomen.
 De overeenkomst tussen deze drie ogenschijnlijk geheel los van elkaar staande
ontwikkelingen ligt in het feit dat we vredelievender en verstandiger willen
omgaan met de goede dingen die we hebben. In dit streven past ook de oproep tot
dialoog en de erkenning van waardigheid, vrijheid, rechtvaardigheid, respect en
solidariteit van het Contactorgaan Moslims en Overheid. In deze oproep wordt
benadrukt dat de overgrote meerderheid van moslims
 dezelfde mensenrechten en kernwaarden van het leven nastreeft als christenen en
andere gelovigen. 'Who will speak for islam?' Niet een fundamentalistisch
heerschap of meneer Wilders. Wel de gewone man én vrouw. Deze ontwikkeling valt
slechts toe te juichen. 2009 wordt misschien zo slecht nog niet.

LOAD-DATE: December 26, 2008

LANGUAGE: DUTCH; NEDERLANDS

GRAPHIC: gerard@ad.nl

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               4 of 98 DOCUMENTS



                              AD/Algemeen Dagblad

                           27 december 2008 zaterdag

Financiële orkaan raakt hele wereld

SECTION: ECON01; Blz. 14

LENGTH: 956 woorden


2008 Effect van huizencrisis in VS reikt veel verder dan voorspeld

 PEET VOGELS
 AMSTERDAM
 Bizar, ongekend, in elk geval 'historisch'. Het economische jaar 2008 gaat de
boeken in als een van de turbulentste in de moderne geschiedenis. Waar
woekerpolissen begin van het jaar het nieuws domineerden, is het na de zomer
kredietcrisis, Icesave en Fortis wat de klok slaat.



 Het jaar begon nog zo mooi. In de VS woedde weliswaar een hypothekencrisis,
maar dat was een probleem dat de rest van de wereld niet raakt, was de algemene
gedachte. In Europa en Azië overheerste leedvermaak over de Amerikanen die zich
met hun roekeloze leengedrag in de problemen hadden gebracht.
 In Nederland richtte de aandacht zich op de woekerpolisaffaire, de
beleggingsverzekeringen waarvan de kosten zo hoog waren dat ze nauwelijks
rendement opleverden. Boze polishouders dreigden met claims tegen de
verzekeraars. Onder druk van rechtszaken en negatieve publiciteit begonnen die
te schikken. Drie grote partijen, ING, Fortis en Delta Lloyd, legden elk
honderden miljoenen op tafel om gedupeerde polishouders te compenseren.
 Dat was zo'n beetje het enige goede nieuws dat in 2008 te melden was. In de
loop van het jaar werd steeds duidelijker dat de Amerikaanse hypotheekcrisis ook
andere landen raakt. Amerikaanse banken bundelden op grote schaal hypotheken en
andere leningen en verkochten die door. Op die manier verdwenen de leningen uit
de boeken. Dat gaf ruimte om nieuwe leningen uit te geven. Ook Europese banken
deden hier aan mee. Die producten stonden als betrouwbaar te boek, dus ze vonden
gretig aftrek bij banken, verzekeraars, pensioenfondsen en andere beleggers.
 De betrouwbaarheid viel echter vies tegen. Toen in de VS steeds meer
huiseigenaren hun hypotheekschuld niet meer konden voldoen, stortte het hele
systeem als een kaartenhuis in elkaar. Banken gingen voor honderden miljarden
het schip in. De beurskoersen van de bankaandelen volgden in rap tempo. Dat was
nog niet het ergste. Niemand wist nog welke leningen goed en welke slecht waren.
Het gevolg was dat banken elkaar niet meer vertrouwden en elkaar geen geld meer
uitleenden. Dat leidde er toe dat banken ook geen geld meer hadden om aan
bedrijven en particulieren uit te lenen. De kredietcrisis was geboren.
 Aandelenmarkten stortten in en de economische groei sloeg om in een recessie.
De werkloosheid begon op te lopen en consumenten en producenten waren nog nooit
zo somber als nu.
 In Nederland was Icesave, dochter van de IJslandse Landsbanki, het eerste
slachtoffer. Landsbanki kwam in grote problemen en Icesave ging failliet. De
ruim 100.000 spaarders die samen 1,2 miljard hadden ingelegd moesten maanden op
hun geld wachten.
 Ook andere banken en verzekeraars kwamen in de problemen. Minister Bos kondigde
een noodfonds aan en in no time stonden de banken bij hem op de stoep. Een half
jaar geleden dreigde ING nog uit Nederland weg te gaan uit ergernis over de
discussie over de bonussen van bankiers. Maar nu leverde ING-topman Tilmant
zonder morren zijn bonus in voor tien miljard staatssteun. Ook Aegon, dat
dreigde zijn hoofdkantoor naar de VS te verplaatsen, en SNS Reaal volgden.
 Fortis had de schatkist toen al bijna 50 miljard euro gekost. Daarmee was de
bank, inclusief het overgenomen deel van ABN Amro, staatsbank geworden.

 -----------------------------------------------------------------

 Minister Wouter Bos - 'Ik ben niet bang. We hebben wel vaker een recessie
gehad'

 Wouter Bos, minister van Financiën: ,,Dit was een onvoorstelbaar jaar. Ik denk
dat mijn voorgangers, maar misschien ook wel mijn opvolgers, niet snel zo'n jaar
hebben. In de Verenigde Staten vielen banken als Lehman, Freddie Mac en Fannie
Mae als dominostenen om. Toen dacht ik: nu wordt het onontkoombaar. Nee, ik heb
nooit gedacht: we komen er niet uit. Maar je nationaliseert niet elke dag een
bank en je hoeft niet dagelijks te beslissen hoeveel geld zoiets moet kosten.
Maar twijfel of paniek heb ik nooit gehad. En ik ben ook niet bang voor het
komende jaar. We hebben wel vaker een recessie meegemaakt en daar komen we
altijd weer uit. Vergelijkingen met de jaren '30 hebben geen zin. We staan er nu
relatief goed voor. Toen was er armoede. Nu zijn we hartstikke rijk en kunnen we
wel een stootje hebben. Toen werkten de verschillende regeringen niet samen. Nu
wel. Wat ik voor 2009 hoop? Dat we gezond blijven en dat ik iets vaker bij mijn
kinderen kan zijn. We verwachten komend jaar onze derde. Dus ik hoop dat ik een
beetje vaker thuis kan zijn.''


 -----------------------------------------------------------------

 Analist Kees de Kort - 'Huidige bestrijding van de crisis maakt de zaak alleen
maar erger'

 Kees de Kort, analist bij AFS Capital Management: ,,Het jaar 2008 was een
rampjaar voor de belegger en 2009 wordt een rampjaar voor de gewone Nederlander.
Het jaar begon nog redelijk, maar verslechterde zeer snel. De oorzaak van de
crisis ligt in het falende toezicht op de banken. Er is veel te veel krediet
verstrekt de laatste jaren, maar niemand die de banken daarvoor waarschuwde of
ingreep. De centrale bank moet de tap dicht doen als het te gezellig wordt in
het café, in plaats van mee te drinken. De manier waarop de crisis nu wordt
bestreden maakt de zaak alleen maar erger. De autoriteiten doen net of het een
klassieke recessie is, veroorzaakt door vraaguitval. Daar reageren ze op door de
vraag te stimuleren, door extra geld uit te geven en de rente te verlagen. Maar
het probleem is juist dat er te veel schulden zijn gemaakt, met name in de
Verenigde Staten. Die moeten worden terugbetaald. Dus geen extra geld in de
economie pompen, maar juist schulden aflossen. Anders wordt de rekening alleen
maar doorgeschoven naar de volgende generatie.''

LOAD-DATE: December 26, 2008

LANGUAGE: DUTCH; NEDERLANDS

GRAPHIC: Bos: 'Ik hoop dat ik volgend jaar iets vaker thuis kan zijn.';De Kort:
'2009 wordt een rampjaar voor gewone Nederlanders.';Minister Bos (l) en
DNB-president Wellink vlak voor een persconferentie over Icesave. FOTO ANP/P.
NIJHUIS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               5 of 98 DOCUMENTS



                              AD/Algemeen Dagblad

                            22 december 2008 maandag

REPORTAGE Homoseksuele kerstmarkt in Amsterdam maakt de tongen los - 'Niets is
heilig met kerst, behalve de liefde tussen twee mensen'

SECTION: BIBU10; Blz. 10

LENGTH: 355 woorden


KEMAL RIJKEN
 AMSTERDAM

 Onder een grote, witte parasol zit de blonde Miss Windy Mills als Maria met een
babypop in haar handen. Ze wordt omringd door de drie koningen die rode leren
tuigjes om hun blote bovenlijven hebben. Jozef heeft een gouden band om zijn
middel en is halfnaakt. Het bijzondere tafereel in de achtertuin van homocafé
Bar Arc in Amsterdam is de allereerste homoseksuele kerststal ter wereld.


 Eén van de bezoekers van de Pink Christmas, de roze kerstmarkt die deze week
wordt gehouden in de Reguliersdwarsstraat, geeft haar baby aan Maria. De Heilige
Maagd pakt het kind en drukt het tegen haar borst. Moeder Romana Switzer (27)
maakt zich geen zorgen. ,,Miss Windy Mills is mijn broer,'' zegt ze.
 Yolanda Pieterse (49) uit Heerhugowaard kijkt aandachtig toe, samen met haar
zoon Wesley (21). ,,Waarom moet daar nou weer een travestiet in?,'' vraagt
Yolanda zich af.  Had dan een mooie lesbische dame neergezet.''
 Ze slenteren langs de kraampjes met veel roze slingers en seksartikelen.
Yolanda kijkt afkeurend: ,,Kerst met leren onderbroeken?'' Zoon Wesley is
homoseksueel, maar hij is niet onder de indruk. ,,Voor jonge mensen zoals ik die
gewoon homo willen zijn, schept dit weer een verkeerd beeld. Er is meer dan
blote mannen op schilderijen.''
 De roze kerstmarkt is een initiatief van de stichting Pro Gay. ,,We willen
laten zien dat we op onze eigen manier Kerstmis kunnen vieren,'' zegt voorzitter
Frank van Dalen. ,,Niets is heilig met kerst, behalve de liefde tussen twee
mensen.''
 De kerststal veroorzaakte afgelopen week al veel ophef. De rooms-katholieke
kerk vindt het respectloos en smakeloos om hun heilige icoon te gebruiken voor
'politieke doeleinden'. Zo zei  priester Antoine Bodar: ,,Als deze homo's zich
willen doen voorkomen als gewone burgers, dan zouden zij zich wat normaler
kunnen gedragen.''
 Van Dalen vindt de kerststal heel normaal. ,,Maar als je het in een
homoseksuele setting doet, dan mag dat van de katholieke kerk niet. Onze stal is
een verrijking voor de samenleving, net zoals de traditionele stal een
verrijking is. Het spijt ons als ze zich geprovoceerd voelen.''

LOAD-DATE: December 21, 2008

LANGUAGE: DUTCH; NEDERLANDS

GRAPHIC: De eerste levende homokerststal ter wereld, te zien in de Amsterdamse
'homobuurt' Regulierdwarsstraat, veroorzaakt veel ophef. De roze kerstmarkt Pink
Christmas is georganiseerd door de stichting Pro Gay om te laten zien hoe homo's
kerst kunnen vieren. FOTO ANP/EVERT ELZINGA

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               6 of 98 DOCUMENTS



                              AD/Algemeen Dagblad

                            22 december 2008 maandag

Niet eens geld voor een verkiezingsposter

SECTION: BIBU12; Blz. 12

LENGTH: 906 woorden


BELGIË Crisis in de portemonnee houdt Belgen meer bezig dan de politieke crisis


 'Wat die politiekers ervan maken? Eén grote brol! En aan de gewone man denken
ze niet.''

 Moeder en dochter   'geen foto, geen namen'   staan er mistroostig bij. Het mag
dan sinds woensdag crisis zijn in de regering, in hun portemonnee is het al
máánden crisis. ,,Toch zeker al sinds augustus,'' zucht moeder.


 Koperen prullen, porselein, beeldjes, serviesgoed. Zoals elke zondag hebben ze
hun waar keurig uitgestald, maar de meeste bezoekers van het Vossenplein in
hartje Brussel houden het vandaag bij kijken. Ook in deze microkosmos met
tweedehands spullen en vaak nog vooroorlogse prijzen is het armoe troef.
,,Mensen kopen geen luxe meer, hè,'' zegt de dochter serieus kijkend, terwijl ze
wijst op de vele prullaria.
 Over de gevallen regering doet ze er liever het zwijgen toe. ,,Politiek ís niet
voor gewone mensen.'' Hoe kijkt de doorsnee Belg, als die al bestaat, tegen
anderhalf jaar politiek geklungel en een megacrisis op de koop toe aan? ,,Ik
vind het zielig voor Leterme,'' zegt Rudy Vanhoecke (52), restaurantbevoorrader
uit Gent. ,,Diejen mens had beter verdiend.''
 ,,Hij heeft de kans niet gehad,'' vindt zijn maat, caravanhandelaar Hans
Staelens (40). ,,Alles wat hij wílde opbouwen, is alweer afgebroken.'' Ze zijn
het erover eens dat een andere premier het niet veel beter had gedaan, maar ze
denken niet dat dit het einde van de wereld is. ,,De meeste Vlamingen gaan er
licht over (trekken zich er weinig van aan, red.),'' aldus Staelens en
Vanhoecke, terwijl ze mét hun echtgenotes een fotopose aannemen.
 Miguel en Ana gaan er nóg lichter over. Het koppel is Spaans, woont al 46 jaar
in België, maar stemt nog in Spanje. ,,Niet dat het daar beter is, hoor,'' zegt
Miguel. ,,Maar hier is het wel héél ingewikkeld.''
 Voor opiniepeilers zijn het gouden tijden, het kiesgedrag van de Belg
inschatten maakt nu deel uit van de hogere politiek. Het gestuntel rond de
staatshervorming maakte Leterme in sommige middens alleen maar populairder, hij
gaf tenminste niet toe, maar de gang van zaken rond de verkoop van
Fortis-onderdelen aan de Franse bank BNP Paribas breekt hem meer op.
 Anderhalf jaar geleden stootte de West-Vlaming met een snoeiharde campagne Guy
Verhofstadt van zijn troon. Hij beloofde zijn Vlaamse kiezers goed bestuur en
betichtte zijn voorganger van een snelweg van gebroken beloften.
 Anderhalf jaar later liggen ook de zíjne aan flarden. Er is zelfs geen zicht op
een staatshervorming, het laatste taalgemengde kiesdistrict
Brussel-Halle-Vilvoorde is nog steeds niet gesplitst, zijn eerste fatsoenlijke
begroting zit zwaar in het rood en sommigen houden hem verantwoordelijk voor het
ten gronde richten van Fortis.
 ,,En het ergste is,'' zegt Jean, die in het volkse Chez Marcel van zijn pintje
nipt, ,,dat ik hem er niet eens voor kan straffen. Ik ben Brusseleir, hij staat
hier niet op de lijst.''
 Want dat is in dit gespleten land ook nog een makke: Vlamingen kunnen
Franstalige ministers belonen noch straffen, en omgekeerd evenmin.
 Volgens Jean, met instemmend geknik van zijn uit Frankrijk afkomstige drinkmaat
Michel, al 41 jaar in Brussel, heeft het trouwens weinig zin over verkiezingen
te speculeren: ,,Ze hebben niet eens geld om affiches te kopen.''
 Geld en het behoud van een baan zijn zaken die de Belgen honderd keer méér
bezighouden dan de politieke crisis. Dat geldt voor de 'madam-met-bontjas' die
net in de kerk van Immaculée Conception een kaarsje heeft gebrand. De vrouw
heeft haar Fortiskapitaal in rook zien opgaan.
 En het geldt ook voor Jean, die mistroostig twee verfrommelde briefjes uit zijn
binnenzak haalt en ze bij Marcel op de toog legt, één van vijftig en één van
twintig. ,,Vroeger was dat veel geld. Maar ik moet nu maar zien of ik er de
avond mee haal.''

 -----------------------------------------------------------------

 Zoektocht - Koning Albert vindt niemand voor leiding van interimregering

 Hoewel het in België wemelt van de werklozen is er vooralsnog niemand te vinden
die premier wil worden. Het vinden van een geschikte kandidaat is de komende
dagen één van de grootste zorgen van koning Albert II, die zeer tegen zijn zin
al dik anderhalf jaar weinig anders doet dan politieke branden blussen.
 Het staatshoofd zette, na het plotselinge ontslag van Leterme-I vrijdagavond,
ook gisteren zijn consultaties voort. De regeringspartijen zelf zijn zwaar
verdeeld. De Vlaamse christendemocraten willen een doorstart, maar als die er
komt is dat zonder Leterme, aldus zijn woordvoerder. De Vlaamse liberalen van
oud-premier Verhofstadt willen samen met de drie Franstalige coalitiepartijen
een stevige overgangsregering en op 7 juni, tegelijk met de Europese en
gewestverkiezingen, ook federale verkiezingen.
 Massaontslagen zijn aan de orde van de dag en het is ook nog eens hoogst
ongewis of er voor Fortis een oplossing komt. Daarom is een post als interim
crisismanager zelfs voor gekwalificeerde kandidaten als de oud-premiers Dehaene
(CD&V) en Verhofstadt (VLD) of oud-vicepremier Herman Van Rompuy (CD&V, nu
Kamervoorzitter) een groot risico, laat staan dat het CD&V er zijn laatste
troefkaart, Vlaams minister-president Kris Peeters, aan waagt. Ook bij de
Franstaligen zit niemand. Vicepremier Didier Reynders, die anderhalf jaar
geleden nog een moord had gedaan voor het premierschap, weigert: ,,Om kandidaat
te zijn moet je voldoende steun hebben.''

LOAD-DATE: December 21, 2008

LANGUAGE: DUTCH; NEDERLANDS

GRAPHIC: Rudy Vanhoecke (links) en zijn vrouw en Hans Staelens met zijn
echtgenote op de vlooienmarkt op het Brusselse Vossenplein. FOTO COR DE KOCK

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               7 of 98 DOCUMENTS



                              AD/Algemeen Dagblad

                            19 december 2008 vrijdag

'Torenhoog' tarief hsl wekt commotie

SECTION: BIBU02; Blz. 3

LENGTH: 292 woorden


MARK VAN DER WERF
 DEN HAAG
 De 'torenhoge' prijzen die reizigers straks moeten betalen voor een ritje over
de hogesnelheidslijn (hsl), maken een storm van kritiek los.


 De PvdA noemt de tarieven, 60 procent hoger dan die voor gewone kaartjes,
'bizar'. De SP is zich 'lamgeschrokken' van de 'schandalige prijzen voor deze
bontjassentrein'. De VVD noemt het 'heel onverstandig' de kaartjes van de toch
al door talloze tegenslagen geplaagde hsl zo duur te maken. Op zijn vroegst
halverwege volgend jaar rijden de eerste hsl-treinen tussen Amsterdam en
Rotterdam. Niet op de topsnelheid van 300 kilometer per uur, maar met 160
kilometer per uur.
 De eerste vier weken geldt in de tweede klasse een 'introductietarief' voor een
retourtje van 28,50 euro, (15 procent hoger dan nu) daarna schiet de prijs
omhoog naar 39,30 euro. Geen punt, vindt CDA'er Koopmans: ,,Een Ferrari is ook
duurder dan een gewone auto.'' De hsl biedt meer comfort. Ook als de treinen 160
rijden, zijn reizigers sneller op hun bestemming. Een rit Amsterdam-Rotterdam
duurt drie kwartier, in plaats van een uur. Minister Eurlings vindt de prijzen
'redelijk'. Hij stelt vast dat reizigers ook de goedkopere trein kunnen nemen.
 Het wordt lastig aan de hsl-tarieven te tornen. In het contract tussen de
overheid en HSA (NS en KLM) staat dat de exploitant de prijs bepaalt. HSA moet
jaarlijks 148 miljoen 'gebruikersvergoeding' betalen aan de staat. Als de Kamer
lagere tarieven eist, zal HSA zelf ook niet meer het volle pond willen betalen.
Zo dreigt een fikse tegenvaller waarvoor de gewone man opdraait, waarschuwt
CDA'er Koopmans. ,,Een onverantwoord pokerspel met geld van de
belastingbetaler.''
 Een beperkt aantal hsl-kaartjes wordt via internet verkocht tegen een goedkoper
tarief.

LOAD-DATE: December 19, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               8 of 98 DOCUMENTS



                              AD/Algemeen Dagblad

                            25 november 2008 dinsdag

'Straks komt Swiebertje ook nog terug'

SECTION: BIBU10; Blz. 10

LENGTH: 1230 woorden


RETRO-TV Kijkcijfers en hang naar goede, oude tijd leiden tot reanimeren oude
successen

 ERIC VAN DER VELDEN
 HILVERSUM

 Maar liefst 1.844.000 kijkers trok afgelopen zondag de tweede aflevering van de
comeback van In de hoofdrol. Een ander televisie-icoon uit de jaren '70,
Showroom, begint vandaag. Retro-tv is succesvol en lijkt een trend. Waarom? Geen
deskundige die het antwoord precies weet, al zal de jacht naar hoge kijkcijfers
en de hang naar de goede oude tijd zeker een rol spelen.



 Frank de Jonge, directeur van het op één na grootste onafhankelijke
productiebedrijf IDTV, denkt dat retro-tv vooral het gevolg is van
'risicomijdend gedrag'.
 ,,Ik begrijp het wel. Een nieuw format ontwikkelen is duur, terwijl je maar
moet afwachten hoe het aanslaat. Misschien speelt er ook nog iets anders mee.
Reality-tv hebben we nu wel gezien, met talentenjachten met allerlei soort
jury's kun je ook niet eindeloos doorgaan, maar wat dan? Teruggrijpen op oude
successen is een begrijpelijke pas op de plaats als je het even niet weet hoe
het verder moet.''
 Nieuw is volgens De Jonge bij televisieprogramma's een relatief begrip. Vrijwel
elk format is retro, omdat het bijna altijd om een variatie binnen een bepaald
genre gaat. ,,Neem bijvoorbeeld Idols, in wezen een afgeleide van de aloude
talentenjacht. In het begin van het televisietijdperk had je al zoiets, het
destijds zeer populaire Rodeo.''
 De Jonge vindt het prima dat oude successen als inspiratie dienen, maar
klakkeloos reanimeren vindt hij de creatieve dood in de pot. ,,Televisie moet je
steeds weer opnieuw willen uitvinden, doe je dat niet dan verlies je de
aansluiting met de samenleving die ook steeds weer van gezicht verandert.''
 Retro-tv is volgens hem niet wijdverbreid genoeg om van een echte trend te
kunnen spreken. ,,Zorgen maak ik me pas als ze Swiebertje opnieuw gaan
opnemen.''
 Het meest verbazende aan retro- tv vindt De Jonge dat het zo aanslaat bij de
kijker. ,,Wat is het toch dat Wie ben ik? bij SBS6 zo'n furore maakt? We leven
in onzekere tijden, dat valt niet te ontkennen. Is het daarom dat het publiek
houvast zoekt bij oude vertrouwde titels? Dat is nog nooit onderzocht, helaas.''

 De wetenschap houdt het vooralsnog bij theorieën. Een bekende is dat de
behoefte aan gezelligheid in kleine kring toeneemt naarmate de buitenwereld
onvoorspelbaarder wordt.
 Kees Tukker, programmaleider van de AVRO, wil er niet aan. Volgens hem is het
verlangen naar gezellig met zijn allen op de bank naar televisie kijken nooit
weggeweest en dus van alle tijden. ,,De AVRO is er groot mee geworden. Wij
hebben de afgelopen jaren alleen minder familieamusement gedaan, twee jaar
geleden hebben we dat weer opgepakt.''
 Tukker: ,,Zoals elke andere publieke omroep hebben ook wij een interne
discussie afgerond over de eigen identiteit. De AVRO wil mensen inspireren om
ondernemer te zijn van hun eigen leven. Maak keuzes en geef richting aan je
eigen leven. Dat begint bij het AVRO Junior SongFestival. Dat zie je terug in Op
zoek naar Joseph en daar past ook een terugblikprogramma met succesvolle
persoonlijkheden bij.''
 De keus voor In de Hoofdrol ontstond volgens Tukker spontaan. ,,We dachten na
over een programma op primetime op zondagavond, oriënteerden ons op Engeland en
ontdekten dat daar de Engelse versie van In de hoofdrol weer was begonnen. Toen
kwam alles samen.'' Ook Tukker benadrukt dat televisie bijna altijd retro is.
,,Paul de Leeuw borduurt voort op het genre dat Willem Duys in de jaren '60 al
bracht. Dat van de 'georganiseerde chaos'.''
 De terugkeer van Showroom appelleert volgens presentator Joris Linssen aan een
andere vorm van nostalgie: het verlangen naar non- conformisme. ,,We leven in
een land waar alles heel snel gelijkvormig wordt,'' vertelt hij. ,,Van winkels
tot woonwijken, van inrichting tot kleding. Dus vinden we het heerlijk dat er
ook nog mensen bestaan die onverstoorbaar hun eigen, authentieke, langzame weg
blijven gaan.''
 Showroom portretteert ongewone mensen met afwijkende levensstijlen. Linssen
keek er als kind van 11 gefascineerd naar, maakte later zelf voor de regionale
Utrechtse omroep een eigen variant, en had het vervolgens tien jaar gehad met
mensen die je als paradijsvogels zou kunnen typeren. ,,Waarschijnlijk had ik een
overdosis gehad, want als een soort reactie koos ik met bijvoorbeeld Taxi juist
voor de verhalen van gewone, onopvallende mensen.
 Bij het maken van Joris Pakketservice kwam ik weer in aanraking met
paradijsvogels. Ik merkte bij mezelf dat ik weer heel graag naar ze luisterde.
Toen ik vervolgens met mijn manager bij de NCRV aan het brainstormen ging over
een nieuw programma hoorde ik mezelf zeggen: 'Ik zoek iets als Showroom'. Dat is
het!, zeiden we in koor. Dat was echt een eureka-moment.''
 Voor goede, nieuwe creatieve ideeën is er nog steeds ruimte in Hilversum,
ervaart Linssen, al ziet hij wel dat het lastiger wordt.
 ,,Helemaal risicomijdend zijn oude titels natuurlijk ook weer niet,'' nuanceert
IDTV-directeur Frank de Jonge zijn eerdere uitspraak.
 ,,Ik zou niet graag in de schoenen staan van de mensen die Zeg 'ns AAA
terugbrengen. In de herinnering van het publiek leeft die serie voort als
hilarisch. Maak die hoge verwachting maar eens waar, in toch echt een heel
andere tijd.''

 -----------------------------------------------------------------

 Tweede kans - Van 'Showroom' en 'Bananasplit' tot 'Top of flop'

 In de hoofdrol, AVRO. Prominente Nederlanders worden in het zonnetje gezet.
Begon in 1955 als This is your life bij de BBC.
 Werd door VARA van 1958 tot 1962 overgenomen met als titel Dit is uw leven.
Keerde in 1973 voor twee seizoenen terug bij de AVRO, met Sonja Barend als
presentatrice.
 Was vanaf 1984 tot 1993 immens populair met Mies Bouwman. Afgelopen zondag was
de tweede aflevering in een nieuwe reeks met Frits Sissing .

 Showroom, NCRV. Portretten van ongewone gewone Nederlanders. Van 1977 tot 1983
gemaakt door Jan Fillekers en Henk van der Horst, vanaf 25 november terug met
Joris Linssen.

 Bananasplit, TROS. Fopprogramma met verborgen camera.
 De in 2004 overleden Ralph Inbar had er vanaf 1972 groot succes mee. Keert
vanaf februari 2009 terug, nu met Frans Bauer.

 Zeg 'ns AAA, RTL4. Comedy. VARA-hit van 1981 tot 1993, met Carry Tefsen als 'de
assistente van dokter Van de Ploeg'. Komend voorjaar terug met dertien nieuwe
afleveringen.

 De Reünie, KRO. Terugblik met oud-klasgenoten. Variatie op Klasgenoten, tussen
1986 en 1999 gepresenteerd door Koos Postema. De Reünie begon in 2005 en groeide
onder leiding van Rob Kamphues tot een van de grootste kijkcijferhits van dit
moment. Nieuwe reeks begint op 4 januari.

 Ik wed dat ik het kan, RTL4. Spelshow met 'weddenschappen' op bijzondere
prestaties van deelnemers. Het gaat om een variatie op Wedden Dat, een format
dat de AVRO in 1984 kocht van de Duitse omroep ZDF. Werd een groot succes onder
leiding van Jos Brink. Opnieuw op de buis met Carlo Boszhard en Nicolette van
Dam.

 Top of flop, VARA. Panel beoordeelt of een popsong al dan niet hitpotentie
heeft. Succesvol met Herman Stok in de jaren '60. Keert op nog nader te bepalen
tijdstip terug met Paul de Leeuw en Giel Beelen.

 Wie ben ik?, SBS6. Spelshow uit de jaren '90 met André van Duin en Ron
Brandsteder, teruggehaald met Gerard Joling en Patty Brard. Is 'voorlopig'
gestopt. Er komt in elk geval nog een speciale oudejaarsaflevering.

LOAD-DATE: November 24, 2008

LANGUAGE: DUTCH; NEDERLANDS

GRAPHIC: Rechts: Jos Brink en Sandra Reemer in Wedden Dat. Carlo Boszhard en
Nicolette van Dam gaan voor de remake. Links: Rob Kamphues heeft met De Reünie
een kijkcijferhit, gebaseerd op het oude Klasgenoten, gepresenteerd door Koos
Postema.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               9 of 98 DOCUMENTS



                              AD/Algemeen Dagblad

                           22 november 2008 zaterdag

Geen Kop: - 'In sommige buurten is de retrostijl doorgeslagen. Alles is daar
pure nep. Je....

SECTION: WEEK05; Blz. 7

LENGTH: 934 woorden


- 'In sommige buurten is de retrostijl doorgeslagen. Alles is daar pure nep. Je
denkt dat je een grachtenpand ziet en dan is het alleen een gevel.' -

 - Dat dit iets anders is dan een echt oud grachtenpand en dus gewoon nep,
vinden ze niet erg," aldus De Clercq. Het beantwoordt immers aan dat romantische
verlangen.



 Maar het is niet alleen nostalgie die de consument drijft, denkt De Clercq.
,,Het heeft ook met welvaart te maken. We kunnen het ons veroorloven met een
kritische blik naar onze woonomgeving te kijken. In tegenstelling tot de jaren
'50, toen men in povere portiekflats leefde, zonder klagen. Je ziet dat er met
de stijging der welvaart een opgaande lijn in de woningbouw is. In de jaren '60
werden de balkons ruimer, de jaren '70 brachten ons de bloemkoolwijken:
verkeersluwe woonerven met veel groen en gericht op sociaal contact."
 En nu, sinds een jaar of tien, zijn de retrohuizen dus erg in trek. Een doorn
in het oog van veel architecten, die de bouw van dit soort woningen nog steeds
als een knieval voor de slechte smaak zien. Ze weigeren dit soort huizen te
ontwerpen en verguizen collega's die zich er wel mee inlaten.
 ,,Onder architecten is de discussie over stijl lang vermeden," vertelt Hugo de
Clercq. ,,Velen maken gewoon wat ze zelf mooi vinden, vanuit de gedachte dat de
consument een beetje opgevoed moet worden. Ik vraag me af of dat de goede
houding is. Wij van architectenbureau Faro hebben op een gegeven moment wel
besloten te luisteren naar zowel leken als makelaars en projectontwikkelaars.
Die zijn uiteindelijk onze opdrachtgevers, hun mening kun je niet zomaar
terzijde leggen."
 Het resultaat was de Smaaktest Nederlandse Woningbouw, die iedereen kan doen op
www.architectuursmaaktest.nl Hiermee wil Faro onderzoeken welke mensen zich
aangetrokken voelen tot welke bouwstijlen. Deelnemers zien honderd foto's van
huizen en moeten binnen vijftien seconden een cijfer geven. Duizenden vulden de
enquête al in, zowel leken als architecten en andere professionals.
 Voorlopige conclusies tonen aan dat historische gebouwen, zoals de
grachtengordel in Amsterdam, zowel bij leken als professionals het populairst
zijn. Galerijflats uit de jaren '70 en blokkendozen die in de jaren '80 werden
gebouwd, worden door bijna iedereen lelijk gevonden.
 Het grote verschil tussen leken en professionals zit, niet verwonderlijk, in de
waardering voor retro: moderne kopieën van nostalgische boerderettes,
kasteeltjes met torentjes en twee-onder-één-kappers uit de jaren '30. Tweederde
van de leken vindt dit prachtig, het gros van de architecten moet er niets van
hebben.
 Inmiddels is retro niet meer weg te denken uit het Nederlandse straatbeeld.
Architect Cornelis van de Ven weet dat als geen ander. Hij stond begin jaren '90
aan de wieg van de eerste retrowijk van Nederland: Dierdonk in Helmond, een
tuindorp in jarendertigstijl.  ,,Die trend kwam op als verzet tegen de gangbare
woningbouw van dat moment, de functionele blokkendozen en de geestloze
woonerven, die zo op elkaar lijken dat bewoners hun eigen huis niet konden
onderscheiden van dat van de buren."
 Het was begin jaren '90 vernieuwend om 'historiserend' te bouwen. ,,De
architecten met wie ik in Dierdonk samenwerkte, moesten helemaal worden
omgeturnd," herinnert Van de Ven zich. Hij moest er als 'supervisor
architectuur' op toezien dat alle architecten de jarendertigstijl evenwichtig
uitwerkten. Zaken als materiaalkeuze, goothoogten, kleur en dakranden moesten
precies op elkaar worden afgestemd, volgens de richtlijnen van Van de Ven.
,,Niemand was gewend om zich aan een stramien te houden."
 Vakbroeders bekritiseerden Van de Ven omdat hij smakeloos kopieerwerk zou
leveren. ,,Onzin. Ik kopieerde niet, ik liet me inspireren door de tuindorpen in
't Gooi. Natuurlijk greep ik terug op eerder uitgevonden stijlen, maar dat is
altijd heel gewoon geweest in de architectuur en de kunst. Neem bijvoorbeeld de
renaissance, waarin alles gekopieerd werd uit de Romeinse en Griekse oudheid."
 Bovendien ging het Van de Ven niet alleen om de bouwstijl uit de jaren '30,
maar ook om het sociale ideaalbeeld. ,,We ontwierpen straten met een echt begin
en een eind, bochtige singels zoals burgers zich dat nog van voor de Tweede
Wereldoorlog herinnerden. Zo gaven we de wijk een ziel. Mensen verlangden
daarnaar."
 Dierdonk werd een groot succes. Vakbroeders moesten Van de Ven jaren later
nageven dat hij een vernieuwer was geweest. ,,Niet dat ik daar achteraf van
geniet, hoor. Kijk, gewone burgers denken in clichés. Een architect moet die
clichés vinden en verheffen tot kunst."
 En dat gebeurt lang niet altijd, meent Van de Ven. ,,In Brandevoort, waarbij ik
ook betrokken ben geweest, is de retrostijl doorgeslagen. Alles is daar pure
nep. Je denkt dat je een grachtenpand ziet en dan is het alleen een gevel. En de
vloeren zijn allemaal even hoog, maar doordat de ramen verspringen wordt
hoogteverschil gesuggereerd. Dat is kitsch. Vroeger werden naast elkaar gelegen
kavels door individuele ontwerpers gerealiseerd, waardoor je van nature
verschillende soorten huizen kreeg. In Brandevoort is dit proces nagemaakt. Dat
vind ik niet mooi. Ik vind dat je aan het uiterlijk van een wijk het bouwproces
moet kunnen aflezen."
 Toch heeft retro nog steeds een warme plaats in Van de Vens hart. ,,Het is
fantasie. Vergelijk het met het einde van de 19de eeuw, de tijd van de
industrialisatie. De kunst beleefde toen heel romantische uitspattingen, zoals
de Jugendstil en de Victoriaanse archeologie vol tierelantijntjes. Ook nu leven
we in een overgangstijd. We zoeken naar nieuwe samenlevingsvormen." n

LOAD-DATE: November 21, 2008

LANGUAGE: DUTCH; NEDERLANDS

GRAPHIC: Doorgeslagen retrostijl: In Brandevoort, een Vinex-wijk bij Helmond,
werd volgens sommige architecten honderd jaar architectuurhistorie in een
snelkookpan gegooid.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               10 of 98 DOCUMENTS



                              AD/Algemeen Dagblad

                           19 november 2008 woensdag

Een vleugje pure Diego in Glasgow - DEBUUT Bijna dertig jaar na zijn eerste goal
voor Argentinië tegen Schotland keert Maradona terug op Hampden. Nu als coach.
De aanloop naar zijn debuut is prachtig.

SECTION: AESP08; Blz. 8

LENGTH: 1105 woorden


DOUGLAS ALEXANDER
 GLASGOW
 Soms denk ik dat mijn hele leven een film is, dat mijn hele leven is
opgetekend. Zo luidt de openingszin van Diego Maradona's autobiografie. Het is
de waarheid. Want al vanaf zijn twaalfde jaar, toen hij het publiek bij
Argentinos Juniors in de rust vermaakte als balgoochelaar, staat hij in massale
belangstelling. Hij was als entertainer zo goed dat Sabados Circulares, een van
de populairste Argentijnse tv-shows, zijn talent onmiddellijk onder de aandacht
bracht van een miljoenenpubliek.


 Het is waarschijnlijk de reden dat Maradona met zoveel liefde praat over zijn
armzalige jeugd, omdat het de enige periode in zijn leven is geweest waarin hij
niet door camera's werd gevolgd.
 Aan schijnwerpers deze week geen gebrek in Glasgow, waar het zoveelste
hoofdstuk in de Maradona-story wordt geschreven. Als coach van zijn geliefde
land, met de hele wereld er bovenop.
 Temidden van alle chaos was er maandagavond tijdens de training van Argentinië
op Celtic Park één prachtig moment.
 Fernando Gago, de speler van Real Madrid, verloor zijn St. Christopher-ketting
en meteen begon een zoekactie op de grasmat. Toen Adam Brown, een 13-jarige
ballenjongen van Celtic, de ketting vond werd hij door een opgetogen Maradona
omhelsd en in de lucht getild. Daarna gaf Maradona hem zijn handschoenen en zijn
muts en zei: ,,Vanaf nu ben jij mijn vriend.''
 Schotland heeft altijd al van Maradona gehouden, omat hij als 18-jarige zijn
eerste doelpunt voor Argentinië maakte tijdens een vriendschappelijke interland
in het Hampden-stadion in 1979.
 Zij die er getuige van waren, herinneren zich zijn show voor het duel. Hij
hield de bal, vrolijk tussen doedelzakspelers wandelend, in de lucht, goochelend
en stuitend van schouder naar schouder. Zijn doelpunt in die wedstrijd was
minstens zo indrukwekkend.
 De liefde voor Maradona werd nog aanzienlijk groter na de kwartfinale van het
WK in Mexico in 1986. De Tartan Army (Schotse legioen) koos hem tot speler van
het jaar. De 'hand van God' tegen de grote rivaal Engeland vonden de Schotten
net zo fraai als de slalom langs, wat leek, het hele Engelse elftal.
 In de ogen van de Engelsen was de 'hand van God' een schandalige manier van
bedriegen en Terry Butcher, door Maradona voorbijgesneld bij het tweede doelpunt
en nu assistent-bondscoach van Schotland, zegt dat hij het Maradona nooit zal
vergeven.
 Maradona haalde gisteravond, tijdens een persconferentie in het Radisson-hotel,
de schouders op toen hem dat werd voorgelegd. ,,Engeland werd wereldkampioen in
1966 terwijl de hele wereld zag dat de bal niet over de lijn was geweest. Dus ik
geloof niet dat iemand het recht heeft mij te veroordelen,'' zei de Argentijn,
terwijl hij zijn handen wijd uit elkaar hield om aan te geven hoe ver de bal van
Geoff Hurst destijds van de lijn was verdwijderd.
 Maradona kreeg de vraag of grote spelers ook goede coaches konden zijn. Daarop
antwoordde hij: ,,Ik denk dat Johan Cruijff dat bij Barcelona wel heeft laten
zien.''
 De laatste keer dat Maradona Schotland aandeed, had hij nog iets puurs. Die
puurheid raakte hij in de jaren erna kwijt door de invloed van voetbalmakelaars,
blessures, drugs en rechtszaken, en nooit vond hij hem meer terug. Een vleugje
was er heel af en toe van terug te zien, zoals maandagavond met de ballenjongen
op Celtic Park.
 Hoewel al zijn problemen soms een schaduw wierpen over zijn talent, haalden ze
gelukkig nooit de schittering weg.
 Op 20 oktober 1976, tien dagen voor zijn zestiende verjaardag, maakte hij zijn
debuut in het eerste elftal tegen San Lorenzo in Mar del Plata. Als invaller was
zijn eerste actie een bal door de benen van een van de hardste verdedigers in
Argentinië. In november had hij zijn eerste doelpunten al gemaakt voor zijn
club, in februari '77 was hij al international, maar Cesar Luis Menotti liet hem
buiten de WK-selectie van 1978. Maradona huilde toen dat nieuws aan hem werd
verteld en toen hij thuiskwam huilde zijn hele familie met hem mee.
 Dus toen hij een jaar later in Glasgow arriveerde, was de verwerking van zware
'bronca', woede en frustratie, nog niet voorbij. Maradona was vastbesloten om
Menotti en de hele wereld te laten zien wat ze hadden gemist. Schotland liet de
wervelwind met plezier over Hampden heen razen.
 Ondanks alle ravage in zijn lichaam en geest, herinnert Maradona zich die dag
nog tot in detail. Vooral zijn eerste doelpunt voor Argentinië staat nog op zijn
netvlies. ,,Ik kwam voor het Schotse doel en had twee keuzes. Ik kon de bal naar
onze spits Leopoldo Luque spelen of hem tussen de eerste paal en de Schotse
keeper (George Wood) schieten. Ik deed het laatste en scoorde. Terwijl ik nog
aan het juichen was, kwam Leopoldo naar me toe en zei: 'Ventje, de volgende keer
speel je zo'n bal af'.''
 Het tweede bezoek van Maradona aan Schotland, nu als coach, leidde afgelopen
weken tot 450 verzoeken - tot aan de Fiji-eilanden toe - van journalisten aan de
Schotse voetbalbond voor het bijwonen van de wedstrijd.
 Een afgewezen journalist smeekte door de telefoon dat het verkrijgen van een
perskaart een zaak van 'leven of dood' was. De Argentijnse televisie zendt
vandaag (woensdag) acht uur lang live uit vanaf Hampden. Alleen verzoeken om
camera's te installeren in de kleedkamer van Argentinië zijn vriendelijk
afgewezen.
 Maradona's landgenoten vragen zich nog steeds af of zijn aanstelling wel de
juiste is en de oplossing voor de nationale ploeg, die ploetert tijdens de
WK-kwalificaties. Herman O'Donnel, een Argentijnse sportjournalist die de
wedstrijd zal verslaan, zegt: ,,In opiniepeilingen zeggen de mensen dat ze
twijfels hebben over zijn gedrag en kwaliteiten voor de baan van bondscoach.
Maar de meeste media steunen Diego wel. De gewone man in de straat heeft weinig
vertrouwen in hem en Carlos Bilardo (ex-bondscoach). Men had veel liever Carlos
Bianchi gezien. Die heeft zich al bewezen door het winnen van prijzen met Velez
Sarsfield en Boca Juniors.''
 Hoewel hij al heeft gedreigd weer op te stappen vanwege de weigering van de
bond om zijn oud-ploeggenoot Oscar Ruggeri aan de staf toe te voegen, lijkt
Maradona te popelen om als bondscoach aan de slag te gaan.
 Op de vraag of hij niet bang is zijn status van mythe of legende te verliezen,
antwoordde hij gisteren: ,,De kroon zal niet van mijn hoofd vallen. Als ik deze
handschoen niet had opgepakt, zou ik een lafaard zijn. Het is een slechte
periode voor de Argentijnse nationale ploeg en dan kan ik me niet verstoppen.''

 Begrijpelijk, want Maradona, El Diego, kan zich nooit verstoppen.

 Douglas Alexander is sportjournalist van de Sunday Times.
 Vertaling: Marcel van der Kraan.

LOAD-DATE: November 18, 2008

LANGUAGE: DUTCH; NEDERLANDS

GRAPHIC: Diego Maradona heeft lol met de ballenjongens van Celtic bij de
training van Argentinië op Celtic Park. FOTO'S REUTERS/AP

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               11 of 98 DOCUMENTS



                              AD/Algemeen Dagblad

                           6 november 2008 donderdag

'Verslaggever bij het verkeerde programma'

SECTION: BIBU10; Blz. 10

LENGTH: 676 woorden


INTERVIEW Marga van Praag weet nu al dat ze het NOS Journaal gaat missen,
ondanks gemopper

 ERIC VAN DER VELDEN
 HILVERSUM
 Als Marga van Praag binnenkomt dan komt er echt iemand binnen: druk, open,
vrolijk, ontwapenend. Collega's van het Journaal worden uitbundig gegroet. Met
flair regelt de afscheid nemende NOS-verslaggeefster de kamer van hoofdredacteur
Hans Laroes ('die zit nu toch in Amerika') voor het interview.


 ,,Dit is mijn thuis,'' zegt ze, ,,Dit is mijn familie. Ik heb me hier altijd
zeer beschermd gevoeld. Natuurlijk, het Journaal is een grote organisatie. Maar
het is zoals bij een grote stad. In die grote stad vorm je dorpjes van mensen
die elkaar steunen, die voor elkaar opkomen.'' Geëmotioneerd: ,,Ik ga dit
missen. Ik ga dit heel erg missen.''
 Maar ze hoeft toch niet weg? ,,Twee jaar geleden riep ik tegen Hans: 'Als ik
veertig jaar in dienst ben dan kap ik ermee, dan heb je eindelijk rust'. Daar
herinnerde hij mij aan en toen zijn we in gesprek geraakt. Goede gesprekken. Ik
ben een angsthaas. Bang voor wat komen gaat, vrees voor het afscheid nemen. Hans
zei: 'Dat blijft, dat is echt niet weg als je 71 bent'. Dat sterkte mij in de
gedachte dat het altijd beter is om zelf je moment te kiezen. Nu kan ik nog iets
anders doen, wil ik ook heel graag iets anders doen.''
 ,,Mijn man Ben - zelf journalist - zei: 'Je moet wel eerlijk blijven, zo leuk
vond je het nou ook weer niet altijd'. En dat klopt. Ik kwam geregeld mopperend
thuis. Vaak strijd met de eindredactie. Nu ook weer, bij mijn laatste
reportages. Dit is geen kwestie van 'kill your darlings', maar echt verminken.
Ik begrijp het natuurlijk wel, dat het korter moet. Maar ik hou van praten,
vragen stellen, lekker lullen. Eigenlijk was ik verslaggever bij het verkeerde
programma.''
 Haar laatste reportages - waarschijnlijk vandaag en morgen uitgezonden -
grijpen terug op de periode toen ze nog wel kon uitpakken. Voor het
Jeugdjournaal portretteerde zij een school in Leipzig, vlak voor de val van De
Muur. Nu, na bijna 20 jaar, zoekt zij samen met buitenlandredacteur Wim
Bunschoten ('mijn steun en toeverlaat') deze leerlingen en leraren uit de
toenmalige DDR opnieuw op: hoe is het hen vergaan, wat is er geworden van hun
dromen?
 Duitsland is voor haar een beladen land. De nazi's moordden vrijwel de gehele
familie van haar vader Max en zijn broer Jaap uit. ,,Het is niet daarom dat ik
met deze 'ego-repro' afscheid wilde nemen. Die Wende is wereldgeschiedenis. En
ik was ooggetuige.'' De oorlog had ook op haar invloed. ,,Mijn ouders waren heel
angstige mensen. Die angst hebben ze bij mij ingeplant. Mijn vader zei altijd:
'Marga, wees voorzichtig, als god het wil kan zelfs een banaan afgaan'. Zo ben
ik opgevoed.''
 Al jaren werkt zij aan een boek over haar vader, de destijds zeer populaire
zanger, en haar oom Jaap, de legendarische Ajax-voorzitter. ,,Een monument, ja.
Voor twee joodse jongens die het overleefd hebben en niet onopgemerkt zijn
gebleven. Maar wel een eerlijk monument. Ik stel zeer hoge journalistieke eisen
aan mezelf. Ook hun minder leuke kanten worden belicht. Die waren er zeker.''
 Een talkshow bij Omroep Max, zou dat wat voor haar zijn? ,,Zou ik leuk vinden,
maar ik denk niet dat ze me vragen. Voor Max ben ik veel te onaangepast. Ik denk
wel dat het verstandig zou zijn van Max als ze me zouden vragen. Een beetje meer
power kunnen ze daar wel gebruiken. Er zijn ook heel veel ouderen die zich jong
voelen.''

 -----------------------------------------------------------------

 Geen Kop: Geboren: Op 14 september 1946, in Amsterdam. Loopbaan: Begint in 1968
bij de VARA-televisie. Gaat....

 Geboren: Op 14 september 1946, in Amsterdam.
 Loopbaan: Begint in 1968 bij de VARA-televisie. Gaat in 1981 werken voor het
Jeugdjournaal, eerst als verslaggeefster, later ook als presentatrice. Stapt in
1992 over naar het NOS Journaal, waar zij de ochtenduitzending presenteert.
Maakte de laatste jaren langere reportages om het nieuws dichter bij de gewone
man te brengen.
 Privé: Getrouwd met de journalist Ben Haveman, één zoon.

LOAD-DATE: November 5, 2008

LANGUAGE: DUTCH; NEDERLANDS

GRAPHIC: Na veertig jaar zet Marga van Praag er een punt achter. Alhoewel: 'Ik
denk wel dat het verstandig zou zijn van Max als ze me zouden vragen'. FOTO
MARCO OKHUIZEN

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               12 of 98 DOCUMENTS



                              AD/Algemeen Dagblad

                            5 november 2008 woensdag

In de 'P.C. Hooft' blijven de euro's gewoon rollen

SECTION: BIBU12; Blz. 12

LENGTH: 1527 woorden


QUOTE 500 Amsterdams sjiekste winkelstraat merkt nog niets van de financiële
crisis

 ROBIN ROTMAN
 EDUARD VOORN
 AMSTERDAM

 Terwijl vermogend Nederland miljarden euro's heeft zien verdampen als gevolg
van de financiële crisis, wordt er geen euro minder gespendeerd in de Pieter
Cornelisz Hooftstraat, kortweg de PC. Handtassen voor honderden euro's,
uurwerken voor duizenden euro's en exclusieve jurkjes, het maakt niet uit: 'Want
de crisis is tijdelijk, mijn vriendin niet, hoop ik'.



 Het winkelend publiek in de Amsterdamse P.C. Hooftstraat is grofweg onder te
verdelen in twee groepen mensen: de eerste groep verdient ruim voldoende geld om
te spenderen in Amsterdams sjiekste winkelstraat, maar heeft er te weinig van om
veel te beleggen én dus te verliezen ten tijde van een crisis.
 De tweede groep verdient veel meer, kan dus ook veel kwijtraken, maar houdt,
indien dat gebeurt, daarna nog genoeg over om uit te geven in de PC.
 Zo luidt de theorie van twee dames die uit een vette, zwarte Audi Q7 stappen.
Kortom, de zaken draaien altijd door hier. Zelf shoppen ze hier nooit overigens,
laten ze giechelend vanachter hun zonnebrillen zo groot als vrachtwagenruiten,
weten. „We parkeren 'm hier alleen maar,'' zegt de één, wijzend op de auto. „We
gaan naar het museum,'' grinnikt de tweede, om vervolgens arm in arm richting
het enige object, een tasje, in de Louis Vuitton-etalage te benen. Het is de
eerste stop van het zigzagparcours, langs alle modekoningen, dat ze zullen
afleggen.
 Verkoopsters van modewinkels als Louis Vuitton (van de Franse
glamourhandtasjes) en Valentino (van de Italiaanse modekoning) zeggen niets te
merken van een crisis. Toch blijkt uit de de meest recente rijkenlijst, de Quote
500 van de zakenglossy die morgen verschijnt, dat grootverdienend Nederland
miljarden heeft verloren tijdens de financiële crisis. Een bloedbad, dat niet
terug te zien is in de verkoopcijfers in de shopwalhalla. „Het luxe segment
wordt simpelweg niet geraakt. Mensen die geld verliezen, houden genoeg over,''
analyseert één van de Vuittonverkoopsters stralend.
 Ineke Honselaar (44) en haar vriendin Sandra van Duijl (42) uit Nieuw Vennep
vinden dat je in tijden van crisis júist je geld moet uitgeven. Honselaar:
„Alles wat je uitgeeft, kan je niet kwijtraken.'' En áls je hebt belegd en je
vermorgen de helft minder waard is geworden, 'moet je gewoon wat geduld hebben,
dan komt het vanzelf wel goed', zegt Van Duijl. Ze benadrukken niet op dé lijst
te staan, 'ook niet op nummer vijfhonderd-en-één'.
 Toch nemen ze tijdens een rondje P.C. Hooftstraat op de dinsdagochtend niet een
bepaald budget in acht. Als ze iets leuks zien, kopen ze het, klinkt het blij
vóór de Dolce & Gabbana-winkel. „Dat jurkje daar is een beetje stijfjes,''
vinden ze. „Maar heb je die rode láársjes gezien!... Oooh.''
 Volgens Edward de Jonge Urbach van de winkeliersvereniging is het de laatste
drie weken 'iets rustiger' in de straat. „Gelukkig hádden de meeste klanten hun
inkopen voor het winterseizoen al gedaan vóórdat de sfeer omsloeg, dus de schade
is beperkt.'' In januari, wanneer mensen lente- en zomerinkopen komen doen, is
de échte vuurdoop. „Het is hopen dat het sentiment dan weer positief is. Anders
krijgen we alsnog problemen, zoals je nu in Italië, Engeland en New York ziet.''

 Het is een komen en gaan van sportwagens, suv's en kekke Mini Coopers-nieuwe
stijl in de Pieter Cornelisz Hooftstraat. Een man met een grijze mat in zijn nek
stapt tevreden uit één van de juwelierszaken met in het kleine tasje dat hij bij
zich draagt 'een aardigheidje' voor zijn vrouw. Hij passeert mannenmodezaak Oger
waar medewerkers de hele dag door bezig zijn om mannen in een 'winnaarspak' van
Italiaanse snit te hijsen. Aan klanten geen gebrek. Twee heren koekeloeren vóór
de winkel gehurkt ín één van de BMW's voor de deur. 'Leuk interieurtje'.
Verderop Staat Nick Jones (forty-and-a-bit), een Engelse zakenman, naar
hetzelfde 'stijve' jurkje te kijken als de twee Nieuw Vennepse dames eerder
deden. „Nice,'' zegt hij. „Yeah, the crisis hit me,'' erkent de Engelsman. Maar
niet genoeg om níet een kijkje te nemen in the 'PieCie', zoals hem is aangeraden
door een Hollandse zakenpartner. Hij zoekt iets - crisis of geen crisis - voor
zijn vrouw, want de crisis is maar tijdelijk, relativeert hij. „Zij is voor
altijd.''
 De PC draait op volle toeren in deze crisistijd. En ook als je 'slechts' het
Rijksmuseum wilt bezoeken, moet je er zeker even parkeren, want een Cartier is
voor sommigen nu eenmaal aantrekkelijker dan een Rembrandt.

 -----------------------------------------------------------------

 Rijkenlijst - Steilewandrace op beurs richt bloedbad aan onder rijken

 De Quote 500 van dit jaar is een bloedbad. Door kelderende beurskoersen zijn
onze vijfhonderd rijken miljarden euro's armer geworden.
 ,,Alleen al de oprichters van TomTom hebben hun vermogen de achterliggende
maanden met meer dan een miljard euro zien terugvallen,'' zegt Sjoerd van
Stokkum, de hoofdredacteur van Quote. ,,Maar oprichter Harold Goddijn vulde zijn
rekening met de beursgang met 80 miljoen euro, dus hij komt van zijn leven niet
van de Q500.''
 Van Stokkum presenteert vanavond zijn Q500 op een landgoed met kasteel in de
buurt van Amstelveen. De rijkenlijst bestaat dit jaar noodgedwongen uit twee
delen; de echte lijst en de 'horrorlijst'.
 ,,Normaal sluiten we de echte Q500 op 1 augustus af, maar gezien wat daarna
gebeurde op de beurs hebben we de rijken met aandelen nog een keer gewogen. Dit
leverde een slagveld op. Ralph Sonnenberg van Hunter Douglas (Luxaflex) zag zijn
vermogen sinds 1 augustus dalen met 630 miljoen euro.''
 De echte Quote 500 ziet er nog enigszins rooskleurig uit. ,,De 500 rijken,
aangevoerd door de Brenninkmeijertjes (C&A - geschat vermogen 24,5 miljard euro)
werden 6,1 procent rijker. Hun totaal is nu ongeveer 145 miljard euro,'' gaat
Van Stokkum verder.
 De Schiedamse familie Nolet van Ketel One Wodka schoot als een raket omhoog
nadat zij hun bedrijf voor een slordige 900 miljoen dollar (615 miljoen euro)
verkochten aan Diageo. De Turkse telecomondernemer Celal Oruç staat ook in de
lijst, die een ondergrens heeft van 50 miljoen euro. Hij verkocht een
meerderheid van zijn bedrijf Ortel aan KPN. Hekkensluiter dit jaar is voetballer
Ruud van Nistelrooy die de plaats overnam van Mark Overmars.
 ,,Een uitvaller? Cees van der Hoeven (ex-Ahold) en dit jaar zeker een paar
vastgoedcowboys.''


 -----------------------------------------------------------------

 Tot nu toe

 Twaalf jaar geleden kwam de eerste Quote 500 uit.
 Maarten van de Biggelaar, uitgever/oprichter van het zakenblad Quote, deed zijn
idee voor een rijkenlijst midden jaren ' 90 op in de VS, waar bladen als Fortune
en Forbes er al jaren mee kwamen.
 Een aparte redactie doet maanden speurwerk naar het vermogen van de rijke
Nederlanders.
 Deze speurders baseren zich voornamelijk op openbare registers zoals de Kamer
van Koophandel, het Kadaster en bedrijfsgegevens als jaarverslagen.
 Sommige rijken willen al jaren van de lijst af, omdat ze bang zijn te worden
ontvoerd, of omdat er geen steek klopt van de berekeningen. De redactie weigert
dit.
 Al jaren staat de familie Brenninkmeijer, eigenaar van C&A, op nummer 1. Vorig
jaar werd hun vermogen geschat op 18,5 miljard.
 In 2005 bedroeg het totale vermogen van de rijken 110,3 miljard euro. Een jaar
later was dat 121,5 miljard.


 -----------------------------------------------------------------

 Kuitenbijtertje - De echte rijken moeten niets van Quote hebben

 Rijken moeten niets hebben van de jaarlijkse Quote 500. Ze halen de neus op
voor deze 'rijkenlijst'. Het is in not done om hun rijkdom aan het gewone volk
te tonen.
 De initiatiefnemers halen er al twaalf jaar hun schouders voor op en blijven
stug doorgaan.
 ,,Nummer dertien staat al in de steigers. Nu al een tipje van de sluier
oplichten? Er zullen wat van de vastgoedcowboys uit de lijst zijn verdwenen,''
weet Sjoerd van Stokkum, de huidige hoofdredacteur van Quote nu al. ,,Zij zullen
failliet gaan als gevolg van de dalende beurs.''
 Het gemor van de rijken zorgt al jaren voor spectaculaire oplagen van het blad.

 De Quote 500 vliegt vanaf aanstaande donderdag werkelijk de winkel uit. Zeker
meer dan 120.000 Nederlanders zullen zich vergapen aan de rijkdom en vooral hoe
het is verkregen.
 Het kuitenbijtertje onder de zakenbladen wordt Quote wel genoemd. Onder de
bezielende leiding van bn-er Jort Kelder, tegenwoordig presentator van de enige
rijkenstraat van Nederland, de P.C. Hooftstraat in Amsterdam, is het blad
uitgegroeid tot een titel die niet meer is weg te denken uit de schappen.
 Jort Kelder en de huidige redactiebaas Van Stokkum zijn te porren voor een
relletje.
 Of Nina Brink (Worldonline) moet het ontgelden of Jaap Blokker (van dé winkels
- vorig jaar nummer 10 met een vermogen van 1,8 miljard euro.
 De Qoute 500 wordt in de media dapper gekopieerd. Iedere krant, website of blad
heeft wel ergens een lijstje van. Zo ook het vrouwenblad Viva, dat onlangs met
de Viva 400 (succesvolle, jonge vrouwen) kwam. Het was een 'vette knipoog' naar
de beroemde Q500 schreef Viva-voorvrouw Corinne van Duin.

LOAD-DATE: November 4, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               13 of 98 DOCUMENTS



                              AD/Algemeen Dagblad

                            4 november 2008 dinsdag

Ruzie over Icesave gesust

SECTION: BIBU08; Blz. 9

LENGTH: 178 woorden


DEN HAAG
 De ruzie tussen minister Bos (Financiën) en onder meer de provincie
Noord-Holland over de Icesave-tegoeden lijkt gesust. Gemeenten, provincies en
het rijk zullen morgen overleggen hoe ze het best alle Nederlandse spaargelden
kunnen terughalen die de Landsbanki in IJsland ze verschuldigd is. Maar
overeenstemming over de manier waarop dat moet is er nog niet.


 Bos wil dat de individuele spaarders voorrang krijgen bij het terughalen van
hun geld. Noord-Holland wil dat de claim van de lagere overheden hetzelfde wordt
behandeld als de claims van gewone burgers.
 Dit weekend raakte Bos geïrriteerd over een aankondiging van onder meer de
provincie Noord-Holland dat zij zelfstandig beslag zou laten leggen op geld bij
de Landsbanki. De provincie wilde samen met andere provincies en gemeenten de
ruim 200 miljoen euro terughalen die op een IJslandse rekening stonden. Volgens
Bos doorkruisten de lagere overheden met deze actie pogingen van het rijk om het
spaargeld van alle gewone burgers terug te krijgen. Dat gaat in totaal om maar
liefst 1,3 miljard euro.

LOAD-DATE: November 3, 2008

LANGUAGE: DUTCH; NEDERLANDS

GRAPHIC: Minister Bos gaat morgen praten met gemeenten en provincies hoe ze hun
geld uit IJsland kunnen terughalen.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               14 of 98 DOCUMENTS



                              AD/Algemeen Dagblad

                            3 november 2008 maandag

Brieven

SECTION: LEZER1; Blz. 21

LENGTH: 722 woorden


Groenink (3)
 Groenink wil terug naar ABN AMRO. Ik zou als (ex) werknemer van ABN Amro aan
Rijkman Groenink willen vragen of hij voor mij een mesje heeft, want ik heb nog
een flink appeltje met die man te schillen. En ik denk veel ontslagen (ABN Amro)
werknemers met mij. Wat één man in zeven jaar tijd die hij aan de top zat
allemaal niet teweeg kan brengen. En... wij willen ook terug!


 E.A. de Hoop, Rotterdam.
 Groenink (4)
 Ex-topman Rijkman Groenink verdient naar mijn mening een standbeeld, wegens
zijn groot tactisch inzicht. Wat zouden de aandelen ABN Amro nu waard zijn
geweest? Kijk naar ING. Slechts nog een derde van de waarde! Groenink heeft
tenminste 15 miljard euro verdiend voor de aandeelhouders, waaronder
pensioenfondsen en ook werknemers. Dan is die 26 miljoen euro maar een
schijntje. Ten slotte zitten de werknemers nu gebeiteld. Bovendien ben ik er als
belastingbetaler gerust op dat minister Bos te zijner tijd een goede prijs voor
dit mooie bedrijf zal krijgen!
 J.A.M. Ledeboer, Den Haag.
 Chip
 Verdwenen kat uit Steenwijk duikt op in Zwitserland (AD 31-10). Het is
natuurlijk heel goed dat een kat of hond gechipt wordt, maar de eigenaar moet de
NDG (Nederlandse databank gezelschapsdieren) altijd in kennis stellen van een
wijziging. Het asiel had hier op kunnen wijzen. Bij de dierenarts zijn
mutatiekaarten te verkrijgen. Als de eigenaar van de kat in Steenwijk dat niet
had nagelaten was een hoop speurwerk niet nodig geweest. Overigens moet voor elk
dier afzonderlijk een kaart ingestuurd worden en ook betaald. Liep bij mij met
vier katten en twee honden, nogal op. Overigens had de kat een goede reis denk
ik, aangezien hij meereed met een vrachtauto vol dierenvoer.
 Meiney Roffel, Leusden.
 AWBZ (4)
 Een briefschrijfster uit Stellendam (AD 29/10) merkte op dat door beoogde
bezuinigingen kinderen met gedragsproblemen noodgedwongen in dure instellingen
terechtkomen. Waarschijnlijk wordt het nog erger. Nu al belanden jongeren uit
deze kwetsbare groep in jeugdgevangenissen, omdat in speciale instellingen geen
plaats is. Thuisbegeleiding is begeleiding op maat, waardoor deze jongeren
langer thuis kunnen blijven wonen. Veel goedkoper dan speciale instellingen (te
weinig plaatsen). Veel beter dan jeugdgevangenissen, waar geen rekening wordt
gehouden met hun stoornis.
 C. van der Kuijp, Oudenbosch.
 Energieprijs (3)
 De opbouw van de energieprijzen is voor gewone burgers niet te begrijpen. De
gasprijs is gekoppeld aan de olieprijs. Maar het is ons eigen Nederlandse
aardgas, dus waarom heeft dat überhaupt iets met de olieprijs te maken? Het
enige wat altijd wel duidelijk is, is dat de prijzen altijd zullen blijven
stijgen. Als de olieprijs stijgt, worden gas en benzine meteen duurder. Maar als
die daalt dan worden ze niet of maar een beetje goedkoper. Het is het beste om
je er maar niet te druk over te maken.
 John van den Berg, Werkendam.
 Energieprijs (4)
 De flinke prijsverhoging van energie in januari moet van de baan. Nu wordt elk
half jaar de prijs aangepast, maar met deze wisselende markten kan men dat veel
beter per twee maanden doen. Dan betalen burgers tenminste meer een
marktconforme prijs en zijn de schommelingen niet zo groot. Met de digitale
systemen die we hebben moet dat toch niet zo moeilijk zijn. Het is tenslotte een
eerste levensbehoefte.
 Aad van Uffelen, Naaldwijk.
 Tasjesrovers
 Dé oplossing voor het 'weggrissen' van tassen uit wachtende auto's (AD 31-10).
Tasvast heeft een koord bedacht om je tas aan vast te leggen. Zo is je tas
beveiligd tegen de nieuwste versie van tasjesroven. Ik heb mijn eigen
beveiliging al enige tijd in gebruik: Voor ik mijn gordel omdoe, doe ik het
hengsel van mijn (laptop)tas over de gordelhouder. Daarna doe ik mijn gordel om
en veilig is mijn tas. Gratis en voor niks is mijn eigendom beschermd tegen dit
soort tasjesrovers.
 M. Baljeu, Nieuwerkerk aan den IJssel.
 Hendricus (3)
 Beangstigend dat hulpverleners de macht bezitten om een kind mee te kunnen
nemen en naar een onbekend adres te brengen zonder dat de ouders hiervan op de
hoogte zijn. En dat alleen maar op grond van statistische gegevens en een
vermóeden van een mogelijk risico op minder goede zorg voor het kind. Het is te
hopen dat de rechter deze macht aan banden legt, en deze mensen onmiddellijk hun
kind teruggeeft.
 M.E.M. van den Toorn, Schiedam.

LOAD-DATE: November 2, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               15 of 98 DOCUMENTS



                              AD/Algemeen Dagblad

                            1 november 2008 zaterdag

97% - 3%

SECTION: VOTE01; Blz. 26

LENGTH: 120 woorden


Het verlagen van de energienota, bijvoorbeeld door btw-verlaging of
energie-belastingverlaging is zeer wenselijk. Eventueel over een bepaald aantal
kW en m3 per persoon. Dit is een zeer goede manier om de koopkracht van de
modale Nederlander ten minste op peil te houden. Het is niet nodig in slechtere
tijden allerlei milieu-fratsen en strapatsen op kosten van Jan Modaal uit te
voeren.


 A.P. v.d. Hoeven, Vlissingen.
 Iedereen weet dat de prijzen hier veel te hoog zijn, er worden beloftes gedaan
dat het geld terug komt naar de consument, maar tot op heden blijven de prijzen
toch nog stijgen. Laat de overheid maar eens uitleggen hoe zij het teveel
betaalde geld aan de bevolking terug gaan betalen.
 John, Eindhoven.

LOAD-DATE: November 1, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               16 of 98 DOCUMENTS



                              AD/Algemeen Dagblad

                            24 oktober 2008 vrijdag

Blikken bonus rukt op

SECTION: GELD01; Blz. 23

LENGTH: 626 woorden

SAMENVATTING

De gouden megabonus voor de top van het   bedrijfsleven mag dan ernstig ter
discussie   staan, de 'blikken' prestatiebonus voor de   gewone man rukt
onweerstaanbaar op!

VOLLEDIGE TEKST:

Bij een sollicitatiegesprek gaat het soms nog nauwelijks om het 'gewone'
salaris. Leeftijd, dienstjaren, functie: het is bijna in beton gegoten. Nee, dan
de winstdelingsregeling, de woon-werkvergoeding, de auto en steeds vaker de
persoonlijke prestatiebonus, die maken het verschil.
 Terwijl de topbonussen kraken in hun gouden voegen, is de huis-
tuin-en-keuken-bonus aan een grote opmars bezig. Werknemers blijken wel van een
financieel duwtje te houden, ongeveer de helft mag zich richten op een meetbaar
doel om enkele duizenden euro's extra te kunnen verdienen.
 Vakbonden hebben hun eerdere bezwaren ingeslikt en praten mee over de regels
van het spel. Die regels zijn soms knap ingewikkeld, want niet iedereen werkt in
de sales met zuiver meetbare targets. Maar de baas is creatief. Minder
ongelukjes tijdens de productie? Meer klanttevredenheid? Minder ziekteverzuim,
voldoende hypotheken verkocht? Dan rinkelt de kassa, meestal in december, samen
met de kerstklokjes. Tenslotte blijkt uit onderzoek dat de prestatiebonus de
productie met 10 procent stimuleert.
 Volgens recente cijfers heeft meer dan de helft van het hogere personeel in het
bedrijfsleven kans een bonus te verdienen. Ger Kater, senior adviseur waarderen
en belonen van AWVN, vindt dat wel logisch, tenslotte zijn de prestaties van
mensen met een grotere verantwoordelijkheid beter meetbaar. AWVN is de
belangrijkste adviseur van het bedrijfsleven op de gebieden van
functiewaardering en beloning.
 Kater: ,,Halverwege de jaren '90 is het taboe op individuele prestatiebeloning
gaan verdwijnen. Eerst bij posities waarin de prestatie goed meetbaar was, zoals
bij de sales, maar later ook in andere sectoren.''
 Basis van de bonus is dat de werknemer zijn eigen prestaties kan beïnvloeden.
Kater: ,,Daarnaast moet er een duidelijke target gesteld kunnen worden. Die moet
niet al te gemakkelijk bereikbaar zijn, maar ook weer niet te ver van een
gemiddelde prestatie verwijderd zijn, dan werkt een bonussysteem ook niet.
Uitdagend maar haalbaar dus.''
 Uit alles blijkt dat werkgevers graag een bonussysteem op individuele grondslag
toepassen. Kater: ,,Het is begonnen met de hogere inkomens en daarna ook
ingevoerd voor de mensen met een meer gemiddeld salaris. En nu zie je de
prestatiebeloning verder doorsijpelen naar beneden. Daar zie je de teambonussen
oprukken.''
 Drie op de vijf mensen die werkzaam zijn in de sectoren waar FNV Bondgenoten
(handel, industrie, vervoer, ict, telecom) actief is, hebben te maken met
flexibele beloning. Dat bleek onlangs uit een grootschalig onderzoek dat de
vakbond uitvoerde in samenwerking met de salarisberekeningssite Loonwijzer.nl.
Ron Peters (adviseur beloning, functiewaardering van FNV Bondgenoten) beseft dat
de prestatiebeloning een wezenlijk onderdeel van het inkomen van veel van z'n
leden geworden is. In de detailhandel levert een gehaalde target gemiddeld twee
weken salaris op, het bankpersoneel en veel telecommers gaan met een maand extra
naar huis als ze hun best hebben gedaan in de ogen van de baas. Ict'ers komen in
goede tijden nog verder. Peters: ,,Het raam van de beloningssystemen is meestal
al in de cao's opgenomen, de invulling gebeurt per bedrijf.''
 De hamvraag is of de prestatiebeloningen, waar veel werknemers aan gewend zijn
geraakt, straks afnemen als de economische groei gaat terugvallen. Bezuinigen op
de bonus?
 Ger Kater moet er even over nadenken. ,,Eigenlijk mag dat niet van invloed
zijn,'' zegt hij. Ron Peters is het met hem eens. Targets zijn echter moeilijker
te halen bij economische tegenwind.

LOAD-DATE: October 23, 2008

LANGUAGE: DUTCH; NEDERLANDS

GRAPHIC: Tekst: Jaap Roelants Foto: Dreamstime

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               17 of 98 DOCUMENTS



                              AD/Algemeen Dagblad

                            24 oktober 2008 vrijdag

Geen Kop: BINNENLAND Aanleg wooneilanden rond Pampus bepleit Almere wil eilanden
aanleggen rond Pampus, het forteiland in het....

SECTION: ACHTER; Blz. 32

LENGTH: 323 woorden


BINNENLAND
 Aanleg wooneilanden rond Pampus bepleit
 Almere wil eilanden aanleggen rond Pampus, het forteiland in het IJmeer, om
zijn woningbestand flink te kunnen uitbreiden. Milieudefensie is er zwaar op
tegen. In totaal wil de stad de komende decennia 60.000 woningen bouwen. P4
 Crimineel George van Dijk schrijft autobiografie
 George van Dijk (43), telg uit de beruchtste familie van het Gooi, heeft een
autobiografie geschreven vol anekdotes uit de misdaadpraktijk. De crimineel
filosofeert tegenwoordig. ,,Welke idioot heeft de mens bedacht?'' P6
 BUITENLAND
 Zuid-Korea aarzelt
 over voedselhulp
 Zuid-Korea heeft nog niet besloten of het voedselhulp naar het communistische
Noord-Korea stuurt. Daarmee negeert het land een oproep van de VN. Miljoenen
Noord-Koreanen dreigen door natuurrampen en wanbeleid de hongerdood te sterven.
P12
 ECONOMIE
 Plan: drijvende turbines voor Belgische kust
 Een Nederlands bedrijf wil een park van drijvende windmolens bouwen voor de
Belgische kust. Drijvende molens zijn veel goedkoper dan vaste. Het park moet
600.000 huishoudens van stroom voorzien. P15
 Belastingdienst let scherp op aftrekposten
 De Belastingdienst begint een groot onderzoek naar de aftrekposten die burgers
opvoeren in aangiftes over 2007. De fiscus adviseert mensen die weten dat zij
fout zitten snel een correctie in te dienen, om hoge boetes te voorkomen. P17
 CULTUUR
 'Majesteit, graag
 uw kroon even af'
 De beroemde Amerikaanse fotografe Annie Leibovitz heeft vorig jaar in
Buckingham Palace de Britse koningin Elizabeth gevraagd even haar kroon af te
zetten voor de foto.

De vorstin reageerde not amused. P19
 GELD & RECHT
 'Blikken' bonus voor gewone man rukt op
 De gouden megabonus voor topmensen staat tegenwoordig ernstig ter discussie,
maar de 'blikken' prestatiebonus voor de gewone man rukt op. De helft van de
werknemers richt zich op een meetbaar doel om duizenden euro's extra te kunnen
verdienen. P23

LOAD-DATE: October 23, 2008

LANGUAGE: DUTCH; NEDERLANDS

GRAPHIC: George van Dijk, schrijver van Leven achter de tralies.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               18 of 98 DOCUMENTS



                              AD/Algemeen Dagblad

                           23 oktober 2008 donderdag

Palin wekt woede met exorbitant dure kleding

SECTION: BIBU14; Blz. 14

LENGTH: 174 woorden


JACQUELIEN NIENHUIS
 NEW YORK
 Is Sarah Palin wel een echte hockeymoeder? Leidt ze niet stiekem het luxe
leventje dat ze in haar toespraken veracht?


 Fans van Palin reageerden gisteren ontstemd op berichten dat de Republikeinse
partij 150.000 dollar uitgaf aan kleren, accessoires en make-up voor de
vice-presidentskandidaat, haar man en haar zoontje: gemiddeld bijna 2500 dollar
per dag sinds de conventie. Palin spendeerde onder meer bijna 50.000 dollar bij
het luxe warenhuis Saks.
 Het nieuws komt op een zeer ongelegen moment voor de Republikeinen, zo vlak
voor de verkiezingen en op het hoogtepunt van een economische crisis. McCain en
Palin proberen bovendien al weken hun band met de gewone man aan te halen.
 De Democraten wezen er gisteren fijntjes op dat de vrouw van een loodgieter
haar kleren echt niet bij Saks koopt. De McCaincampagne reageerde koeltjes:
,,Opvallend dat we zo veel praten over blouses, terwijl er zoveel problemen zijn
in dit land. Het was altijd de bedoeling dat de kleren na afloop naar een goed
doel gingen.''

LOAD-DATE: October 23, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               19 of 98 DOCUMENTS



                              AD/Algemeen Dagblad

                            22 oktober 2008 woensdag

VERKIEZINGEN Democraten hopen op steun van bemiddelde ouderen - Obama zet alles
op alles in Florida

SECTION: BIBU12; Blz. 12

LENGTH: 957 woorden


JACQUELIEN NIENHUIS
 WEST PALM BEACH
 'Wie van jullie heeft al gestemd?,'' roept Hillary Clinton. Honderden
gerimpelde handen gaan omhoog in het Conventiecentrum van West Palm Beach in
Florida. ,,Obama!,'' schreeuwen de senioren hun kelen schor.



 Sommigen bonken met hun wandelstokken op de vloer. De senator voor New York
knikt. ,,Jullie pensioen en de toekomst van jullie kinderen en kleinkinderen
staan op het spel als McCain president wordt. Dus vertel iedereen dat er vandaag
al kan worden gestemd,'' dringt ze aan.
 Clinton weet dat er geen seconde is te verliezen nu het vroege stemmen in
Florida is begonnen en de dagen tot verkiezingsdag wegtikken. Ze hoopt zoveel
mogelijk stemmen voor Obama te verzilveren bij haar bezoek aan de zuidkust, waar
veel New Yorkers van hun herfstjaren genieten. Want de vele ouderen in de staat
kunnen dit jaar wel eens massaal voor Obama kiezen nu hun pensioenen zijn
aangevreten door de financiële crisis.
 De sunshine state leek lang buiten bereik voor de senator uit Illinois. De
Republikeinen wonnen er de vorige twee verkiezingen - hoewel de uitslag in 2000
omstreden is - en John McCain bleek mateloos populair te zijn in de staat die
veel militairen telt. Maar toen de huizenmarkt verder kelderde en de beurzen
instortten, bekoelde de liefde voor de partij van George W. Bush ook in Florida.
De race gaat er nu nek aan nek en sommige peilingen geven Obama zelfs een kleine
voorsprong.
 De Democraat zet deze weken dan ook alles op alles om de staat, met 27
kiesmannen een van de grootste prijzen, binnen te slepen. Een van zijn
topadviseurs coördineert hoogstpersoonlijk de campagne in Florida en volgens
insiders hebben de Democraten meer dan veertig miljoen dollar aan zendtijd
gekocht. In steden als Miami, Orlando en Tampa is Obama al vijf keer zoveel op
tv te zien als McCain.
 Het zijn vooral kiezers als Republikein Sam Scerri die Obama hoopt te
overtuigen. De zeventiger verloor de afgelopen weken ruim 50.000 dollar op de
beurs en is diep teleurgesteld in president Bush. ,,Iedereen hier in Florida
heeft wel een pensioen of een appeltje voor de dorst belegd, dus de economische
crisis treft ons hard. Ik ken mensen die meer dan een ton zijn kwijtgeraakt.
Washington heeft er een puinhoop van gemaakt,'' zegt hij. Scerri twijfelt hevig
over wie de nieuwe president moet worden. ,,Ze bevallen me eigenlijk allebei
niet. Obama is te jong en McCain is te oud.''
 Hij wordt dagelijks bestookt met e-mail en telefoontjes van zijn kinderen. ,,Ze
willen dat ik Obama stem omdat hij beter is voor hun toekomst. Dus wie weet,
noem ik me dit jaar Democraat,'' lacht hij.
 Ook voor Sal Cugno (65) was het ondenkbaar dat hij op een Democraat zou
stemmen, maar nu speelt hij voorzichtig met de gedachte. ,,Ik durf straks in
ieder geval niet hardop te zeggen dat ik voor McCain heb gestemd. Dit jaar is
alles anders. De economische crisis treft iedereen. We zullen nog zeker tien
jaar lijden onder de gevolgen.''
 Marcel Berniers (67) zag zijn beleggingen slinken met zeker 20.000 dollar. Hij
twijfelt geen seconde wie de nieuwe president moet worden. ,,De Republikeinen
hebben ons de vernieling in geholpen. Bill Clinton liet een begrotingsoverschot
achter. Nu hebben we tien biljoen schuld. Alleen Obama kan ons er economisch
bovenop helpen.''
 Voor het hoofdkantoor van het verkiezingsbureau in West Palm Beach staazeker
150 mensen te wachten voor ze mogen stemmen. Republikeinen Ray Agostini en
Marcha Feinberg kijken met een mix van ergernis en bewondering hoe een
Obama-busje de ene na de andere lading kiezers aflevert. ,,Ze hebben zoveel meer
geld en zijn zoveel beter georganiseerd,'' verzucht Agostini. Hij denkt dat
McCain zijn staat kan winnen als hij blijft hameren op zijn plannen om te boren
naar olie. ,,Florida is een staat waar je niet zonder auto kunt. Iedereen lijdt
onder de hoge benzineprijzen.''
 Feinberg vertrouwt erop dat McCains belastingbeleid de doorslag geeft voor veel
van haar staatsgenoten. ,,De mensen hier hebben hard gewerkt voor hun geld.
Obama wil dat we meer belasting betalen zodat hij het geld aan de armen kan
geven. Het verspreiden van welvaart noemt hij dat. Maar het is gewoon
socialisme.''

 -----------------------------------------------------------------

 Campagne - McCain op zoek naar 'echte Joe the Plumber' voor tv-reclame

 De Republikeinse presidentskandidaat John McCain is op zoek naar een echte Joe
the Plumber.
 ,,Het is eenvoudig,'' staat in de e-mail van de McCain-campagne. ,,Maak een
spotje waarin u in dertig seconden vertelt waarom ú Joe the Plumber bent. De
beste zenden we uit op televisie.''
 'Loodgieter ' Joe Wurzelbacher groeide na een ontmoeting met Obama uit tot het
symbool van de gemiddelde Amerikaan en figureerde in het jongste tv- debat van
beide kandidaten. Vooral McCain zag in het verhaal van Joe, die bang was voor
enorme belastingverhogingen onder Obama, het ideale rolmodel van de hardwerkende
burger die de Amerikaanse droom wil nastreven.
 Onderzoek van Amerikaanse media wees echter uit dat Wurzelbacher helemaal geen
loodgieter is en bovendien een flinke achterstand heeft in het betalen van zijn
belastingen.
 McCain hoopt tussen de tienduizenden die ooit een e-mailadres achterlieten op
zijn website, een echte Joe the Plumber te vinden. ,,In deze sombere economische
tijden bestaat er geen twijfel dat John McCain en Sarah Palin pal achter de
gewone, hardwerkende 'Joe's' staan. Deel met ons hoe u de Amerikaanse droom
probeert na te streven, '' luidt de boodschap.
 McCains tegenstrever Obama heeft zijn campagne enkele dagen stopgezet om zijn
ernstig zieke oma op Hawaii te bezoeken. Obama is mede opgevoed door de
85-jarige Madelyn Payne Dunham. Zij is een van de belangrijkste mensen in zijn
leven.

LOAD-DATE: 22 oktober 2008 woensdag

LANGUAGE: DUTCH; NEDERLANDS

GRAPHIC: Democratisch presidentskandidaat Barack Obama en senator Hillary
Clinton op verkiezingstournee in Orlando, Florida. De Democraten hopen de
traditioneel Republikeinse staat voor zich te winnen. FOTO REUTERS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               20 of 98 DOCUMENTS



                              AD/Algemeen Dagblad

                            20 oktober 2008 maandag

Brieven

SECTION: LEZER1; Blz. 21

LENGTH: 637 woorden


Compensatie
 Compenseer gemeenten die geld kwijt zijn (AD 18-10). Gewone burgers, het
bedrijfsleven en dus ook overheidsinstellingen hebben (soms veel) geld verloren
door de kredietcrisis. Als de burgers en het bedrijfsleven niet worden
gecompenseerd, is er dus geen aanleiding om dat voor overheidsinstellingen wel
te doen. Bovendien lijkt het mij erg moeilijk, om bij een eventuele compensatie,
te bepalen waarmee moet worden begonnen: spaargeld wel en beleggingen niet?


 Peter J. Hoevenaars, Hellevoetsluis.
 Compensatie (2)
 Ik vind het een grof schandaal dat gemeenteambtenaren zulke onaanvaardbare
risico's hebben genomen met publiek geld. Dus niks compensatie! Maar
uiteindelijk, hoe je het ook wendt of keert, is de burger de dupe. En de
schuldigen, die dus niet goed op de hoogte waren en niet de kleine lettertjes
hebben gelezen, moeten opstappen.
 Mirjam Bredius-Hoogendam, Prinsenbeek.
 Schoolboeken
 Een briefschrijfster uit Lelystad (AD 17-10) zegt het treffend. Juist
werkboeken maken zelfstandig werken mogelijk. Door een tekort op de lerarenmarkt
komen er steeds meer onbevoegde docenten voor de klas en die zouden in staat
moeten zijn lesmateriaal te maken? Een methode wordt gemaakt door een team van
ervaren educatieve auteurs. Het zijn docenten die boeiend kunnen schrijven en
leuke opdrachten bedenken. Vaak levert hen dat nog geen euro per uur op. Ook
educatieve uitgevers verdienen geen schatten. WoltersKluwer heeft niet voor
niets zijn educatieve tak afgestoten.
 Onno Kalverda, educatief auteur/docent, Nieuwegein.
 Medaille (2)
 Daar word je wel stil van, als je leest hoe moedig en met gevaar voor eigen
leven jonge mensen in de Afghaanse woestijn zich hebben ingezet om collega's het
leven te redden. Zij hebben terecht een militaire onderscheiding gekregen. Het
is wrang te weten dat de verantwoordelijke minister er prat op gaat zijn
dienstplicht met opzet te hebben ontlopen. En dat op Nederlandse legerbases het
bewaken van het gereedschap van onze Uruzgan-militairen niet serieus wordt
genomen.
 Jan Leeuwenstein, Pijnacker.
 Relkleuters
 'Help ons alsjeblieft van de relkleuters af', smeekt columnist Vincent Bijlo
(AD 16-10). De vraag is: Hoe? Zo gauw een gemeentebestuur een maatregel treft,
wordt die door de rechter met spoed onwettig verklaard. Afijn, op Voorne-Putten
wordt de jeugdige groep overlast veroorzakende rijksgenoten in kaart gebracht.
Dat zal een slok op een borrel schelen.
 A. Hobbel, Spijkenisse.
 Aboutaleb (2)
 Wat een kleinzieligheid om te vallen over het feit dat de nieuwe burgemeester
van Rotterdam een Amsterdammer van Marokkaanse afkomst is en bovendien een
Ajax-supporter zou zijn. Ook valt men over het feit dat hij twee paspoorten
heeft.
 Heeft men wel gekeken naar de kwaliteiten die deze man heeft. Naar mijn mening
is er met Aboutaleb een goede keus gemaakt en heeft men een burgemeester met
karakter aangesteld.
 Iemand die zijn sporen al wel heeft verdiend.
 C. Hijkoop, Utrecht.
 Verdampt
 250.000.000 euro aan publiek geld verdampt (AD 15-10). Geld verdampt niet,
zoals alcohol of benzine; geld is een betaalmiddel dat altijd valt te traceren
(anders noem ik dit zwart geld). Was het maar waar dat de miljoenen waren
verdampt. In dat geval zou de overheid gewoon de verdampte euro's kunnen
bijdrukken zonder te lenen op de kapitaalmarkt.
 C.S. Buma, Zoetermeer.
 Al Gore (2)
 Al Gore spreekt Nederland toe: doe wat met windmolens. Een Amerikaan uit het
land van de grootverbruikers, dat het verdrag van Kyoto eerst niet wilde
ondertekenen, kan volgens mij beter komen vertellen hoe wij 0,7 procent op onze
energie kunnen bezuinigen. Want dat is namelijk het aandeel dat alle windmolens
in Nederland opwekken.
 Dan kunnen wij alle windmolens afbreken en het voordeel is: mooier landschap en
het kost minder subsidie.
 N. van Vliet, Leidschendam.

LOAD-DATE: 20 oktober 2008 maandag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               21 of 98 DOCUMENTS



                              AD/Algemeen Dagblad

                            18 oktober 2008 zaterdag

De sleutel kan weer op de bar - Vanaf €26.920 - Hoe hightech is de Insignia?

SECTION: AUTO02; Blz. 30

LENGTH: 1031 woorden

SAMENVATTING

De Insignia symboliseert een grote koerswijziging bij Opel. Hij is de eerste
van een nieuwe generatie Opels die het merk weer spannend moeten maken.

VOLLEDIGE TEKST:

'Bijna 80 % van auto's in de midden- klasse wordt zakelijk aangeschaft' - FEITEN
& CIJFERS - TECHNIEK KORT DOOR DE BOCHT door niek schenk

 Tekst: Niek Schenk Foto's: Opel

 De vier- en vijfdeurs Insignia staan eind december in de showrooms. In april
volgt de stationwagon. Goedkoopste Insignia is de vierdeurs 1.6 Ecotec Edition
van €26.920. Uitrusting: radio/cd-speler, led-dagverlichting, zes airbags, ESP,
automatische airco, cruise-control en elektrische hoogteverstelling van de
bestuurdersstoel.

 Met de Insignia breekt voor Opel een nieuw tijdperk aan. Hij is de eerste van
in totaal 20 nieuwe modellen die de komende drie jaar worden uitgebracht. De
toekomstige Opels moeten er spannender uitzien, dynamischer rijden en meer
getuigen van technologische vernieuwing. Ook het kwaliteitsniveau moet omhoog.
General Motors zal tussen nu en 2012 negen miljard euro in Opel investeren.
 Maar wie introduceert er nou een nieuwe auto die bepalend is voor de toekomst
van je merk, op het moment dat de wereld in een zware economische crisis
verkeert? Volgens René Roggen, directeur van General Motors Benelux bv, zijn de
omstandigheden zo slecht nog niet. ,,Ik ben een optimist, dat geef ik toe. Maar
deze auto komt echt op het juiste moment. Hij kan een belangrijke bijdrage
leveren aan het herstel van Opel.''
 Dat herstel heeft het merk hard nodig. Terwijl moederbedrijf General Motors in
de Verenigde Staten miljardenverliezen incasseert, is het marktaandeel van de
Europese dochter Opel, ook in Nederland, de laatste jaren alleen maar gekrompen.
Al is de situatie voor GM in Europa veel beter dan op de thuismarkt in de VS,
talloze trouwe Opel-rijders van weleer laten het merk tegenwoordig links liggen
en zijn tevreden overgestapt in een auto van de concurrentie.
 Opel heeft, zeker in Nederland, een imagoprobleem, geeft René Roggen toe. ,,Je
hebt hier nog steeds iets uit te leggen als je in een café een Opel-sleutel op
de bar legt. Veel Nederlanders vinden Opel saai. Ik ben het daar natuurlijk niet
mee eens. Het huidige model Astra is best een spannende auto om te zien. Het
komt doordat we 36 jaar lang marktleider in Nederland zijn geweest. Dat was in
de tijd dat Opel nog tamelijk anonieme auto's maakte voor een heel breed
publiek.''
 Een Opel, de succesvolle Kadett voorop, was eind vorige eeuw de auto voor de
gewone man. De veranderende marktsituatie en de keuze van de consument, maakten
het leiderschap van Opel uiteindelijk onmogelijk. Tegenwoordig is Volkswagen
marktleider. Roggen: ,,Er zijn meer automerken bijgekomen en alle merken hebben
hun modellenaanbod steeds verder uitgebreid om zelfs de allerkleinste
doelgroepen te bedienen. Zo'n enorm gevarieerd aanbod maakt het onmogelijk om
meer dan 10 procent marktaandeel te veroveren.''
 Roggen denkt evenwel dat de nieuwe Insignia een deel van de weggelopen klanten
kan terugwinnen. ,,En niet alleen voormalige Opel-rijders. Ook bij de
premium-merken, zoals BMW, Audi en Mercedes. De Insignia is niet alleen de
opvolger van de Vectra, maar ook van ons voormalige topmodel Omega. Bijna 80
procent van de auto's in de middenklasse wordt zakelijk aangeschaft. De fiscale
bijtelling is voor die kopers heel belangrijk. Wij bieden met de Insignia veel
meer auto voor een lagere prijs. Voeg daarbij het feit dat het slechter gaat met
de economie, en het succes laat zich voorspellen.''
 Een verdubbeling van de verkopen, vergeleken met de huidige Vectra, ligt
volgens Roggen in het verschiet. ,,Wij komen met deze auto tegemoet aan de
veeleisende autokoper van dit moment. Vroeger koos de consument een auto vanwege
de degelijkheid, of het comfort of de rijprestaties. Tegenwoordig moet een auto
al die eigenschappen combineren. De auto moet ruim zijn én veilig én
milieuvriendelijk én innovatief. En dan moet hij ook nog eens een sterke
uitstraling met een aantrekkelijke vormgeving hebben. In de Insignia hebben we
geprobeerd al die goede eigenschappen samen te brengen.''
 Roggen meent ook dat innovatie belangrijker is dan ooit. ,,De consument is
tegenwoordig niet meer zo loyaal als vroeger. Vooral de zakelijke rijder wil
telkens in het nieuwste model rijden en stapt heel makkelijk over op een andere
auto van een ander merk. Daarom is innovatie belangrijk. Een auto moet dynamiek
uitstralen. Dat bereik je door de rijtechniek, het design en technologische
vernieuwing. Tegelijkertijd is het belangrijk dat die vernieuwing wel betaalbaar
is. In de Insignia heb je voor €750 Opel Eye, dat verkeersborden herkent en
waarschuwt als je per ongeluk buiten je rijstrook belandt. En voor 1100 euro
krijg je het FlexRide-systeem waarbij je zelf kunt kiezen of het rijkarakter,
zoals de schokdempers en de besturing, sportief of juist comfortabel moet zijn.
De nieuwste techniek is bij ons dus betaalbaar.''

 AD Autowereld publiceerde in juli al een rij-impressie van de Insignia. Deze is
terug te vinden op www.ad.nl/autowereld.

 n Geavanceerd 4x4-systeem leverbaar, dat zich automatisch aan de wegsituatie
aanpast.
 n Verbeterde verlichtingstechniek past de lichtbundel automatisch aan de weers-
en rijomstandigheden aan. Schakelt bijvoorbeeld automatisch terug van groot-
naar dimlicht als een tegenligger nadert. Nieuw is ook de led-dagrijverlichting.

 n Actieve hoofdsteunen: schieten omhoog bij een aanrijding van achteren, om het
hoofd beter op te vangen.
 n Elektrische parkeerrem vervangt de traditionele handrem.
 n FlexRide: past de rijtechniek (schokdempers, besturing, gaspedaal, ESP) aan
aan de rijomstandigheden en het rijgedrag van de bestuurder. Met keuzeknop voor
sportief of comfortabel.
 n Opel Eye: herkent met behulp van een camera verkeersborden langs de weg en
toont ze in het dashboard. De bestuurder kan te allen tijde het laatst
gepasseerde bord oproepen, als hij bijvoorbeeld twijfelt of hij ter plekke nu
wel of niet mag inhalen. Het systeem is gecombineerd met rijstrookbewaking die
met een waarschuwing in het dashboard en geluidssignaal alarmeert wanneer de
automobilist onbedoeld de witte lijn overschrijdt.

LOAD-DATE: 18 oktober 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               22 of 98 DOCUMENTS



                              AD/Algemeen Dagblad

                            18 oktober 2008 zaterdag

Mee met de ambulance

SECTION: BOEK01; Blz. 24

LENGTH: 159 woorden


FOTOREPORTAGE
 HHHHI

 Ooit was Willem Poelstra duiker, tot een vreselijk ongeluk hem tot een ander
leven dwong. Hij werd fotograaf en besloot de redders van zijn leven met een
reportageboek te eren. Wie de zwartwitfoto's ziet vraagt zich af: hoe veel
harder kan journalistiek nog zijn? Dit dagelijkse leven van ambulancepersoneel
kent de gewone burger meestal niet.  Poelstra's fotografie is een ode aan het
werk van de hulpverleners; toch staan de slachtoffers in hun desolate ellende
centraal. Soms is er nog ruimte voor een vleugje poëzie, meestal overheerst
doffe berusting of juist het tegendeel daarvan, de ontzetting. Poelstra is
volledig dienstbaar aan zijn onderwerp; zijn aanpak is gedurfd en schokkend,
maar zonder effectbejag en esthetisering. Keiharde journalistiek van een
betrokken fotograaf. Iets meer documentatie zou het boek nog beter hebben
gemaakt.  -Jan-Hendrik Bakker

 112 ambulance Amsterdam - Willem Poelstra. Mets & Schilt, €29,90.

LOAD-DATE: 18 oktober 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               23 of 98 DOCUMENTS



                              AD/Algemeen Dagblad

                            18 oktober 2008 zaterdag

Westerman over de verkiezingen

SECTION: WEEK08; Blz. 10

LENGTH: 424 woorden


1 Een bejaarde Republikeinse president, machtsmisbruik van zijn 'running mate',
en een financiële crisis die aan de Republikeinen wordt toegeschreven. De
Amerikaanse presidentsverkiezingen zijn een gelopen race. McCain hangt in de
touwen, Obama wint dit op zijn slofjes.



 ,,Mee eens. Het Amerikaanse politieke landschap is wel erg grillig, waardoor ik
er tijdens mijn correspondentschap ook wel eens naast zat met mijn
voorspellingen, maar nu gaat Obama absoluut winnen. Tenzij er iets buitensporigs
gebeurt als een grote aanslag of een oorlog. Dan hechten de kiezers weer meer
belang aan militair dan aan economisch leiderschap.
 Er wordt wel gedacht dat veel Amerikanen zéggen dat zij op Obama gaan stemmen,
maar dat zij als ze eenmaal in het stemhokje staan, toch voor die blanke
conservatieve McCain gaan. Dat geloof ik niet. Ik heb vier verkiezingen
meegemaakt, en ik heb de Amerikanen nog nooit zo betrokken gezien. Mensen willen
echt dat er iets verandert.
 Het mantra van de Republikeinen - 'lagere belastingen' - werkt niet meer. Daar
kijkt de gemiddelde Amerikaan nu wel doorheen. Lagere belastingen waren alleen
in het voordeel van de allerrijksten en juist nu is een groter sociaal vangnet
nodig om de getroffen middenklasse op te vangen. De kredietcrisis werkt in het
voordeel van de Democratische Partij omdat die het imago heeft dat zij er is
voor de gewone burger, en juist die is hard getroffen. En ten slotte: Obama is
jong, fris en enthousiasmerend. McCain heb ik jaren geleden in zijn campagne nog
meegemaakt en toen was hij scherp. Nu is het een oude, vermoeide man.''

 2 Onze verwachtingen van Obama zijn te hoog gespannen. Het zal niet eens zo
heel veel verschil maken voor Europa en Nederland wie er president wordt in de
VS.
 ,,Het klopt dat de verwachtingen wel heel hoog zijn gespannen. Als je naar de
peilingen kijkt, zie je dat de hele wereld voor Obama zit te duimen. Ik denk dat
hij vooral voor een betere sfeer zal zorgen omdat hij iemand is die denkt zoals
wij. Iemand die wij beter begrijpen.
 Hij zal zich terugtrekken uit Irak, maar de oorlog in Afghanistan  - in zijn
ogen een terechte oorlog -  juist opvoeren. En dan zal ook op Nederland een
beroep worden gedaan.
 De economische crisis zal hij niet snel kunnen oplossen en ook de
gezondheidszorg zal niet van de ene op de andere dag gratis zijn. Door de
financiële situatie is zijn armslag enorm beperkt. Dus nee, in praktische zin
zal hij niet eens zo heel veel kunnen doen. Maar de wereld en de VS hebben
iemand nodig die verenigt. Obama is zo iemand.'' -

LOAD-DATE: 18 oktober 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               24 of 98 DOCUMENTS



                              AD/Algemeen Dagblad

                            17 oktober 2008 vrijdag

Geen Kop: BINNENLAND Woning kopen? Info via een streepjescode Makelaarskantoor
Peek en Pompe uit Utrecht verwacht dat het....

SECTION: ACHTER; Blz. 32

LENGTH: 334 woorden


BINNENLAND
 Woning kopen? Info via een streepjescode
 Makelaarskantoor Peek en Pompe uit Utrecht verwacht dat het dé toekomst is in
huizenland. Een streepjescode op een verkoopposter, waarmee potentiële kopers
direct informatie over de woning op hun telefoon kunnen ontvangen. In Japan is
het systeem al uitgegroeid tot een groot succes. P8
 Ceremonie ver weg van realiteit in Uruzgan
 Nederland is doorgaans zuinig met militair ceremonieel, maar voor de militair
die op 12 januari door friendly fire om het leven kwam in Uruzgan en vijf
kameraden die wel terugkeerden, is alles uit de kast getrokken. Ze zijn
onderscheiden met het Kruis van Verdienste.  P10
 BUITENLAND
 Joe de loodgieter steelt show tijdens debat
 Hij kwam uit het niets, maar ging weg als de beroemdste loodgieter van Amerika.
Joe the Plumber (loodgieter) stal de show tijdens het verkiezingsdebat tussen de
presidentskandidaten McCain en Obama. McCain kwam met Joe op de proppen om aan
te tonen dat de Democraten niets doen voor de hardwerkende man. P12
 Technici schuldig aan vliegramp Spanair
 De Spaanse onderzoeksrechter houdt drie technici van de Spaanse
vliegmaatschappij Spanair verantwoordelijk voor de vliegramp in Madrid, waarbij
twee maanden geleden 154 mensen omkwamen. De drie worden in november voorgeleid.
P15
 ECONOMIE
 Hoog Europees bezoek voor president Bush
 De Amerikaanse president Bush krijgt zaterdag hoog Europees bezoek.

De Franse leider Sarkozy en voorzitter Barroso van de Europese Commissie gaan
hem uitnodigen volgende maand samen met hen een wereldtop te beleggen over een
nieuw financieel stelsel. Sarkozy weigert te wachten tot de VS een nieuwe
president hebben. ,,Veel te laat.'' P16
 CULTUUR
 Duitser zwicht voor Nederlandse non-fictie
 Waar vroeger de literaire romans van Harry Mulisch en Tessa de Loo de kassa bij
de Duitse boekenwinkels deden rinkelen, is het nu de beurt aan Nederlandse
schrijvers van het non-fictiegenre. ,,Er is meer behoefte aan goedgeschreven en
waargebeurde verhalen.'' P19

LOAD-DATE: 17 oktober 2008 vrijdag

LANGUAGE: DUTCH; NEDERLANDS

GRAPHIC: Joe the Plumber, het 'gezicht' van de gewone man.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               25 of 98 DOCUMENTS



                              AD/Algemeen Dagblad

                           16 oktober 2008 donderdag

'Hebzucht leidde tot bankcrisis'

SECTION: BIBU02; Blz. 2

LENGTH: 956 woorden


INTERVIEW Bos durft niet te zeggen wanneer dieptepunt in huidige malaise is
bereikt

 GIJS KOREVAAR
 HANS VAN SOEST
 AMSTERDAM
 Wouter Bos bestelt nog een extra kop koffie. De wallen onder zijn ogen verraden
een zoveelste nacht met te weinig slaap voor de minister van Financiën.


 Nu was het niet zo erg als tijdens de onderhandelingen met de Belgische
regering over de overname van Fortis Nederland en ABN Amro. ,,Die waren pas om
acht uur 's ochtends afgerond,'' lacht hij. ,,In de hoek van de kamer stonden
twee ongemakkelijke Louis XV-bankjes. Jan Peter Balkenende en ik zijn er
uitgeput en opgevouwen op in slaap gevallen. Blij dat daar geen foto's van
zijn.''
 Sinds het uitbreken van de kredietcrisis lijkt Bos' leven te bestaan uit
heimelijk overleg, vertrouwelijke codes, stiekem onderhandelen via sms tijdens
Kamerdebatten om direct daarna in het vliegtuig te stappen naar een geheime
locatie. ,,Af en toe voelt het alsof ik in een spannend jongensboek ben
beland.''
 Het ene na het andere reddingsplan kondigde het kabinet de afgelopen weken aan.
Toch zakt de beurs maar door. ,,Natuurlijk twijfel ik ook wel eens. Rationeel
weet ik dat de beurs niet de echte wereld is. Er wordt gespeculeerd, er heerst
kuddegedrag. Maar ik ben niet naïef. Uiteindelijk zal de dalende beurs ook het
echte leven beïnvloeden. Uit angst voor een recessie houden burgers en bedrijven
hun geld op zak. De economie zal stokken en de werkloosheid oplopen. Die spiraal
naar beneden willen we voor zijn. Alle plannen zijn niet bedoeld om de bankiers
te helpen, maar de gewone burger.''
 Hoe lang de crisis nog duurt, durft Bos niet te voorspellen. ,,Vaak hebben we
gedacht dat het dieptepunt was bereikt. Telkens werd het weer erger. Het kan
zijn dat de economie volgend jaar minder groeit dan voorspeld, maar we zijn
voorbereid.''
 Hij gaat er niet onder gebukt. Sterker nog, Bos lijkt er lol in te hebben.
,,Hoe erg het ook is, het is voor een minister van Financiën wel een uitdaging.
Dit is de ergste crisis sinds de jaren '30. Toen werden mijn ouders net geboren.
Niemand nationaliseerde tot dusver banken. We onderhandelen over abstracte
bedragen. Een zak sinaasappelen van twee euro, daarvan kan ik bepalen of die dat
waard is. Maar Fortis Nederland? Het ging over miljarden. De Belgen vroegen het
dubbele. Er is hard onderhandeld. We betreden onontgonnen terrein. Tot nu toe is
alles goed uitgepakt.''
 Dat de reddingsplannen 's nachts en stiekem worden gesmeed, komt omdat ze van
invloed zijn op de beurskoers van bedrijven. ,,Als minister van Financiën heb je
veel voorkennis. Vrienden en bekenden vragen wel om advies over wat ze met hun
geld moeten. Maar iedereen begrijpt dat ik mijn mond houd. Toen we over Fortis
onderhandelden, wist ik dat vrienden van mij erover dachten aandelen in het
bedrijf te gaan kopen. Ik kon niets zeggen.''
 Zelf belegt Bos niet. ,,Alleen als student heb ik ooit voor vijfhonderd gulden
aandelen gekocht. Al snel was ik alles kwijt. Sindsdien ben ik een saaie
spaarder: ik spaar bij de ASN Bank, heb een betaalrekening bij de Postbank en
een spaar- en beleggingshypotheek bij Van Lanschot. Alle beslissingen over mijn
geld heb ik in handen van de bank gegeven. Formeel hoeft dat niet, maar juist
als minister van Financiën moet je nog strenger zijn voor jezelf.''
 Ondanks het vertrouwen in zijn eigen bank, wijt Bos de huidige problemen voor
een groot deel aan wat de banken zoal uitvraten. ,,Er heerste een besmettelijke
hebzucht. Iedereen wilde steeds meer. Dat moest een keer fout gaan.
 Zeker in Amerika leefde het idee dat de markt volledig vrij moest worden
gelaten. Dan zou de welvaart voor iedereen het hardste groeien. We zien waar dat
toe heeft geleid: er werden onverantwoorde risico's gelopen, niemand begreep
meer hoe het systeem precies in elkaar zat en de top gaf zichzelf enorme
bonussen. Nu moet de belastingbetaler de troep opruimen.''
 In Europa is het toezicht altijd beter geweest, zegt hij. ,,Toch moet er ook
hier wat veranderen. Van Fortis weet ik hoe moeilijk het was om met drie
overheden te onderhandelen over een reddingsoperatie. Stel je voor dat straks
een bank omvalt die in tien landen actief is. Er is een overkoepelende Europese
toezichthouder nodig. De nationale toezichthouders kunnen nu veel te weinig
doen.''
 Besmettelijke hebzucht wil hij gemeenten en provincies niet verwijten. Die
verloren zo'n 250 miljoen euro. ,,Ze hebben niets illegaals gedaan. Maar het is
van de zotte dat overheden voor een procentje meer gaan shoppen in het
buitenland in plaats van hun geld veiliger weg te zetten.''
 Na zijn opmerkingen dat ook spaarders de kleine lettertjes moeten lezen, werd
hij bedolven onder boze mails van mensen: 'wie denk je wel dat je bent'. ,,Maar
nadat ik bekend had gemaakt dat de spaarders bij Icesave hun geld terugkregen,
kreeg ik enorm veel bloemen van onbekenden die blij waren dat ze hun bij elkaar
gesappelde centjes niet kwijt waren.''
 Hoewel beleggers hun vertrouwen nog niet terug hebben, hebben de kiezers dat
wel: in Bos. Zijn populariteit en die van zijn PvdA zit voor het eerst sinds
jaren weer eens in de lift. Het laat hem koud.
 ,,Niemand weet beter dan ik hoe weinig die peilingen beklijven. Als ik volgende
week één fout maak, is dat zo weer weg.''

 -----------------------------------------------------------------

 Tot nu toe

 Geboren: 14 juli 1963, in Vlaardingen.
 Carrière: Na zijn studies economie en politicologie maakt Bos carrière bij
Shell. In 1998 wordt hij Kamerlid voor de PvdA om na twee jaar staatssecretaris
te worden van Financiën. In 2002 wordt hij fractievoorzitter van de PvdA in de
Tweede Kamer en partijleider. Sinds de verkiezingen van 2006 is hij vicepremier
en minister van Financiën.
 Privé: Getrouwd, twee dochters.

LOAD-DATE: 16 oktober 2008 donderdag

LANGUAGE: DUTCH; NEDERLANDS

GRAPHIC: 'Als minister van Financiën heb je voorkennis. Vrienden vragen wel
advies. Maar iedereen begrijpt dat ik mijn mond houd.' FOTO MARCO OKHUIZEN

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               26 of 98 DOCUMENTS



                              AD/Algemeen Dagblad

                            11 oktober 2008 zaterdag

Uitdagende Dodge

SECTION: AUTO01; Blz. 29

LENGTH: 697 woorden

SAMENVATTING

De uitdagende Dodge Challenger wordt eind dit jaar bij de Nederlandse   dealers
verwacht. AD Autowereld reed er al mee, onder meer op de Duitse   Autobahn.

VOLLEDIGE TEKST:

De Dodge Challenger SRT-8 is de tweede Amerikaanse pony of muscle car die een
remake onderging. Eerder was daar al de Ford Mustang en eind 2009 volgt nog de
Chevrolet Camaro, waarmee het illustere trio uit de jaren '60 en '70 weer
herenigd is. Ze waren ooit het blik geworden ideaal van de gewone man: stoere,
ongecompliceerde, maar berensterke sportwagens voor weinig. En dat zijn ze in de
Verenigde Staten nu weer.
 In Europa zullen ze dat imago echter nooit krijgen. De goedkoopste uitvoering
van de Dodge Challenger kost in de Verenigde Staten omgerekend 23.900 euro. Hier
kost de auto in de SRT-8 uitvoering straks een kleine 90.000 euro. Een deel
daarvan is ongetwijfeld bestemd voor transporteur en importeur, maar het
leeuwendeel van dit verschil verdwijnt in de schatkist.
 De auto staat volgens de Nederlandse importeur van Chrysler, Jeep en Dodge nog
dit jaar in de Nederlandse showrooms. Wij reden al in een Challenger van Willem
Kien, eigenaar van Chrysler-dealer Kien in Velp. De in de kleuren Hemi Orange,
Briljant Black en Bright Silver Metallic leverbare Challenger zie je niet
makkelijk over het hoofd. Hij weegt bijna 1900 kilo en is door zijn afmetingen
en opvallende vormgeving geen auto voor introverte personen. Zelfs in
vergelijking met de originele Challenger uit de jaren '70 is het een reus. De
vetlederen stoelen zitten comfortabel en bieden voldoende zijdelingse steun, ook
al is de rugleuning voor lange personen wat kort. Je hebt het gevoel er een
beetje in weg te zakken, hetgeen wordt versterkt door de hoge schouderlijn en
relatief kleine ramen van de Dodge.
 Het dashboard oogt wat vlak, met een stuurwiel dat afkomstig is uit de Chrysler
300C. Niet toevallig, want ook het onderstel en de technische basis zijn
afkomstig van dit model. En die is weer gebaseerd op de vorige Mercedes
E-klasse. Bewezen betrouwbaarheid dus. De krachtbron is evenwel een onvervalste
Amerikaanse lomperik met zijn inhoud van 6,1 liter. Bij stationaire toerentallen
loopt hij al wat onregelmatig en zijn scherpe ondertoon geeft aan dat dit geen
overbemeten slapjanus is. De Duitse concurrentie weet weliswaar meer
paardenkrachten te halen uit minder cilinderinhoud, maar die moet weer de
karakteristieke, verslavende V8-brul missen.
 Even met de linkervoet de rem licht indrukken en tegelijkertijd het gaspedaal
vloeren zorgt voor een burn-out die in de wijde omgeving rookdetectors laat
afgaan en bij het verkeerslicht trek je met een acceleratie van 0-100 km/u in
4,7 seconden de meeste sportwagens eruit. De achterwielen zetten het vermogen
nagenoeg zonder slip om in snelheid. Enig nadeel: de automaat schakelt niet
supersoepel.
 Op de Duitse Autobahn staat de teller binnen de kortste keren op de 160. Niet
kilometer per uur, maar mijlen. Dat komt neer op een dikke 250 km/u.
Indrukwekkend. Intussen waait het in de Challenger alsof orkaan Ike zich in het
interieur heeft genesteld. Het geraas komt van het schuifdak dat zich door de
luchtdruk deels heeft geopend en ook de kierende zijramen blazen een flink
partijtje mee. Snel laten we ons terugzakken tot een comfortabeler 160 km/u.
 Hard rechtuit wil de Challenger dolgraag, maar dat deed zijn klassieke
voorganger uit de jaren '60 ook. Tot er een bocht opdook. In de nieuwe versie is
ook dat probleem overwonnen. De remmen wekken de indruk dat ze op hun taak
berekend zijn. De Challenger heeft een weggedrag dat de rolneigingen in de
bochten nagenoeg compleet elimineert. Bovendien voelt de bijna twee ton wegende
Dodge dan opvallend lichtvoetig aan. Daar komt nog bij dat de besturing niet zo
licht en gevoelloos werkt als een Playstation-stuurtje, maar juist lekker stevig
en precies is. Een bochtig dijkweggetje is een genot en dat hebben we nog niet
van veel Amerikaanse auto's kunnen zeggen.

 Waarom kopen?
 Goede wegligging. Betrouwbare techniek. Mooie, moderne uitvoering van het
origineel.
 Waarom niet?
 Smalle kofferbak. Stoterig op slecht wegdek. Overschakelen automaat.

 Tekst: Erik Kouwenhoven Foto's: Dodge

LOAD-DATE: 11 oktober 2008 zaterdag

LANGUAGE: DUTCH; NEDERLANDS

GRAPHIC: De Dodge Challenger is groot, opvallend vormgegeven en biedt de
bestuurder een verslavende V8-brul. Met 0-100 km/u in 4,7 seconden trekt hij de
meeste sportwagens eruit.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               27 of 98 DOCUMENTS



                              AD/Algemeen Dagblad

                            4 oktober 2008 zaterdag

Meer populisme gewenst

SECTION: BOEK01; Blz. 24

LENGTH: 152 woorden


pamflet
 HHHII

 Het pamflet is weer helemaal terug: er verschijnen de laatste tijd steeds vaker
kleine boekjes waarin auteurs een stevige mening ten beste geven, bedoeld om het
debat aan te zwengelen. In Pleidooi voor populisme probeert de Vlaming David Van
Reybrouck te doorgronden waarom zoveel mensen achter populisten als Verdonk,
Wilders en De Winter aanlopen. Het is, meent hij, in laatste instantie het
gevolg van de tweedeling in onze samenleving tussen geschoolden en
ongeschoolden. Politiek is het bedrijf geworden van gediplomeerde deskundigen.
Allemaal zakkenvullers, denkt het 'gewone volk' en uit rancune stemt dat op de
populisten. Dat gewone volk moet weer serieus genomen worden, meent de auteur.
Er moet juist meer populisme komen. Interssante analyse, maar oplossingen geeft
Van Reybrouck nauwelijks.


   -Jan-Hendrik Bakker
 Pleidooi voor populisme - David Van  Reybrouck. Querido, €9,95.

LOAD-DATE: 4 oktober 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               28 of 98 DOCUMENTS



                              AD/Algemeen Dagblad

                            2 oktober 2008 donderdag

uitmusea

SECTION: UITG06; Blz. 33

LENGTH: 1044 woorden


Een selectie uit het aanbod voor de komende week.

 AMSTERDAM
 DE NIEUWE KERK
 020-6386909, Dam
 Tijdens tentoonstellingen ma-zo 10-18u, do 10-22u.
 Black is beautiful. Rubens tot Dumas. Overzichtstentoonstelling over de rol van
zwarte mensen in de kunstgeschiedenis. t/m 26 okt
 FOAM FOTOGRAFIEMUSEUM AMSTERDAM
 020-5516500, Keizersgracht 609
 Dag. 10-17u, do-vr 10-21u.


 Foam 3_h: Audrey Corregan - Obviously. Portretten van opgezette vogels op de
rug gefotografeerd. t/m 22 okt
 Malick Sidibé - Chemises. Foto's geven een beeld van de Malinese gemeenschap
van de jaren 60 en 70. t/m 15 okt
 Miyako Ischiuchi - 1975-2005. Centraal thema is de wijze waarop de tijd sporen
achterlaat. t/m 16 nov
 HERMITAGE AMSTERDAM
 020-5308755, Nieuwe Herengracht 14
 Tijdens tentoonstellingen dag. 10-17u.
 Caspar David Friedrich en het romantische Duitse landschap. Alle werken van
Friedrich uit de Hermitage in Sint-Petersburg. t/m 18 jan 2009
 MUSEUM HET REMBRANDTHUIS
 020-5200400, Jodenbreestraat 4
 Dag. 10-17u.
 Grafisch Gezelschap De Luis. Werk van Utrechts kunstenaarsgezelschap, dat
tussen 1960 en 1980 furore maakte. t/m 16 nov
 RIJKSMUSEUM PHILIPSVLEUGEL
 020 6747000, Jan Luijkenstraat 1
 Dag. 9-18u, vr 9-20.30u.
 De Meesterwerken. Hoogtepunten uit de 17e eeuw, in de Philipsvleugel. t/m 31
dec 2012
 Penselen in het Rijksmuseum. Kinderboekillustraties van de Penseelwinnaars van
de Kinderboekenweek. t/m 26 okt
 VAN GOGH MUSEUM
 020-5705200, Paulus Potterstraat 7
 Dag. 10-18u, vr 10-22u.
 125 grote liefdes. Musea laten een selectie zien van kunstwerken die zij met
steun van de Vereniging Rembrandt hebben kunnen verwerven. 3 okt t/m 18 jan 2009

 Anton Mauve en Vincent van Gogh: de meester en zijn leerling. Presentatie in de
wisselvitrine. t/m 26 okt
 Stedelijk Museum te gast: 'Druksels' van Werkman. Grafiek van Hendrik Nicolaas
Werkman (1882-1945). t/m 12 okt
 DEN HAAG
 FOTOMUSEUM DEN HAAG
 070-3381144, Stadhouderslaan 43
 Di t/m zo 12-18u.
 Erwin Olaf. Rain Hope Grief & Fall. Drie succesvolle fotoseries getoond als
drieluik. t/m 11 jan 2009
 Martin Eder. De Armen. Portretten die vragen oproepen over schoonheid en
lelijkheid. t/m 9 nov
 GEMEENTEMUSEUM
 070-3381111, Stadhouderslaan 41
 Di t/m zo 11-17u.
 100 % Make up. 100 vazen door 100 verschillende kunstenaars versierd. t/m 12
okt
 Anton Henning. Blumenstilleben No. 193. Installatie ontworpen door Duitse
schilder. 4 okt t/m 25 jan 2009
 De Ideale Man. Mode voor echte mannen. Mannenmode in heden en verleden. t/m 26
okt
 Hughie O'Donoghue. Verdwenen verhalen, verbeelde werkelijkheid. Schilderijen
geïnspireerd op Ierse verhalen en mythen. t/m 19 okt
 Jozef en Isaac Israëls. Vader en Zoon. Werk van Haagse School-kunstenaar Jozef
Israëls en zijn zoon, de impressionist Isaac Israëls. t/m 8 feb 2009
 HAAGS HISTORISCH MUSEUM
 070-3646940, Korte Vijverberg 7
 Di t/m vr 10-17u, za-zo 12-17u.
 Rijksmuseum aan de Hofvijver. Hoogtepunten van de vaderlandse geschiedenis. t/m
31 dec
 Surinaamse poppenverhalen door Rita Maasdamme. Verhalen uit de geschiedenis van
Suriname. t/m 23 nov 2009
 MUSEON
 070-3381338, Stadhouderslaan 37
 Di t/m zo 11-17u.
 Birdpix. Kleine fototentoonstelling over de rode lijst van bedreigde
Nederlandse vogelsoorten. t/m 27 okt
 ROTTERDAM
 HET SCHIELANDSHUIS
 010-2176767, Korte Hoogstraat 31
 Di t/m zo 11-17u.
 Bridges to Fashion. Tien Nederlandse en negen Turkse modeontwerpers presenteren
hun werk. t/m 8 feb 2009
 Feyenoord 100 jaar. Opstelling toont het ontstaan, de groei en de successen.
t/m 19 okt
 KUNSTHAL
 010-4400300, Westzeedijk 341
 Di t/m za 10-17u, zo 11-17u.
 Bureaucratica. Jan Banning. Foto's van ambtenaren over de hele wereld. t/m 14
dec
 Meisjes van de fabriek. Zwart-witfoto's uit de jaren de '50 geven tijdsbeeld
van arbeidsomstandigheden. t/m 23 nov
 MUSEUM BOIJMANS VAN BEUNINGEN
 010-4419400, Museumpark 18-20
 Di t/m zo 11-17u, woensdag gratis toegankelijk.
 Limited/Unlimited. Honderd jaar Dutch Design. Ambachtelijke en industriële
ontwerpen naast elkaar getoond. t/m 12 okt
 Shirana Shahbazi. Still Life with Shells. Stillevens deels gearrangeerd naar
voorbeelden van oude meesters. t/m 18 jan 2009
 Vooral geen principes! Charley Toorop. 120 werken van de schilderes Charley
Toorop (1891 - 1955). t/m 18 jan 2009
 Yayoi Kusama, Mirrored Years. Films, schilderijen en installaties van Japanse
kunstenares. t/m 19 okt
 NATUURMUSEUM ROTTERDAM
 010-4364222, Westzeedijk 345
 Di t/m za 10-17u, zo 11-17u.
 Gekooide Botten. Een installatie van Ine van Son t/m 2 nov
 Opgeraapt Opgevist Uitgehakt. Overzicht van fossielen uit Nederlandse bodem.
t/m 1 mei 2009
 Zdenek Burian - schilder van de prehistorie. Afbeeldingen van dinosaurussen en
oermensen. t/m 4 jan 2009
 NEDERLANDS FOTOMUSEUM
 010-2132011, Wilhelminakade 332
 Di t/m vr 10-17u, za-zo 11-17u.
 Martien Coppens (1908-1986). Werk van Brabantse fotograaf. t/m 30 nov
 Piet Hein Stulemeijer. Nieuw Nederland - Haagse Beemden. Resultaat van 30-jarig
durend fotoproject. t/m 26 okt
 UTRECHT
 CATHARIJNECONVENT
 030-2317296, Lange Nieuwstraat 38
 Di t/m vr 10-17u, za-zo 11-17u.
 Allemaal Engelen. Tentoonstelling over engelen. 4 okt t/m 25 jan 2009
 CENTRAAL MUSEUM
 030-2362362, Nicolaaskerkhof 10
 Di t/m zo 11-17u.
 Het Geheim van Utrecht. Fotoseries die een beeld geven van de stad. t/m 26 okt

 Koen Wessing. Reizen naar China en Tibet. Foto's van het alledaagse leven en
gewone burgers in China. t/m 26 okt
 Rietvelds Ranke Ruimtedieren. Over de experimenteerlust van een groep
kunstenaars in het eerste kwart van de 20ste eeuw. t/m 26 okt
 Standpunten. Thema's als massacultuur, politiek, vrijheid en elite belicht. t/m
13 sep 2009
 Utrechters dromen van Rome. Tentoonstelling over Italiaanse invloeden op de
Utrechtse Oude Meesters. t/m 1 jan 2012
 Wij waren in Overvecht. Kunstproject waarbij vijf kunstenaars(duo's) tijdelijk
in een hoogbouwflat in Overvecht woonden en werkten. t/m 5 okt
 Wish for Peace. 'Chinoiserieën': 9 wensen, geworteld in de Chinese traditie
door Harmen Brethouwer. t/m 26 okt
 UNIVERSITEITSMUSEUM UTRECHT
 030-2538700, Lange Nieuwstraat 106
 Di t/m zo 11-17u.
 Karakter te kijk. Moderne wetenschappelijke inzichten over het karakter. t/m 4
jan 2009
 Onderzoek in beeld: Duits spreekt. Onderzoek in de Duitse taal- en letterkunde
staat centraal. t/m 31 okt

LOAD-DATE: 2 oktober 2008 donderdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               29 of 98 DOCUMENTS



                              AD/Algemeen Dagblad

                            1 oktober 2008 woensdag

Brieven

SECTION: LEZER1; Blz. 23

LENGTH: 672 woorden


Banken (2)
 Lekker makkelijk zo voor de banken (AD 30-9). Je vult als bank eerst jaar in
jaar uit je eigen zakken en bouwt elke vijf jaar een nieuw prestigieus kantoor.
Je haalt de meest dure raad van commissarissen binnen. Als het dan door eigen
toedoen verschrikkelijk mis gaat, word je aan alle kanten gesteund door de
staat, met uw en mijn geld dus! Tegen die tijd komen Wouter Bos, Nout Wellink,
Jean- Claude Trichet en Neelie Kroes een keer een lang weekend bijeen om te
bedenken hoe ze honderdduizenden burgers fatsoenlijk zekerheid kunnen bieden
voor aan de man gebrachte woekerpolissen. Zo betaal ik dus twee keer de 'kosten
verzekeringsmaatschappij'.


 R.J. Verhaar, Sassenheim.
 Banken (3)
 Aan de redding van Fortis zitten interessante kantjes. Mogen nu ook andere
banken die een beetje krap zitten, gaan bedelen bij Bos? Wat vinden de mensen
die destijds werden ontslagen bij bijvoorbeeld Fokker en DAF van deze
staatssteun? Is dit het failliet van het door economisch darwinisten aanbeden
vrije ondernemerschap? En is het argument van de banken dat elk product
(creditcard, betaalrekening, noem maar op) minstens kostendekkend moet zijn,
omdat de bank anders failliet gaat, nu nog wel houdbaar? Het gezegde 'door de
bank genomen' heeft hiermee ineens een heel andere betekenis gekregen.
 Martin van Raay, Culemborg.
 Banken (4)
 De oorzaak van de problemen bij Fortis is pure hebzucht. Jarenlang hebben grote
bankinstellingen kwartaalwinsten gepubliceerd die in de miljarden liepen. Nooit
was het genoeg. De top van die bedrijven heeft hier goed garen bij gesponnen,
denk aan voormalig ABN Amro-topman Rijkman Groenink. De gigantische winsten
kwamen ook voor een deel van de gewone man. Neem ING Postbank dat de kosten voor
de pinpas ( vroeger gratis) tussen 2002 en 2008 stevig heeft verhoogd. Het moet
voor eens en altijd afgelopen zijn met die onverantwoorde expansiezucht.
 C. van Herk, Pesse.
 Leedvermaak
 Leedvermaak is een emotie die veel mensen bezitten. Naar mijn mening boft Wendy
van Dijk nu met het bestaan van deze emotie, want die is waarschijnlijk de reden
dat vanaf nu meer kijkers naar haar show zullen gaan kijken (AD 29-9). Veel
mensen zijn een soort ramptoeristen, die willen graag zien wat misgaat of is
misgegaan. Alle negatieve publiciteit levert de show van Wendy nu meer kijkers
op.
 R.W. Donkersloot-vd Werf, Vlaardingen.
 Rookopstand (8)
 Verstokte rokers, blijf vooral doen wat je niet laten kan en zuig je longen
vol. Maar wees dan wel blij dat heel jonge mensen van nu (16 jaar en zo)
ontdekken, wanneer ze de komende maanden in de regen en de kou buiten moeten
staan bij een avondje uit, dat het helemaal niet zo normaal is als je verslaafd
bent aan sigaretten. Zij zullen ervaren dat zo'n avondje gezelliger wordt als je
niet meer hunkert naar nicotine.
 Karin de Visser, Rotterdam.
 Shoppingmall
 Natuurlijk willen de Tilburgers graag een mega shoppingmall bij hun stad (AD
27-9). Projectontwikkelaar OVG/MDG vertelt ze niet dat ze over tien jaar nergens
anders meer terechtkunnen. Dit megacentrum zuigt niet alleen de Tilburgse
binnenstad, maar ook die van Breda, Eindhoven en Den Bosch leeg. Want gaat niet
elke grote landelijke keten daar haar nieuwste flagship-store neerzetten,
groter, mooier én duurder dan alles wat ze hebben staan? In ons allang
overbewinkelde landje betekent dit dat ze bestaande vestigingen zullen sluiten.
En als de grootste ketens verdwijnen, is het snel gedaan met elk gezellig
stadscentrum.
 R.H. Koornstra,
 Alphen aan den Rijn.
 Strippenkaart (3)
 Waarom moet het altijd zo ingewikkeld en duur? Kijk naar echte wereldsteden
waar het ov goed is en wordt gebruikt. Madrid met 4,8 miljoen inwoners heeft een
eenvoudig systeem. De 10-rittenkaart is te gebruiken op een vriendelijke en
eenvoudige wijze. Via een tourniquet wordt het kaartje automatisch gestempeld en
men kan doorlopen en reizen zonder onduidelijke en verwarrende zones. Het is
consumentvriendelijk en de mensen zullen echt niet langer reizen dan
noodzakelijk is.
 J.C. van Haaren, Geldrop.

LOAD-DATE: 1 oktober 2008 woensdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               30 of 98 DOCUMENTS



                              AD/Algemeen Dagblad

                            1 oktober 2008 woensdag

Nog steeds voldoende vertrouwen in mijn bank - HOOFD REDACTIE - REAGEREN?

SECTION: LEZER1; Blz. 23

LENGTH: 218 woorden


Het is zo'n mooi Nederlandse gezegde: vertrouwen komt te voet en gaat te paard.
In de afgelopen dagen zien we hoe het vertrouwen in het financiële systeem, in
banken en in bankbazen in rengalop achteruit holt. Zo veranderde het imago van
Fortis-baas Lippens in enkele maanden van een financieel succesvolle grootvorst
in dat van een monetaire mislukkeling. Een corrigerende tik voor bankbazen die
zich hebben overeten, in dit geval aan de overname van ABN Amro, is terecht,
maar zo diep van het voetstuk vallen is niet in overeenstemming met de feiten.
Gisteren betoogde Dick van der Meer al dat Fortis niet al teveel te verwijten
valt: het is in essentie nog steeds een winstgevend bedrijf dat aan zijn
verplichtingen kan voldoen. Is er dan sprake van blinde paniek, waardoor het
paard in de beeldspraak nodeloos op holt slaat, ofschoon het gisteren alweer wat
stond na te briesen? Het lijkt erop en het lijkt er ook op dat de blinde paniek
zich vooral op de beurspleinen voltrekt en de 'gewone' Nederlander minder in
zijn greep krijgt. Die lijkt getuige het AD-onderzoek nuchter te reageren en
niet op stel en sprong naar een andere bank te rennen.


 Jan Bonjer,
 hoofdredacteur.
jan.bonjer@ad.nl
 Wat vindt u? De bankencrisis is voor mij (nog) geen reden om van (spaar)bank te
wisselen. Reageer via www.AD.nl

LOAD-DATE: 1 oktober 2008 woensdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               31 of 98 DOCUMENTS



                              AD/Algemeen Dagblad

                           27 september 2008 zaterdag

Gaat de taal de gulden achterna?

SECTION: BOEK01; Blz. 24

LENGTH: 438 woorden

SAMENVATTING

Eerst de douane, daarna onze munteenheid, en nu gaan ook al onze Nederlandse
taalnormen ten onder. Maar is dat zo?

VOLLEDIGE TEKST:

De Nederlandse taal verloedert. Deze klacht is al zo oud als de wereld en past
in het rijtje van de tomaten die vroeger beter smaakten. En taal is net zo'n
lekker onderwerp als het weer: iedereen heeft er een mening over. Alleen
taalwetenschappers lijken hun schouders op te halen voor de afbrokkeling van
onze taal.
 In de middeleeuwen sprak het gewone volk van wat nu Nederland is gewoon een
eigen streekdialect, deftige of geleerde mensen communiceerden met elkaar in het
Latijn. Europa was een gebied zonder taalgrenzen. Vanaf ongeveer 1500 begonnen
die zich in Europa af te tekenen. Met de berg aan woordenboeken en schrijf-,
spelling- en stijlwijzers die sindsdien is verschenen, leerden we in ons land
wat goed Nederlands was. Rond 1970 mocht je alleen doorleren als je je aan de
regels hield. Het onderwijs zorgde ervoor dat iedereen wist hoe het hoorde.
 Vanaf dat moment voltrekt zich een ware revolutie in de omgang met de normen en
regels van de Nederlandse taal. Althans, volgens taalkundige Joop van der Horst,
die in Het einde van de standaardtaal aangeeft dat we de laatste decennia
machteloos moeten toezien hoe de Nederlandse taalnormen ten onder gaan. Een
schrale troost is dat we ons in goed gezelschap bevinden: bij de Italianen,
Duitsers, Fransen en Britten is het niet anders. De grenzen tussen de Europese
talen worden in hoog tempo afgebroken. Eerst de douane, toen de gulden en nu ook
al onze taal, we mogen blij zijn als we straks de Nederlandse vlag nog mogen
houden.
 Gelukkig loopt het zo'n vaart niet. De boekwinkels liggen nog altijd vol
Nederlandstalige boeken, er worden meer boeken vertaald naar het Nederlands dan
ooit tevoren, Nederlands blijft de voertaal van tientallen radio- en
televisiezenders, de krant staat bol van het Nederlands en onze taal is
springlevend in het internet-, e-mail-, en sms-verkeer. De taal verandert wel,
maar dat is een natuurverschijnsel van alle tijden en alle talen.
 Belangrijke vraag is dus welke noodklok Van der Horst nu luidt met zijn einde
der standaardtaal. Hoe vaak hij zelf ook uitroept dat hij zich onthoudt van
ieder oordeel, speculeert hij op de angst over een Europa van open grenzen en
verloren munteenheden. Dat een hoogleraar taalkunde zich hierbij bedient van een
overkill aan informatie, herhalingen, een wollige stijl en schimmige
argumentatie in een duister betoog, wekt vooral verbazing.
   -Bert van den Assem

 HIIII
 Het einde van de standaardtaal - Joop van der Horst. Meulenhoff, €22,50.

LOAD-DATE: 27 september 2008 zaterdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               32 of 98 DOCUMENTS



                              AD/Algemeen Dagblad

                          25 september 2008 donderdag

Brieven

SECTION: LEZER1; Blz. 22

LENGTH: 711 woorden


Dienstplicht
 Kamer ontzet over minister (AD 24-9). Ik denk dat er heel wat dienstplichtigen
zijn geweest, die ook gelukkig zouden zijn wanneer ze niet in dienst hoefden. Ik
heb altijd al gedacht dat die 'persoonlijke onmisbaarheid' wel erg ruim werd
gehanteerd en dat men daar over het algemeen toch een kruiwagen bij moest
hebben. In dit geval was die 'kruiwagen' het GPV. Van een politieke partij die
de Bijbel hoog in het vaandel heeft zou je dat niet verwachten. Minister Van
Middelkoop zou zich moeten schamen en nu niet zo hoog van de toren moeten
blazen.


 N. Alblas-Ooms, Goor.
 Dienstplicht (2)
 Minister Van Middelkoop werkte in die tijd bij de GPV-fractie en was
'onmisbaar'. Natuurlijk was dat een asociaal smoesje. Trouwens, noem mij iemand
op die onmisbaar zou zijn in het politieke circus. De militaire dienst was niets
voor hem, hij wist zeker dat hij daar doodongelukkig zou worden. Maar minister
van Defensie wilde hij wel worden want dan bleef hij buiten schot en kreeg een
vette vergoeding. Dat is nou politiek.
 Nico van de Seijp, Sommelsdijk.
 Dienstplicht (3)
 Merkwaardig, dat de minister stelt, dat hij vanwege 'onmisbaarheid voor de
GPV-fractie' zijn dienstplicht heeft ontlopen. Van Middelkoop werd in 1973
fractie-assistent van het GPV, terwijl hij, gezien zijn geboortejaar 1949, al in
1966 of 1967 zijn militaire keuring moet hebben ondergaan. Normalerwijze had Van
Middelkoop in 1968 zijn legerdienst moeten aanvangen. De vraag rijst derhalve:
wat heeft Van Middelkoop tussen 1968 en 1973 gedaan om onder de dienstplicht uit
te komen? Overigens dacht ik, bij mijn keuring destijds, hetzelfde als Van
Middelkoop: 'dit is helemaal niets voor mij, hier ga ik doodongelukkig van
worden'. Maar ik ging wel en slaagde er zelfs in voor het Hoog Militair
Gerechtshof te moeten verschijnen.
 P.N. Bak, Rotterdam.
 Brand De Punt
 Eigenaar van afgebrande werf hoort vijf jaar cel eisen (AD 24-9). Niet de
eigenaar van de botenloods is verantwoordelijk voor de dood van drie
brandweerlieden maar de brandweercommandant die zijn manschappen de brandende
loods instuurde. De noodzaak voor dat commando ontbrak aangezien er geen
mensenlevens in de loods op het spel stonden. Elke professionele brandweerman
blijft in zo'n geval buiten wegens instortingsgevaar.
 Fred van Wijnen, Bergambacht.
 Ov-chipkaart,
 Vertrouwen ov-chipcard op nulpunt (AD 23-9). Ik reis al meer dan een jaar met
de ov-chipkaart in de metro van Rotterdam. Verlost van half vergane en/of
weigerende strippenkaarten. Niet meer de vraag hoeveel strippen te stempelen.
Tot nog toe geen enkel probleem, alleen maar gemak van de chipkaart gehad.
Misschien dat de klagers eerst eens de gebruiksaanwijzing moeten lezen voor ze
mekkeren. En zo snel mogelijk de ov-chipkaart algemeen invoeren om allerlei
overstapproblemen uit de wereld te helpen.
 C.H.C. van de Vooren, Rotterdam.
 Ecologisch
 Een smaakvol maal met ecologisch rundvlees (AD 23-9). Wat zullen de dames
hebben gesmuld van hun maaltijd! En de goede oude tijd hebben herdacht toen zij
zelf kookten in een tijdperk waar het woord 'ecologisch' niet bestond. Zij waren
immers de tijd al ver vooruit door te koken uit eigen moestuin en zelf het
gefokte rund te slachten. De dames deden al lang aan biologische voeding zonder
het etiketje. Mooi plaatje.
 A. van de Klundert, Amersfoort.
 Short selling
 Het verbod van Wouter Bos op short selling (AD 22-9) is een terechte
beslissing. Het speculeren op de waardedaling van aandelen heeft in belangrijke
mate bijgedragen aan de extreme koersdalingen. Uiteindelijk lijden mensen met
lage en gemiddelde inkomens onder de economische onrust die het gevolg is. Met
andere woorden, de gewone man betaalt weer eens de prijs voor de spelletjes van
beurshandelaren. Petje af voor Wouter Bos omdat hij de financiële elite aan
durft te pakken!
 Marieke van der Waard, Den Helder.
 Kunstwerk
 Politie veegt per ongeluk kunstwerk op (AD 23-9). Dus...als ik een kunstwerk om
zeep help mag ik gewoon zeggen: 'Sorry, communicatiestoornis?' Als de politie
dat mag... Het lijkt mij dat de kunstenaar op zijn minst om herstel van het
betreffende werk mag vragen. Ik zou als ik hem was gniffelend langs de kant
staan en fluisteren: 'Wie wilde er nou meer blauw op straat?'
 A.A.E.M. Belt, Culemborg.

LOAD-DATE: 25 september 2008 donderdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               33 of 98 DOCUMENTS



                              AD/Algemeen Dagblad

                           24 september 2008 woensdag

ZWEVENDE KIEZERS Campagnes uiterst fijnmazig - Jager en bowler krijgen ieder op
maat gesneden beloftes

SECTION: BIBU12; Blz. 13

LENGTH: 632 woorden


JACQUELIEN NIENHUIS
 KANSAS CITY/INDEPENCE
 Soccermoms, Mortgagemoms, WalMartkiezers, Nascardads, South Park Republikeinen,
Equinox stemmers, bowlers en jagers. Het lijkt soms wel of elke stemmer in
Amerika zijn eigen hokje heeft.

 Campagnes fileren de bevolking in zo klein mogelijk partjes en snijden hun
boodschap vervolgens op maat voor de twijfelende kiezers: een kilo economische
zekerheid voor de jonge moeder, een onsje vaderlandsliefde voor de jager en een
snufje daadkracht voor de gewone man. Vooral in swingstates, zoals Missouri,
waar veel mensen nog geen keuze hebben gemaakt, wordt het publiek bestookt door
de kandidaten.


 David Rew is een camouflagejas aan het uitzoeken in de WalMart van
Independence, Missouri, voor een jachttripje met zijn zoon. ,,De campagnes
hebben mij zeker in het vizier,'' lacht hij om zijn eigen woordgrap. ,,En ze
weten precies wat ik belangrijk vind.'' De jager somt op welke thema's voor hem
bovenaan staan. ,,Ik wil een president die het recht op wapenbezit handhaaft.
Niet alleen omdat ik van jagen houd, maar ook om mezelf, mijn bezit en mijn land
te kunnen verdedigen. En ik houd van mijn vrijheid. De overheid moet niet gaan
bepalen hoe ik mijn kinderen opvoed.''
 Zoals veel zwevende kiezers in Missouri heeft Rew nog geen idee op wie hij zal
stemmen. ,,Obama heeft te weinig ervaring en is naar mijn smaak te
bemoeizuchtig. Maar ik heb ook een slecht gevoel over McCain. Als je jarenlang
bent gemarteld, zoals hij, houd je daar een trauma aan over. En ik wil geen
president die niet helder kan denken.''
 Tim en Sharolynn DeShaw zijn in bowlinghal Indepence Lanes aan het trainen. Ze
hebben genoeg zelfkennis om te weten waarom zij zoveel post krijgen van Obama en
McCain. ,,Bowlers hebben meestal een laag tot gemiddeld inkomen. Die groep is
het hardst getroffen door de economische crisis. Ze weten dat er bij ons stemmen
zijn te halen.''
 De meeste folders en e-mails gaan dan ook over benzineprijzen, gezondheidszorg
en werk. ,,Ik stem met mijn portemonnee. Dus McCain wordt het zeker niet. De
Republikeinen hebben er voor gezorgd dat het nu zo'n puinhoop is,'' zegt Tim.
Sharolynn knikt. ,,Het is een schande dat wij ons blauw betalen aan benzine
terwijl de oliebedrijven recordwinsten boeken.''
 April Mazeikis komt net terug van de supermarkt en parkeert haar suv voor de
deur van een keurig rijtjeshuis. Haar dochtertje doezelt in de Maxi Cosi. Ze is
wat campagnedeskundigen een 'mortgagemom' noemen, een 'hypotheekmoeder' die zich
grote zorgen maakt over de economische malaise. ,,Onze overburen hadden hun
woning maanden te koop staan. Uiteindelijk moesten ze het voor een belachelijk
laag bedrag verkopen. Dat maakt me bang, je huis is toch je zekerheid.
Tegelijkertijd wordt alles duurder: eten, drinken, kleding, benzine...'' Ze
wantrouwt de mooie beloften van de kandidaten. ,,Als ze eenmaal in het Witte
Huis zitten, doen ze toch wat ze willen. Voor mijn part wordt Mickey Mouse
president.''
 Brian J. DeLuca denkt er net zo over. Hij drinkt een biertje in sportsbar
Willies in Kansas City. De vader van drie kinderen fronst zijn wenkbrauwen als
hij hoort dat zijn geliefde racesport hem in de categorie 'Nascar Dad' heeft
doen belanden. ,,Ze kunnen me bedelven onder de post, ik trap er niet meer in.
We hebben zó veel slechte leiders gekozen in de laatste decennia, dat ik mijn
geloof in de politiek heb verloren.''
 DeLuca verwacht dat de nieuwe president weinig verlichting zal brengen in zijn
zware bestaan. ,,Onze presidenten luisteren liever naar lobbyisten dan naar het
Amerikaanse volk. Ik hoor McCain en Obama wel zeggen dat ze het minimumloon
zullen verhogen, maar ik geloof er niets van. Bovendien, zelfs als er een paar
dollar bovenop komt, kan niemand daar van leven.''
 VORIGE AFLEVERINGEN
AD.NL/REISWITTEHUIS

LOAD-DATE: 24 september 2008 woensdag

LANGUAGE: DUTCH; NEDERLANDS

GRAPHIC: De tweede man van de Democraten, Joe Biden, houdt een toespraak voor de
vrouwen van Sterling in de staat Virginia. FOTO AP/JACQUELYN MARTIN

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               34 of 98 DOCUMENTS



                              AD/Algemeen Dagblad

                           23 september 2008 dinsdag

Geld lijkt voor de PvdA het nieuwe thema te zijn

SECTION: BIBU04; Blz. 4

LENGTH: 325 woorden


Wouter Bos staat weer op de kaart. Waar hij als leider van de PvdA steeds minder
wist te imponeren - het enthousiasme voor zijn lekkere kontje veranderde
gaandeweg in afkeer van zijn draaikonterigheid - lijkt hij als minister van
Financiën de greep op zijn imago te herwinnen. Door zijn begroting, en de
verdediging daarvan. Maar misschien nog wel meer door die ene toelichtende
opmerking bij de Amerikaanse kredietcrisis: dat de bron van alle financiële
ellende uiteindelijk de hebzucht is.


 Hebzucht, het grote geld als afgod, een samenleving op de rand van de afgrond
door de dans om het gouden kalf. Niet alleen sloeg Bos met deze opmerking -
misschien onbedoeld - een stevige brug naar zijn christelijke regeringspartners.
Het bracht hem ook terug bij een rode lijn in de geschiedenis van zijn eigen
partij: een stevig wantrouwen in de richting van ongebreideld kapitalisme.
Zolang de integratiekwestie de maatschappelijke agenda domineerde zakte de PvdA
steeds verder terug in de peilingen. Op die, door politici als Geert Wilders
aangewakkerde onrust had deze partij geen overtuigend antwoord. Maar dat tij
keert.
 Geld, of het tekort eraan, lijkt het nieuwe, allesbepalende thema. Moeten we
ons spaargeld gaan omzetten in goudstaven? Hoeveel spaargeld is door de bank
eigenlijk gegarandeerd? Is mijn pensioen wel veilig? In een wereld waarin mensen
daarvan wakker liggen is een minister van Financiën die ferm optreedt tegen
handel in lucht populair, kan een partij die kiest voor het borgen van de
bestaanszekerheid van gewone burgers aan populariteit winnen. Gaat het inderdaad
die kant op? Dat vraagt van Bos, en niet alleen van hem, minstens grote
vastberadenheid en visie. Zoals ik pas weer las: het gouden kalf moet niet
alleen onttroond, het moet worden vermalen en met ons drinkwater worden
opgedronken. Maar ook als Bos of de PvdA niet zover gaan is het interessant om
te zien dat de handel in lucht hen vooralsnog geen windeieren legt.

LOAD-DATE: 23 september 2008 dinsdag

LANGUAGE: DUTCH; NEDERLANDS

GRAPHIC: jacobine@ad.nl

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               35 of 98 DOCUMENTS



                              AD/Algemeen Dagblad

                           23 september 2008 dinsdag

Nieuwe president Zuid-Afrika geldt als een man van het volk

SECTION: BIBU14; Blz. 15

LENGTH: 324 woorden


AERNOUT ZEVENBERGEN
 KAAPSTAD
 De Zuid-Afrikaanse regeringspartij ANC heeft Kgalema Motlanthe aangewezen als
nieuwe president. Motlanthe is nu de tweede man van de partij, na Jacob Zuma.
 De benoeming van een nieuwe president was noodzakelijk geworden na het vertrek
van Thabo Mbeki. Die wordt ervan beschuldigd gerommeld te hebben met aanklachten
tegen zijn opponent Zuma.


 Motlanthe (59) heeft in de machtsstrijd tussen Mbeki en Zuma een onafhankelijke
positie ingenomen. Hij heeft zijn kritiek op Mbeki's neiging om de macht naar
zich toe te trekken nooit onder stoelen of banken gestoken. Door zijn
achtergrond in het vakbondswezen geniet Motlanthe grote steun onder de arme
bevolkingsgroepen van het land.
 Motlanthe lijkt de ideale compromiskandidaat tussen de twee tegenpolen, de
koude intellectueel Mbeki en de nauwelijks formeel geschoolde populist Zuma. Net
als Zuma spreekt Motlanthe de taal van de gewone man of vrouw in de straat, en
net als Mbeki kan hij er ook scherp en inhoudelijk over debatteren.
 In het moddersmijten dat de afgelopen jaren plaatshad tussen Mbeki en Zuma
hield Motlanthe zich op afstand. Wel sprak hij zich fel uit tegen Mbeki toen die
de onderminister voor Gezondheidszorg ontsloeg omdat zij te kritisch was over
het aidsbeleid van Mbeki en diens minister, Manto Tshabalala-Msimang. Motlanthe
vond Mbeki's woede over de kritische en onafhankelijk denkende onderminister
alle perken te buiten gaan.
 Motlanthe zat jarenlang opgesloten op Robbeneiland wegens zijn activiteiten
tegen het apartheidsregime. Onder Mbeki waren het vooral ANC-leden die tijdens
de apartheid als banneling in het buitenland hadden gezeten, die carrière
maakten. Binnen de regeringspartij bestaat een belangrijke scheiding tussen deze
bannelingen en de activisten die aan den lijve de vrijheidsstrijd meemaakten. Om
schokgolven in de economie te voorkomen, heeft het ANC besloten alle ministers
van Mbeki voorlopig aan te houden.

LOAD-DATE: 23 september 2008 dinsdag

LANGUAGE: DUTCH; NEDERLANDS

GRAPHIC: Kgalema Motlanthe volgt Thabo Mbeki op als president.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               36 of 98 DOCUMENTS



                              AD/Algemeen Dagblad

                           23 september 2008 dinsdag

Handige handelaar komt met nieuwe truc

SECTION: ECON01; Blz. 16

LENGTH: 1328 woorden


KREDIETCRISIS Kritiek op verbod van minister Wouter Bos om te speculeren op
koersdalingen

 ELLEN DEN HOLLANDER
 AMSTERDAM
 Het is sinds gisteren verboden om te speculeren op koersdalingen van
Nederlandse banken en verzekeraars. Door naked short selling uit te bannen wil
minister Bos van Financiën het vertrouwen in de financiële wereld terugbrengen.


 Klinkt exotisch, naked short selling.
 Het is een methode die beurshandelaren gebruiken om geld te verdienen met
dalende beurskoersen. Ze speculeren dat de waarde van een aandeel zal
verminderen.
 Waarom zou iemand dat doen?
 Omdat het geld oplevert. Bij 'gewoon' handelen kopen beleggers aandelen omdat
ze denken dat die na verloop van tijd in waarde zullen stijgen. Het is een
aantrekkelijk idee om ook geld te verdienen als koersen niet stijgen maar dalen.

 Is dat iets nieuws, dat short sellen?
 Welnee, het bestaat al een paar eeuwen. In 1609 was er een grootaandeelhouder
van handelsmaatschappij VOC die vermoedde dat zijn bedrijf misschien wel minder
zou gaan floreren. De man, Isaac le Maire, begon meer aandelen te verkopen van
het bedrijf dan hij zelf had.
 Doen veel mensen dit?
 Het is een complexe methode die particulieren minder gebruiken dan de
professionals van hedgefunds. Die fondsen zijn ervoor gemaakt om altijd, in alle
omstandigheden rendement te maken. Het aantal transacties is onmogelijk te
achterhalen aangezien nergens een registratie wordt bijgehouden. Wat het extra
complex maakt, is dat steeds meer handel buiten de beurs omgaat. Een cijfer zong
vorige week rond: op twintig procent van de aandelen Fortis-aandelen zou worden
gespeculeerd op verlies.
 Waarom is juist dit nu verboden?
 Minister Bos hoopt zo het vertrouwen in de financiële sector terug te brengen.
Het verbod geldt alleen voor de beursgenoteerde Nederlandse financiële
instellingen. Juist die bedrijven zijn kwetsbaar, vindt de Autoriteit Financiële
Markten (AFM). Minister Bos kan niet achterblijven omdat andere westerse landen
ook een verbod hebben uitgevaardigd.
 Handelaren zijn zeker niet blij?
 Zij vinden dat zij worden gestraft, voor een probleem dat zíj niet hebben
veroorzaakt. De wortels van het probleem worden met het verbod niet aangepakt.
De oorzaak is dat er te veel kredieten zijn verleend en dat er problemen zijn op
de huizen- en hypothekenmarkt.
 Is het verbod een wondermiddel?
 Hans Hoogervorst, de topman van de AFM, noemt de ingreep 'een passend pakket
maatregelen'. Het verbod geldt in principe tot en met 21 december. Beleggersclub
VEB denkt dat de maatregel hooguit een kortstondig effect heeft.
 Gaan handelaren het verbod omzeilen?
 Ja, die kans is groot. Schrandere handelaren zullen nieuwe manier vinden om de
regel te omzeilen. Dat zit in hun natuur.
 Met dank aan Jurrian Hofman, analist IRIS, en Ton Gietman, analist van
Petercam.
 KREDIETCRISIS: UW VRAGEN
GELDENRECHT.NL

 -----------------------------------------------------------------

 Banken - Duitsland en Japan zien af van ingrijpen door de overheid

 De Britse regering begint met de hervorming van het bankwezen. Binnen twee
weken komt de Britse minister van Financiën Alistair Darling met een
wetstvoorstel. Het voorstel voorziet in scherper toezocht op het banksysteem en
meer macht voor de toezichthouder. Het doel is het stabiliseren van het
financiële systeem.
 Het Britse plan was gisteren niet het enige wat er gebeurde om een al gehele
monetaire crisis te voorkomen. Zo hielden de ministers van Financiën van de G7 -
de zeven rijke industrielanden waaronder Groot-Brittannië - een telefonische
conventie. De leden bespraken het plan dat in de Verenigde Staten is
gepresenteerd voor de aanpak van de kredietcrisis.
 De landen zeiden na afloop de 'uitzonderlijke' Amerikaanse maatregelen toe te
juichen en 'bereid te zijn individueel of collectief maatregelen te nemen die
nodig zijn om de stabiliteit van het financiële stelsel te waarborgen'.
 Maar de G7-leden Duitsland en Japan achtten het uitgesloten dat zij het
voorbeeld van de VS zullen volgen en de crisis in de financiële wereld aanpakken
door middel van overheidsingrijpen.
 Opnieuw zijn gisteren miljarden dollars beschikbaar gesteld om het vertrouwen
te verbeteren. De Europese Centrale Bank (ECB) verstrekte de banken weer een
kortlopende lening in dollars. In totaal gaat het om circa 40 miljard dollar.
 De banken in de eurozone bleken echter een grotere behoefte te hebben aan
dollars dan de ECB bereid was uit te lenen.
 In totaal schreven 48 banken zich in voor een bedrag van ruim 82 miljard dollar
aan kortlopende leningen.
 In Moskou is de effectenbeurs weer open. Gisteren werd duidelijk dat ook de
Russen stevig in de buidel hebben moesten tasten. De regering pompte bijna 100
miljard euro in het banksysteem.


 -----------------------------------------------------------------

 Minister van Financiën - Meer oog voor Wall Street dan voor gewone man

 JACQUELIEN NIENHUIS

 'De autorisatie voor het gebruik van financiële macht', wordt de overheidswet
die de Amerikaanse economie moet redden al genoemd. Het is een vette knipoog
naar de wet die George W. Bush toestemming gaf Irak binnen te vallen. Want ook
toen vroeg de president het Congres om verregaande bevoegdheden en een blanco
cheque.
 Dit keer woedt de oorlog echter op de financiële markten en is niet de
president, maar de minister van Financiën de opperbevelhebber.
 Henry Paulson (62) trad in 2006 toe tot het kabinet van George W. Bush.
Daarvoor was hij ruim acht jaar president-directeur van zakenbank Goldman Sachs.
Bij zijn aantreden werd hij geprezen om zijn flexibiliteit en creativiteit bij
het oplossen van problemen. Maar de laatste maanden kreeg hij van zowel de
Republikeinen als Democraten kritiek op zijn aanpak van de kredietcrisis, te
meer omdat hij bezorgder leek over Wall Street dan over de gewone man. Paulson
reageerde aanvankelijk lauw op berichten dat miljoenen huizenbezitters hun
hypotheek niet meer konden betalen en kwam pas in actie toen de grote banken
omvielen. Hij leek ook lange tijd de ernst van de situatie niet te bevatten.
,,Het ergste ligt achter ons,'' verklaarde hij dit voorjaar nog. En van de zomer
kalmeerde hij de Amerikanen opnieuw.
 De Democraten gaven gisteren al te kennen dat ze meer controle willen over de
acties van de minister. ,,We zijn eenvoudigweg niet bereid om de Republikeinen
een blanco cheque van 700 miljard dollar te overhandigen in de hoop dat alles
dan wel goed komt,'' zei Nancy Pelosi.


 -----------------------------------------------------------------

 Edelmetaal - Onzekere belegger wil goud in handen houden

 PEET VOGELS

 Goud gaat als warme broodjes over de toonbank. Beleggers zijn onzeker en
wantrouwend. Zij kiezen daarom voor goud in hun kluis.
 ,,Steeds meer mensen vragen bij ons om fysiek goud,'' stelt Ron Schouten,
handelaar in edele metalen bij de Hollandse Bank Unie (HBU). De HBU is de enige
bank in Nederland waar je echt goud kunt kopen.
 ,,De vraag is het afgelopen jaar twee tot driemaal zo hoog geworden als
normaal,'' constateert Schouten. De toename komt zowel van grote beleggers die
voor honderdduizenden euro's goud kopen als van kleine particulieren die een
grammetje goud voor hun kleinkinderen aanschaffen.
 De toegenomen belangstelling voor het goud laat zich gemakkelijk verklaren.
Goud is altijd een vluchthaven geweest in onzekere tijden. En de kredietcrisis
maakt de mensen nerveus.
 Maar het grote verschil met vroeger is dat de mensen het goud nu ook fysiek in
handen willen hebben, merkt Schouten. ,,Vroeger kochten mensen het goud en
lieten het hier liggen. Maar nu wantrouwen ze de banken, en wij zijn natuurlijk
ook een bank. Blijkbaar vinden mensen het een prettig idee om goud in hun eigen
bankkluisje te hebben.''
 De particulier die zich bij de balie van de HBU meldt, kan het goud zo
meenemen. Maar in de praktijk lopen er geen mensen met een broodje goud onder de
arm de deur uit. ,,Goud wordt vervoerd door de waardetransporteurs als Brinks en
Geldnet.''

LOAD-DATE: 23 september 2008 dinsdag

LANGUAGE: DUTCH; NEDERLANDS

GRAPHIC: FOTO ;Grootouders kopen liever goud voor hun kleinkind dan dat ze een
aardig bedrag op een spaarrekening zetten. ;Kritiek op Henry Paulson groeit.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               37 of 98 DOCUMENTS



                              AD/Algemeen Dagblad

                           13 september 2008 zaterdag

Dag prinsjes

SECTION: WEEK03; Blz. 4

LENGTH: 911 woorden

SAMENVATTING

Op de derde dinsdag van september kan het volk - naast  onze vorstin - maar twee
prinsen bewonderen. Terwijl er in  totaal toch negen zijn. Waarom draven ze niet
allemaal op?

VOLLEDIGE TEKST:

- Tekst: Carel Brendel en Monica Verhoek Foto's: ANP, Pim Ras Het protocol
schrijft voor dat alleen koningin Beatrix en haar directe familie, voor zover
lid van het Koninklijk huis, hun opwachting maken in de Ridderzaal. -

 Prins Alexander Tsukulidze, zoon van een schatrijke prinses in Georgië, liep
graag rond in de allernieuwste westerse kleding. Deze 'prins Sasha' was de
beschermheer en politieke leermeester van een jonge bankrover en revolutionair
in Tiflis - ene Jozef Dzjoegasjvili, later wereldwijd bekend en gevreesd onder
de naam Stalin.
 Het bergland Georgië in de Kaukasus, destijds een wilde uithoek van het immense
Russische rijk, telde rond 1900 honderden prinsen en prinsessen. Een andere
vorst, prins David Abashidze, ging de geschiedenis in als de fanatieke
schoolopzichter in het seminarie van Tiflis. Deze prins voerde een privé-oorlog
met de rebelse priesterstudent Dzjoegasjvili en doorzocht voortdurend zijn kamer
op verboden marxistische lectuur. Stalin zou er een levenslange paranoia en
angst voor complotten aan overhouden.
 Zo kleurrijk en talrijk als hun Georgische tegenhangers zullen de Nederlandse
prinsen nooit worden. Ons land telt bij elkaar slechts negen prinsen en vijftien
prinsessen. Ze zullen niet zo gauw aan het hoofd van een bende politieke
bankrovers door de bergen zwerven. Het Nederlandse publiek 'schrikt' al als een
prins zijn voet te diep op het gaspedaal drukt. Meestal geldt hier de 'geen
nieuws is goed nieuws' regel. In Nederland is het al opzienbarend dat prins
Pieter-Christiaan en zijn echtgenote prinses Anita elkaar in Londen als
bankmedewerkers leerden kennen en zich bij hun verloving als 'bankstel'
presenteerden.
 Van onze negen prinsen zijn er slechts vier lid van het Koninklijk Huis. Dit
kwartet komt in aanmerking voor de troonopvolging. Naast kroonprins
Willem-Alexander en zijn jongste broer prins Constantijn zijn dat de prinsen
Maurits en Bernhard. De twee oudste zoons van prinses Margriet en prof. mr.
Pieter van Vollenhoven bezetten echter de reservebank. Ze zijn er nooit bij op
de derde dinsdag van september.
 Het protocol schrijft voor dat alleen koningin Beatrix en haar directe
familieleden, voor zover lid van het Koninklijk Huis en ouder dan 18 jaar, hun
opwachting maken in de Ridderzaal. Door de dood van prins Claus en het
uitblijven van parlementaire goedkeuring voor het huwelijk van prins Friso, zijn
alleen de prinsen Willem-Alexander en Constantijn nog over.
 Het lijkt een beetje kaal, een Prinsjesdag met maar twee prinsjes, maar dat
komt doordat de huidige plechtigheid weinig te maken heeft met het
oorspronkelijke feest. De term Prinsjesdag stamt uit de tweede helft van de 18de
eeuw, toen Nederland nog een republiek was, zij het een republiek met
monarchistische trekken. Sinds de tijd van Willem de Zwijger, de aanvoerder van
de opstand tegen Spanje, vervulden alleen leden van het huis van Oranje-Nassau
de politiek belangrijke functie van stadhouder in de zeven provincies, die ons
land toen telde.
 De stadhouder was officieel een ambtenaar in dienst van de Staten. In de
praktijk was de Prins van Oranje de machtigste man van de Republiek. Deze macht
werd echter betwist door de bestuurders in de welvarende Hollandse
handelssteden. Het gevolg was een twee eeuwen durende machtsstrijd. Holland
kende zelfs twee stadhouderloze tijdperken (1650-1672 en 1702-1747), waarin het
gewest zonder Oranjes werd geregeerd.
 ,,Met de tegenstanders van Oranje liep het vaak slecht af", zegt historicus Jan
Kikkert, schrijver van boeken over het koningshuis. ,,Denk aan Johan van
Oldenbarnevelt, die in 1619 op het schavot eindigde, en de gebroeders Johan en
Cornelis de Witt, die in het 'rampjaar' 1672 door een woedende menigte zijn
gelyncht. Tijdens de Republiek waren de Oranje-stadhouders gewoon de aanvoerders
van een politieke partij."
 In de 18de eeuw keerden de kansen regelmatig. De Oranjes konden vaak rekenen op
de steun van het gewone volk, dat weinig op had met de regenten. Kikkert: ,,Om
dat volk gunstig te stemmen besloot de prinselijke partij, aangevoerd door graaf
Willem Bentinck van Rhoon, om de verjaardag van de minderjarige prins Willem V
uitgebreid te vieren. Dat was op 8 maart. Dat werd Prinsjesdag, een feestdag met
kermis op het Buitenhof, veel vertier en gratis jenever, waarbij het volk zijn
aanhankelijkheid aan de jonge prins demonstreerde."
 Willem V (1748-1806) erfde op 3-jarige leeftijd het ambt van stadhouder.
Tijdens zijn minderjarigheid trad de impopulaire hertog van Brunswijk op als een
soort regent. Na 1780 ontbrandde een heftige partijstrijd tussen patriotten en
prinsgezinden. De positie van Willem V werd zo zwak, dat de prinselijke familie
besloot uit te wijken naar Nijmegen.
 De zaak escaleerde in 1787, toen Willems echtgenote, prinses Wilhelmina van
Pruisen, op weg naar Den Haag werd tegengehouden bij Goejanverwellesluis, tussen
Oudewater en Gouda. Met behulp van een Pruisische legermacht trok Willem V op
naar Den Haag om de patriotten te verjagen. Toegejuicht door het volk hield de
stadhouder op 20 september een feestelijke intocht. De herinnering aan die
gebeurtenis in de derde week van september is vermoedelijk de reden dat de naam
Prinsjesdag veel later werd verbonden aan de opening van de Staten-Generaal. -

LOAD-DATE: 13 september 2008 zaterdag

LANGUAGE: DUTCH; NEDERLANDS

GRAPHIC: Koninklijk fotomoment: Willem-Alexander en zijn gezin poseren geregeld
voor de Nederlandse pers.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               38 of 98 DOCUMENTS



                              AD/Algemeen Dagblad

                           13 september 2008 zaterdag

Geen Kop: - Staatrechtelijk vervullen de prinsjes geen rol op Prinsjesdag. De
prinsen zwijgen, dat was....

SECTION: WEEK05; Blz. 7

LENGTH: 471 woorden


- Staatrechtelijk vervullen de prinsjes geen rol op Prinsjesdag. De prinsen
zwijgen, dat was al zo in de tijd van prins Hendrik en prins Bernhard. -

 - Willem V kon slechts acht jaar van deze overwinning genieten. De patriotten
verdreven hem in 1795 met Franse hulp en vestigden hun Bataafse Republiek. Pas
in 1813, aan het einde van de Napoleontische tijd, werd Nederland een echte
monarchie.



 Het is sinds 1848 gebruik om de rijksbegroting in september aan te bieden. De
derde dinsdag is vastgelegd in 1887. De naam Prinsjesdag raakte pas rond 1930
weer in zwang, toen de rijtoer door Den Haag en het uitspreken van de troonrede
werden gefilmd door de bioscoopjournaals.
 ,,Staatsrechtelijk vervullen de prinsen geen rol op Prinsjesdag," zegt prof.
Cees Fasseur, biograaf van koningin Wilhelmina. ,,De prinsen zwijgen, dat was al
zo in de tijd van prins Hendrik en prins Bernhard. Ze vergezellen hun moeder of
echtgenote. Natuurlijk kan de koningin alleen naar het Binnenhof gaan, maar het
is toch wel feestelijk dat de prinsen meegaan."
 In wezen lijkt Koninginnedag veel meer op de oer-Prinsjesdag uit de 18de eeuw.
Op 30 april gaat het immers om de verjaardag van de vorst(in), betuigt het volk
zijn aanhankelijkheid, en is er de kans om stevig te drinken en feesten.
Bovendien vallen er op 30 april meer prinsen en prinsessen te bewonderen -
steltlopend, dansend en spelend in het gevolg van de koningin, die het land in
trekt met een flink deel van de koninklijke familie. Overigens blijven de
prinsessen Irene en Christina en hun nazaten hier meestal weg.
 Zo is het ook met de representatieve en maatschappelijke functies van de
prinsen. Willem-Alexander en Máxima spelen de hoofdrol. Zijn jongste broer
Constantijn vervult een beperkt aantal koninklijke taken. Prins Friso en de
Apeldoornse prinsen komen slechts zelden in beeld. Dat laatste geldt helemaal
voor de kinderen van prinses Irene, die hun prinselijke titel aan hun vader
hebben te danken, en de kinderen van prinses Christina, die als gewone burgers
ver weg buiten de publiciteit een bestaan opbouwen.
 ,,De prinsen Friso en Constantijn zijn niet zo belangrijk voor het land, maar
wel voor het Oranjehuis," meent historicus Kikkert. ,,Het zijn scherpe geesten,
die voor koningin Beatrix de miljoenen van de Oranjes beheren. De onbekende
prinsen en bloedverwanten moeten zelf de kost verdienen en zorgen dat ze nooit
in opspraak komen, want Beatrix wil geen Britse toestanden." Fasseur: ,,'Prins'
is niet meer dan een adellijke titel. Alleen de prinsen die ook lid zijn van het
Koninklijk Huis, spelen een rol in ons staatsbestel. Ik betwijfel trouwens of de
prinsen Friso en Constantijn een eerste stem hebben in het vermogensbeheer van
de Oranje-familie. Het koningshuis heeft gewoon een thesaurier
(schatkistbewaarder, red.) die over de financiën gaat." n

LOAD-DATE: 13 september 2008 zaterdag

LANGUAGE: DUTCH; NEDERLANDS

GRAPHIC: Balkonscène: Op Prinsjesdag wuiven de Oranjes vanaf Paleis Noordeinde
naar het volk.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               39 of 98 DOCUMENTS



                              AD/Algemeen Dagblad

                           12 september 2008 vrijdag

de deskundige - Steven van Eijck - Koopkracht-sudoku straks op Prinsjesdag

SECTION: GELD02; Blz. 25

LENGTH: 480 woorden


Nog vier nachtjes slapen! Prinsjesdag. Het kabinet gaat uitleggen wat de
gevolgen zijn van zijn beleid in 2009 voor uw portemonnee. De begroting moet
kloppen, maar zoals de Engelsen zeggen: 'On the left is nothing right, and on
the right is nothing left', dus zou na al dat zuur dan toch het zoet doorbreken?

Laten we hopen dat we niet weer worden vergast op die nietszeggende
puntenwolken. Nog erger zijn de daaropvolgende oeverloze debatten waarin Tweede
Kamerleden elkaar de loef afsteken in het naar zich toe interpreteren van die
onbegrijpelijke inkomensplaatjes, waardoor de mist alleen nog maar dichter
wordt. Als het kabinet werkelijk de kloof tussen de burger en de politiek wil
dichten, dan moet ze klip en klaar vertellen wie er in Nederland op voor- en
achteruitgaan en hoeveel. Als daarbij opnieuw Jan Modaal uit de kast wordt
gehaald haak ik echt af. Jan Modaal bestaat niet, heeft geen 06-nummer, het is
een inkomenspositie en geen persoon van vlees en bloed. Jan zijn inkomen komt
zoveel voor dat het helemaal niets zegt over de eigenschappen van die persoon.
Nog mooier: tweeënhalf maal modaal! Dus anderhalve doorzonwoning, twee Opel
Rakets en een nest labradors? De hoogte van het inkomen blijkt uit
wetenschappelijk onderzoek helemaal niet de belangrijkste verklarende factor te
zijn bij het vergelijken van burgers. Erger nog het inkomen komt pas op de zesde
plaats. Anders gezegd: of het effect van overheidsmaatregelen door de burger op
soortgelijke wijze wordt ervaren, wordt pas in de zesde plaats bepaald door de
hoogte van het inkomen. Een 25-jarige student heeft wellicht hetzelfde inkomen
als een AOW'er van 70. Ingrijpen in dat inkomen heeft in beide gevallen een
totaal verschillend effect. Wat bindt ons dan wel? Allereerst de
sociaal-economische categorie waartoe iemand behoort en de daarbij behorende
inkomstenbron. Denk aan kleine zelfstandigen die winst uit hun onderneming
genieten, arbeidsongeschikten met een uitkering, pensioengerechtigden,
ambtenaren en bijstandsontvangers. Bovendien is veel relevanter dan de hoogte
van het individuele inkomen, de thuissituatie. Wat is de leeftijd van de
hoofdkostwinner en hoe ziet de gezinssamenstelling eruit? Het maakt nogal wat
uit of een huishouden bestaat uit twee vijftigers, die beiden een inkomen
genieten en geen kinderen hebben of dat sprake is van een alleenstaande moeder,
die drie pubers groot moet brengen. Wat zou het prettig zijn als we onszelf
straks herkennen in aansprekende huishoudplaatjes waarin glashelder wordt wat er
in 2009 met onze inkomens- en vermogenspositie gaat gebeuren. Tot op heden
worden we jaarlijks gefêteerd op een reeks aan effecten waarvan we zelf mogen
analyseren of ze op ons betrekking hebben. Als meerdere maatregelen
tegelijkertijd van toepassing zijn is bovendien onduidelijk wat daarvan het
resultaat is. Al met al een onoplosbare Sudoku. Nog vier nachtjes!

LOAD-DATE: 12 september 2008 vrijdag

LANGUAGE: DUTCH; NEDERLANDS

GRAPHIC: financieel deskundige

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               40 of 98 DOCUMENTS



                              AD/Algemeen Dagblad

                          11 september 2008 donderdag

uitmusea

SECTION: UITG06; Blz. 28

LENGTH: 1414 woorden


Een selectie uit het aanbod voor de komende week.

 AMSTELVEEN
 COBRA MUSEUM
 020-5475050, Sandbergplein 1
 Di t/m zo 11-17u.
 Gewoon Anders. Kunstwerken met als thema seksuele begeerte, gender en
identiteitsvorming. t/m 21 sep
 AMSTERDAM
 DE NIEUWE KERK
 020-6386909, Dam
 Tijdens tentoonstellingen ma-zo 10-18u, do 10-22u.


 Black is beautiful. Rubens tot Dumas. Overzichtstentoonstelling over de rol van
zwarte mensen in de kunstgeschiedenis. t/m 26 okt
 FOAM FOTOGRAFIEMUSEUM AMSTERDAM
 020-5516500, Keizersgracht 609
 Dag. 10-17u, do-vr 10-21u.
 Foam 3_h: Audrey Corregan - Obviously. Portretten van opgezette vogels op de
rug gefotografeerd. t/m 22 okt
 Kors van Bennekom. Fotografie van gewone mensen in  de 20e eeuw. t/m 14 sep
 Malick Sidibé - Chemises. Foto's geven een beeld van de Malinese gemeenschap
van de jaren 60 en 70. t/m 15 okt
 Pieter Hugo - The Hyena Men. Portretten van Nigeriaanse mannen die optreden met
dieren. t/m 2 nov
 STEDELIJK MUSEUM CS
 020-5732911, Oosterdokskade 5
 Dag. 10-18u.
 Amar Kanwar. Video-installatie over politieke en humanitaire situatie in Birma
(Myanmar). t/m 30 sep
 De Best Verzorgde Boeken 2007. Presentatie van boeken verschenen in het
afgelopen jaar. t/m 30 sep
 Deep Screen - Art in Digital Culture. Hedendaagse kunstwerken die sporen van de
digitale cultuur in zich dragen. t/m 30 sep
 Snap Judgments - Nieuwe standpunten in hedendaagse Afrikaanse fotografie. Werk
van 35 kunstenaars. t/m 30 sep
 Tegenwoordigheid van geest. Keuze uit de collectie door fotograaf Wolfgang
Tillmans. t/m 30 sep
 The Vincent Award 2008. Kunstprijs voor hedendaagse kunstenaars. t/m 30 sep
 VAN GOGH MUSEUM
 020-5705200, Paulus Potterstraat 7
 Dag. 10-18u, vr 10-22u.
 Anton Mauve en Vincent van Gogh: de meester en zijn leerling. Presentatie in de
wisselvitrine. t/m 26 okt
 Stedelijk Museum te gast: 'Druksels' van Werkman. Grafiek van Hendrik Nicolaas
Werkman (1882-1945). t/m 12 okt
 Stedelijk Museum te gast: Malevich. Overzicht met 17 werken. t/m 9 nov
 DEN BOSCH
 NOORDBRABANTS MUSEUM
 073-6877877, Verwersstraat 41
 Di t/m vr 10-17u, za-zo 12-17u.
 De Romeinse bronsschat van Nistelrode. Romeins wijnservies en aandacht voor
drinkrituelen. t/m 31 dec
 Jakob Fioole in de Tuingalerij - The sky is falling. Beeldfragmenten vormen een
nieuw geheel. t/m 12 okt
 Presentatie Bossche vestingwerken. Schilderijen en objecten uit de
Tachtigjarige Oorlog. t/m 31 dec
 DEN HAAG
 FOTOMUSEUM DEN HAAG
 070-3381144, Stadhouderslaan 43
 Di t/m zo 12-18u.
 Empty Paradise. 14 kunstenaars tonen hun verlangen naar het paradijs. t/m 21
sep
 Martin Eder. De Armen. Portretten die vragen oproepen over schoonheid en
lelijkheid. t/m 9 nov
 GEM MUSEUM VOOR ACTUELE KUNST
 070-3381133, Stadhouderlaan 43
 Di t/m zo 12-18u.
 Enrique Marty. Schilderijen, sculpturen en video's die zowel amuseren als
schockeren. t/m 9 nov
 Sebastian Gögel. Schilderijen, sculpturen en tekeningen tonen een
fantasiewereld. t/m 5 okt
 Thorsten Brinkmann. Installatie ingericht met spullen van de rommelmarkt. t/m 5
okt
 GEMEENTEMUSEUM
 070-3381111, Stadhouderslaan 41
 Di t/m zo 11-17u.
 100 % Make up. 100 vazen door 100 verschillende kunstenaars versierd. t/m 12
okt
 Alice in Wonderland. Levensgrote illustraties geïnspireerd op het kinderboek.
t/m 28 sep
 De Ideale Man. Mode voor echte mannen. Mannenmode in heden en verleden. t/m 26
okt
 Hughie O'Donoghue. Verdwenen verhalen, verbeelde werkelijkheid. Schilderijen
geïnspireerd op Ierse verhalen en mythen. t/m 19 okt
 Les Nabis - Werk uit de collectie van de Triton Foundation. Werken van
'profeten' van de kunst rond 1890. t/m 30 nov
 Mondriaan. De grootste Mondriaan-collectie ter wereld, onderworpen aan nieuw
onderzoek. t/m 26 okt
 MUSEON
 070-3381338, Stadhouderslaan 37
 Di t/m zo 11-17u.
 Al Arab. 1001 verhalen over de Arabische wereld. t/m 26 okt
 Birdpix. Kleine fototentoonstelling over de rode lijst van bedreigde
Nederlandse vogelsoorten. t/m 27 okt
 Desert Songs. Foto's van de woestijn in Egypte en Soedan. t/m 14 sep
 Moordzaken, van vingerafdruk tot DNA-onderzoek. Kruip in de huid van een
rechercheur. t/m 21 sep
 EINDHOVEN
 VAN ABBEMUSEUM
 040-2381000, Bilderdijklaan 10
 Di t/m zo 11-17u, do 11-21u.
 Be(com)ing Dutch. Wat betekent het om in de 21e eeuw 'Nederlands te zijn' of
'Nederlands te worden'? t/m 14 sep
 Mixed Messages. Werk van Willink, Jan Sluijters en Francis Bacon. t/m 14 sep
 Plug In. Serie collectiepresentaties die door gasten van buiten het museum
wordt samengesteld. t/m 1 apr 2009
 YEP. Ivo van Leeuwen en S. Lloyd Trumpstein. Schilderijen, tekeningen, lino's
en boeken van cartoonisten. t/m 31 okt
 GRONINGEN
 GRONINGER MUSEUM
 050-3666555, Museumeiland 1
 Di t/m zo 10-17u, vr 10-22u.
 Ai Weiwei. Provocerende performances, installaties en architectuur van Chinese
kunstenaar. t/m 23 nov
 Antieke Bronzen - Meesterwerken uit het Shanghai Museum. Objecten uit de
Chinese bronstijd vanaf de 18de eeuw voor Christus. t/m 28 sep
 New World Order. Hedendaagse installatiekunst en fotografie uit China. t/m 23
nov
 Tekens aan de wand. Werken van de Chinese Avant-garde uit de jaren tachtig. t/m
26 okt
 HILVERSUM
 NEDERLANDS INSTITUUT VOOR BEELD EN GELUID
 035-6773434, Media Park, Sumatralaan 45
 Di-zo 10-21u.
 ZOOM Safari - Beesten in Beeld en Geluid. Familietentoonstelling met meer dan
een halve eeuw aan dierenfilms. t/m 4 jan 2009
 LAREN
 SINGER MUSEUM
 035-5393939, Oude Drift 1
 Di t/m zo 11-17u.
 American Impressionist - William H. Singer Jr. Impressioniste werken door een
van de grondleggers van het museum. 16 sep t/m 7 dec
 Singer Solo: Aat Veldhoen. 66 werken op papier met het menselijk leven als
onderwerp. t/m 12 okt
 LEIDEN
 NATURALIS
 071-5687600, Darwinweg 2
 Di-vr 10-17u, za-zo 10-18u.
 Dubois, ontdekker van de aapmens. De eerste wetenschapper die doelbewust
fossielen zocht. t/m 4 jan 2009
 Langs de polen. Landschapsfoto's van Wim van Passel. De schoonheid van de
Noord- en Zuidpool. t/m 19 nov
 RIJKSMUSEUM VOOR OUDHEDEN
 071-5163163, Rapenburg 28
 Di t/m vr 10-17u, za-zo 12-17u.
 Beeldschoon, meesterwerken in gips. 17e-, 18e- en 19e-eeuwse gipsen afgietsels
van beelden uit de Oudheid. t/m 16 nov
 Dierenmummies. Mummies van krokodillen, apen, katten. t/m 1 mrt 2009
 Europa. Verborgen vondsten. Archeologische topvondsten uit alle delen van
Europa. t/m 14 sep
 MAASTRICHT
 BONNEFANTENMUSEUM
 043-3290190, Avenue Ceramique 250
 Di t/m zo 11-17u.
 André Cadere. Peinture sans fin. Minimalistische sculpturen uit de jaren '70
van Franse kunstenaar. t/m 14 sep
 Kunst op papier. Aanwinsten Rijksmuseum 1996 - 2008. Tekeningen, prenten en
foto's. t/m 12 okt
 Palazzo. Het verzamelen van Vroeg-Italiaanse kunst in Nederland (1900-1940).
Beeld van het Nederlandse kunst- en verzamelklimaat van het Interbellum. t/m 30
dec
 OTTERLO
 KRÖLLER MÜLLER MUSEUM
 0318-591241, Houtkampweg 6
 Di t/m zo 10-17u.
 Ana Maria Tavares. Installatie door kunstenares die gefascineerd is door water.
t/m 31 jan 2009
 Kubusproject, 1969-1971. Kubussen met muziek en sculptuur waar bezoekers
doorheen kunnen lopen. t/m 4 jan 2009
 Nature as Artifice. Nieuw Nederlands landschap in fotografie en videokunst. t/m
28 sep
 REDONE. Conceptuele kunst uit de eigen collectie. t/m 26 okt
 Vincent van Gogh: 'Vier uitgebloeide zonnebloemen'. Presentatie rondom beroemd
werk van Van Gogh. t/m 19 okt
 ROTTERDAM
 KUNSTHAL
 010-4400300, Westzeedijk 341
 Di t/m za 10-17u, zo 11-17u.
 Antony Gormley. Between you and me. Tentoonstelling met werk van hedendaagse
kunstenaar. t/m 14 sep
 China in posters. Een gedroomde werkelijkheid. Propaganda-affices uit China. 14
sep t/m 21 sep
 De hutongs van Beijing. Werk van Franse fotograaf Ambroise Tézenas. t/m 28 sep

 Meisjes van de fabriek. Zwart-witfoto's uit de jaren de '50 geven tijdsbeeld
van arbeidsomstandigheden. 13 sep t/m 23 nov
 MUSEUM BOIJMANS VAN BEUNINGEN
 010-4419400, Museumpark 18-20
 Di t/m zo 11-17u, woensdag gratis toegankelijk.
 Limited/Unlimited. Honderd jaar Dutch Design. Ambachtelijke en industriële
ontwerpen naast elkaar getoond. t/m 12 okt
 Yayoi Kusama, Mirrored Years. Schilderijen en installaties van Japanse
kunstenares. t/m 19 okt
 UTRECHT
 CENTRAAL MUSEUM
 030-2362362, Nicolaaskerkhof 10
 Di t/m zo 11-17u.
 Denken in werken. Solotentoonstelling zinnelijke beeldhouwwerken Thomas
Rentmeister. t/m 14 sep
 Het Geheim van Utrecht. Stedelijke fotografie. Fotoseries die een beeld geven
van de stad. t/m 26 okt
 Koen Wessing. Reizen naar China en Tibet. Foto's van het alledaagse leven en
gewone burgers in China. t/m 26 okt

LOAD-DATE: 11 september 2008 donderdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               41 of 98 DOCUMENTS



                              AD/Algemeen Dagblad

                            29 augustus 2008 vrijdag

'Precies als vroeger, schitterend toch?'

SECTION: BIBU08; Blz. 8

LENGTH: 233 woorden


BEELDVERSLAG Al 100 jaar station Haarlem, meer dan een verzameling perrons en
sporen

 KEMAL RIJKEN
 HAARLEM

 Kasteeltorens, eikenhouten steunbalken en glas-in-loodramen: station Haarlem is
meer dan een verzameling perrons en sporen. Véél meer. Het 100-jarig bestaan van
misschien wel het mooiste station van Nederland wordt dit weekeinde groots
gevierd.


 Wim Aardenburg (33), knooppuntcontroleur in dienst van de NS, is een gelukkig
man. ,,Dit is de mooiste werkplek,'' zegt hij. Aardenburg en zijn collega John
Kneppers (43) zijn zó dol op het station, dat ze zelfs een rondleiding hebben
opgezet. Die begint in de grote, statige hal van het station, die versierd is
met bruine eikenhouten steunbalken. Kneppers: ,,Nog precies als vroeger.
Schitterend, toch?''
 De voorloper van de NS, de Hollandsche IJzeren Spoorweg Maatschappij, betaalde
een eeuw geleden 5,5 miljoen gulden voor de bouw. Toen het werd opgeleverd was
het één van de modernste bouwwerken van zijn tijd. Revolutionair: er waren ook
openbare toiletten voor de gewone man. Toch is nog te zien dat in 1908 niet
iedereen gelijk was. Op het middenperron bevinden zich de oude wachtkamers voor
eerste, tweede en derde klasse. Erachter ligt het voormalige wachthuis voor
krankzinnigen. Kneppers: ,,Hier moesten ze op de trein wachten. Dan kregen ze
een stok in hun broekspijp zodat ze niet weg konden lopen. Tja, de tijden zijn
veranderd.''

LOAD-DATE: 29 augustus 2008 vrijdag

LANGUAGE: DUTCH; NEDERLANDS

GRAPHIC: De oude wachtkamer eerste klasse voor mensen van stand.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               42 of 98 DOCUMENTS



                              AD/Algemeen Dagblad

                            29 augustus 2008 vrijdag

Met nieuwe beginselen wordt VVD interessanter - HOOFD REDACTIE - REAGEREN?

SECTION: LEZER1; Blz. 18

LENGTH: 217 woorden


Als het niet lekker loopt met een organisatie breekt onvermijdelijk het moment
aan voor nieuwe beginselen of een nieuwe missie. Het is dus niet verwonderlijk
dat Mark Rutte Nederland vergast op een verse beginselverklaring. Hij had dat
beloofd en besteedde er zijn zomer aan. Bovendien zijn velen bezig met hun jaren
'80 en liet de VVD in 1980 nota bene een verklaring verschijnen zonder het
begrip concurrentie. Rutte komt met enkele krachtige principes. Duidelijk is dat
de VVD nog meer afstand neemt van de zorg die de burger tegenwoordig van de wieg
tot het graf van overheidswege ten deel zou vallen. Omarm de onderklasse, zorg
voor beter onderwijs opdat straks eenieder op eigen benen kan staan en de
afhankelijkheid van de staat verder afneemt. De wens van een kleine overheid
hangt daarmee direct samen. Na de onderklasse richt de VVD zich nadrukkelijk op
de middenklasse, de groep van 'hardwerkende Nederlanders' van wie Rutte eerder
repte. De grote vraag is of de VVD op basis van deze beginselen de uittocht van
populisten als Wilders en Verdonk en met hen vele kiezers compenseert. De
(her)ontdekking maakt de VVD wel interessanter.


 Jan Bonjer,
 hoofdredacteur.
jan.bonjer@ad.nl
 Wat vindt u? Door de herontdekking van de liberale beginselen wordt VVD wel
interessanter. Reageer via www.ad.nl

LOAD-DATE: 29 augustus 2008 vrijdag

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               43 of 98 DOCUMENTS



                              AD/Algemeen Dagblad

                           16 augustus 2008 zaterdag

INFLATIE Duurdere pasta, benzine en energie maken leven moeilijk - Jan modaal in
Italië steeds duurder uit

SECTION: ECON01; Blz. 16

LENGTH: 497 woorden


AART HEERING
 ROME
 Voor steeds meer Italianen wordt het moeilijk om de eindjes aan elkaar te
knopen. De prijzen van pasta en benzine rijzen de pan uit en ook voor gas en
elektra zijn fikse stijgingen in de maak.



 De officiële inflatie bedroeg vorige maand 4,1 % op jaarbasis, iets hoger dan
het Europees gemiddelde, maar die voor dagelijkse gebruiksgoederen komt uit op
maar liefst 6,1%. Dat is vooral te wijten aan de prijsverhogingen op graan en
petroleum, die er extra inhakken in een land waar pasta het basisvoedsel is en
dat nauwelijks over eigen energie beschikt.
 Omgekeerd stijgen de inkomens nauwelijks. De Italiaanse lonen zijn de afgelopen
zeven jaar na aftrek van de inflatie netto nauwelijks een procent gestegen en 13
procent achtergebleven bij de rest van Europa. De zelfstandigen zijn er
daarentegen wel 14 procent op vooruit gegaan, zodat de kloof tussen rijk en arm
gestaag groeit.
 Volgens een eerder dit jaar verschenen rapport van de Organisatie voor
Veiligheid en Samenwerking in Europa krijgt een gemiddelde Italiaanse werknemer
netto 13.000 euro per jaar, terwijl zijn Nederlandse equivalent 19.500 ontvangt.
Spaanse en Griekse werknemers verdienen nu meer dan de Italiaanse.
 Hoewel in de meeste gevallen beide partners werken, moet de helft van de
gezinnen rondkomen van minder dan 1900 euro per maand. Een op de zes
gezinshoofden verklaart dat het niet lukt om daarvan rond te komen. De
gaarkeukens van de liefdadigheidsorganisatie Caritas melden dat zij sinds kort
ook ambtenaren aan de dis krijgen.
 De situatie is al jaren aan het verslechteren doordat de prijzen sneller
stijgen dan de inkomens. Nergens in Europa is de invoering van de euro zo
massaal aangegrepen voor prijsverhogingen als in Italië. Onder meer omdat de
voormalige - en huidige - premier Berlusconi geen controle wilde uitoefenen op
de prijzen van de winkeliers, van wie de meesten tot zijn aanhang behoren.
 Een paar jaar geleden was het goed gebruik, dat werknemers tussen de middag
lunchten in het eethuis in de buurt. Veel bedrijven stelden daarvoor bonnen ter
beschikking tot €5,29, het maximale bedrag dat belastingvrij mag worden
geschonken. Maar terwijl dat in 2001 nog voldoende was voor een eenvoudig
middagmaal, is het nu veel te weinig. De consumentenorganisatie Federconsumatori
heeft uitgerekend, dat buiten de deur eten nu 141 procent duurder is dan in
2001.
 Een broodje is daarmee net zo duur geworden als een volledige maaltijd en daar
houden de meesten het nu ook bij. Ook op andere manieren passen de Italianen
zich aan. Ze gaan korter op vakantie: 12 in plaats van 15 dagen. Ze gaan minder
uit, kopen minder merkproducten en eten meer kip en minder rundvlees. Natuurlijk
met uitzondering van de bovenlaag die er wèl op vooruit is gegaan en daarnaast -
anders dan de trieste loonslaven - legio mogelijkheden heeft om al dan niet
legaal de belastingdruk te verlichten. Het gevolg is, dat de consumptie
stagneert en de werkgevers al van een recessie spreken.

LOAD-DATE: August 15, 2008

LANGUAGE: DUTCH; NEDERLANDS

GRAPHIC: Lunchen op kosten van de baas lukt niet meer met de schamele euro's die
werknemers ervoor krijgen. FOTO AFP

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               44 of 98 DOCUMENTS



                              AD/Algemeen Dagblad

                            12 augustus 2008 dinsdag

'Eigenlijk leven wij heel erg Brabants'

SECTION: BIBU08; Blz. 8

LENGTH: 1278 woorden


SEKTE Leden van de Orde der Transformanten doen niet aan parttime geloven

 ADRIANNE DE KONING
 DÉNIS VAN VLIET
 HOEVEN

 Over aandacht heeft de Orde der Transformanten niet te klagen. Wie googlet op
de christelijke groepering, krijgt het beeld van een sekssekte die geweld tegen
tegenstanders niet schuwt. De orde ontkent dat ten stelligste, noemt het een
haat- en hetzecampagne. Dat geldt ook voor de suggestie dat de Orde betrokken
zou zijn geweest bij een schietpartij op een 56-jarige Rotterdammer een week
geleden.



 In Hoeven wonen zestig Transformanten in een leefgemeenschap. Marla en haar
partner Robert Baart (voorganger van de orde) woonden al in deze plaats voordat
ze in 2003 samen met anderen een kerkgenootschap oprichtten.
 Nu, vijf jaar later, wonen ze nog steeds in dezelfde woning. Met dat verschil
dat in de zes villa's om hun huis heen inmiddels ook Transformanten wonen. Zo'n
zestig in totaal. De villa's, die in de loop der jaren zijn aangekocht door de
leden afzonderlijk, mogen door alle Transformanten worden gebruikt.
 Alleen de slaapkamer is privédomein. Verder wordt alles gedeeld en samen
gedaan.
 In het ene huis wordt gegeten, de kinderen, tieners en volwassenen gescheiden.
Mannen en vrouwen zitten aan aparte tafels. In een ander huis wordt naar films
gekeken en er staat ook een dvd van de Amerikaanse serie 24 in de kast.
 Eigenlijk doen de Transformanten in hun vrije tijd hetzelfde als 'gewone'
burgers, zij het dat ze alles in groepsverband doen. Een keer in de week is er
een kerkdienst.
 Het gerucht dat de Transformanten eerst de vorige bewoners hebben weggepest,
wuift Marla Baart weg. ,,De meeste huizen waren te koop gezet door ouderen die
wilden verhuizen. Niemand is er financieel slechter op geworden.''
 De meeste Transformanten kenden elkaar al van voor de oprichting van de orde.
,,Toen al waren we heel goede vrienden, die veel dingen samen deden,'' aldus
Baart. ,,Op een keer bespraken we met elkaar: wat betekent het geloof voor ons?
De een was katholiek, de ander protestant en weer een ander helemaal niks. We
zijn toen kernwaarden gaan formuleren.
 De kern is eigenlijk: leven naar het voorbeeld van Jezus, 24 uur per dag. Je
kunt niet parttime geloven, zoals je ook niet 'een beetje zwanger' bent. Verder
kennen we eigenlijk geen regels: alleen drugs, roken en overmatig drankgebruik
zijn uit den boze. Je lichaam is de tempel van de ziel. Daar moet je goed voor
zorgen. Ook zijn we eerlijk. We doen niets stiekem.''
 Dus weet Marla Baart dat haar man Robert nog een vrouw heeft. ,,Als je meer
gevoelens krijgt voor een ander, bespreek je dat met je partner. Als die
toestemt, kun je een seksuele relatie krijgen. Ik was er blij mee, dat mijn man
een tweede partner kreeg. Zij vult mij aan. Ik heb mijn jaloezie overwonnen.''

 De Orde heeft een eigen 'logo' dat her en der in de villa's is terug te vinden.

 In de grote badkamer bijvoorbeeld, waar de Transformanten - van wie er veel
naturist zijn - geregeld met elkaar een saunaatje pakken. ,,De meesten van ons
waren al nudist voordat de Orde bestond,'' legt een van hen uit. Wat volgens de
Transformanten ook los staat van de orde, is het kapsel van de dames. De meesten
hebben kortgeknipt haar, á la de Ierse zangeres Sinead o' Connor.
 Marla Baart: ,,Gewoon toeval. Je ziet hockeymeisjes vaak van die staartjes
hebben, daar zoekt toch ook niemand wat achter.''
 Volgens de Orde zijn vrouwen en mannen gelijk. ,,Maar ook anders.'' Iedereen
zijn of haar talenten ten volle laten benutten, dat is het uitgangspunt. Wie
denkt aan een sekte, denkt aan een van de buitenwereld afgesloten gemeenschap.
Opgesloten zijn de leden niet. De kinderen gaan naar een normale school. De
meeste bewoners gaan overdag gewoon naar hun werk. Veel van de ordeleden zijn
hoogopgeleid en hebben goede banen in de matrix, zoals de buitenwereld wordt
genoemd naar de gelijknamige film. Hun welvaart biedt de mogelijkheid om in
weelde te leven. ,,Je mag een paradijs maken van je omgeving,'' zegt Baart.
,,Door met meerdere volwassenen een hypotheek te nemen voor een huis, kun je ook
meer betalen.''
 Voor veel familieleden is het echter moeilijk te bevatten, dat iemand zich zo
financieel wil binden.
 Marla Baart: ,,Van de zestig mensen die hier wonen, hebben slechts enkelen een
slecht contact met  familie. Statistisch gezien is dat minder dan in de rest van
Nederland. We leven zoals Brabanders vroeger leefden: gewoon bij elkaar over de
vloer komen en alles met elkaar delen.''

 -----------------------------------------------------------------

 Hoogleraar - 'Sekten zijn niet boven de wet verheven'

 Burgers die een conflict hebben met een kerkgenootschap of sekte, voelen zich
vaak machteloos. Zo ook de ex-partner van Transformant Karianne Esser: hij
beweert dat hij zijn kinderen niet mag zien. Esser bestrijdt dat en zou hem
juist vele contactmogelijkheden hebben aangeboden. Op verzoek van de moeder zou
er inmiddels alweer contact zijn geweest.
 Heeft naar de rechter stappen zin voor mensen zoals hij of is procederen tegen
een sekte bij voorbaat zinloos? ,,Sekten en kerkgenootschappen zijn niet boven
de wet verheven,'' zegt de Groningse hoogleraar Recht en religie Fokko
Oldenhuis. ,,Stel: iemands ex-partner sluit zich met de kinderen aan bij een
sekte. Als die iemand vervolgens zijn kinderen niet meer te zien krijgt, kan
diegene dat probleem voorleggen aan de burgerrechter. Die heeft dan het laatste
woord. De ex-partner met de kinderen komt bij de rechter niet weg met het
verhaal dat dit niet mag van de sekte.
 Als in naam van een sekte of kerkgenootschap criminele activiteiten worden
verricht, kan die beweging door politie en justitie worden aangepakt. Net als
ieder andere burger en organisatie.''


 -----------------------------------------------------------------

 Discussie op internet - Vrienden en familieleden vrezen de Orde

 Op de site mediacourant.nl brandt begin dit jaar een discussie los over de Orde
der Transformanten.
 Vele schrijvers - anoniem of slechts met voornaam - verhalen over vrienden en
familieleden met wie zij het contact hebben verloren na het toetreden tot de
Orde. Ook ex-Transformanten doen, zonder naam, hun verhaal.
 Anderen nemen het juist op voor de gemeenschap, die in hun ogen absoluut geen
sekte zou zijn. Verscheidene familieleden en ex-vrienden verenigen zich
vervolgens in de Contactgroep Lotgenoten van de Orde der Transformanten. In de
ogen van de Orde zijn zij bezig met een heuse haatcampagne. ,,Wij worden nu
gedwongen in een gevangenis te leven. We kunnen niet alleen over straat. Uit
allerlei hoeken komen bedreigingen, die we heel serieus nemen,'' vertelt
woordvoerster Marla Baart. ,,Mijn man is ondergedoken. Maar alleen daarom leeft
hij nog. Hij kan straks niet bij de bevalling van ons kind zijn. We worden ook
afgeluisterd.''
 Zij ziet een complot, waarbij de tegenstanders steeds een pionnetje naar voren
schuiven. Eerst ex-lid Jeroen van Hasselt, die op www.wegvanpapa.nl naar buiten
treedt met zijn verhaal over afluisterapparaatjes onder zijn bureau, een
onverwacht leeggehaald huis en zijn angst na zijn vertrek. Zijn ex-partner
Karianne Esser doet zijn verhaal als totale onzin af. ,,We hadden een
relatieprobleem, meer niet. Achteraf gezien paste hij gewoon niet bij mij.''
 Daarna zoekt de moeder van de oud-Rotterdamse Eileen Ritfeld (43) de
publiciteit. Ze beklaagt zich over het verlies van het contact met haar dochter.

 Het derde pionnetje  volgens Baart is de schietpartij op een 56-jarige
Rotterdammer verleden week. Vrienden zeggen dat hij zich bedreigd voelde door de
Orde, waar zijn ex in zit. ,,Waarom zouden we hem bedreigen,'' vraagt ex-partner
Ingrid de Kok zich af.

LOAD-DATE: August 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               45 of 98 DOCUMENTS



                              AD/Algemeen Dagblad

                             31 juli 2008 donderdag

Brieven

SECTION: LEZER1; Blz. 19

LENGTH: 704 woorden


Vertrouwen
 Consument nog nooit zo somber over de economie (AD 30-7). In uw artikel mis ik
het aspect van de vaste lasten die onevenredig hard stijgen en waar niemand
omheen kan. Dat zijn de maandelijkse kosten van gezondheidszorg (met eigen
risico), energie- en waterverbruik, waterschap, rioolheffing, afvalverwerking,
kabel-tv, en dergelijke. Die rijzen de pan uit en stijgen veel harder dan de
meeste inkomens (zo die al stijgen) en inflatiecorrecties kunnen opvangen. Dát
zijn de wurgende prijsstijgingen waardoor voor velen de koopkracht achteruit
holt.


 Rob Witteveen, Leerdam.
 Vertrouwen (2)
 Er is niets nieuws onder de zon. Economische ontwikkelingen kennen altijd
golfbewegingen: 'magere' jaren worden gevolgd door 'vette' jaren en omgekeerd.
Wij zitten nu in zo'n economisch dal. Somberheid troef die wij elkaar voor een
deel aanpraten. Tijdelijk wat 'passen op de plaats' maken en wat voorzichtiger
zijn met uitgaven, maar vooral geen paniek. Wij komen weer uit dat dal. Het
probleem is alleen dat je nooit weet hoe lang het duurt voor de weg omhoog weer
wordt gevonden.
 Ton Meijer, Veenendaal.
 Vertrouwen (3)
 Staat onze economie er écht zo slecht voor of wordt ons maar iets aangepraat?
Tot vorig jaar werden door alle banken en financiële instellingen
miljardenwinsten gemaakt; elk kwartaal werd een nieuw record neergezet, het kón
niet op. Waar zijn al die winsten gebleven? De gewone man ziet dit gebeuren
zonder dat hij op deze gang van zaken invloed kan uitoefenen. Als er iets moet
worden gekocht zal dat ook gebeuren, want na regen komt er zéker weer
zonneschijn.
 J.C. van Herk, Pesse.
 Waterglijbaan
 Zwembaddrama ten spijt: waterglijbaan steeds veiliger (AD 29-7). Alle goede
bedoelingen ten spijt, maar dit drama in het zwembad had natuurlijk kunnen
worden voorkomen. De uitloop onderaan de glijbaan is veel te krap, zodat het bij
enige snelheid uit de hand kan lopen, met het fatale gevolg dat nu heeft
plaatsgevonden. Ik zou zeggen directie van het zwembad, zeker 2 meter verbreden
zodat je bij elke snelheid altijd in het water terecht komt.
 P.C. Knopper, De Meern.
 Dik kind (2)
 Duizenden kinderen belanden vanwege hun overgewicht in ziekenhuizen. Dat is
schrikken, maar het is voor kinderen ook heel moeilijk om weerstand te bieden
aan de ongelofelijke hoeveelheid zoete en vette troep waar het dagelijks mee
wordt geconfronteerd. Als je echt populair wilt zijn moet je zakken snoep bij je
hebben op bijvoorbeeld vakantiekamp.
 Probeer jij dan maar als verantwoorde moeder gezond fruit mee te geven. Dat
lukt dus niet. Ouders, doe er wat aan!
 Anne Marie Boorsma, Voorburg.
 Lawaaigezin (4)
 Ik ben moeder van een meervoudig gehandicapte zoon. Ik wéét dus hoe zwaar het
is om zo'n kind groot te brengen. Dan kun je soms best wat hulp gebruiken. Maar
de nieuwe buren van het betreffende gezin, dat al zoveel heeft gedaan de
overlast te beperken, hebben liever dat ze opduvelen. Ik geef toe: dat is ook
een stuk gemakkelijker dan de helpende hand bieden.
 Ik begrijp alleen niet, als de vorige buren om het lawaai zijn verhuisd, waarom
iemand er voor kiest om naast dit 'lawaaigezin' te gaan wonen. Had die woning
dan niet geaccepteerd!
 Annemieke Fijn-Boot, Houten.
 Bonnen (2)
 Jaarlijks 45 doden en ruim 600 gewonden te veel, alleen maar omdat men nog
steeds niét handsfree belt. De boete moet duidelijk omhóóg, bijvoorbeeld naar
€500. Niet dat de pakkans groter wordt, maar als men wordt betrapt,  denkt men
wel twee keer na. Een voorbeeld: hier rotzooi op straat gooien €46, in Engeland
£100. Het is daar een stuk schoner dan hier.
 Frank Backhaus, Soest.
 Verlof
 Maanden vrij voor verse papa (AD 29-7). Wat leuk voor Edwin Winter en wat een
sociale werkgever deze Salem Samhoud. Het verlof zou het bedrijf 80.000 euro
hebben gekost. Er zal toch wel ergens een 'addertje' onder het gras zitten. De
consument zal de kosten wel doorberekend krijgen. Zoals gebruikelijk.
 P. Kerkmans, Nieuwerkerk aan den IJssel.
 Goed gezien
 Leuke Lezersfoto van 30 juli! Beetje jammer dat onze Turkse vriend behalve zijn
taalfout nog een gruwelijke fout begaat door de, op dit moment, veel betere
kwaliteit nectarine tussen zijn, op dit moment, smerige 'perzieken' te leggen.
 Guido Schneider, Zutphen.

LOAD-DATE: July 30, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               46 of 98 DOCUMENTS



                              AD/Algemeen Dagblad

                              28 juli 2008 maandag

Populisten moeten van de zorg afblijven - HOOFD REDACTIE - REAGEREN?

SECTION: LEZER1; Blz. 19

LENGTH: 221 woorden


Gaat de zorg voor de kwetsbaarsten in de samenleving ten onder aan het
populisme? Het betalen van belastingen en premies is op zichzelf nooit en
nergens populair. Maar populistische politici maken er met kreten als 'de
hardwerkende Nederlander mag niet worden gestraft' een gevaarlijke karikatuur
van. Gezondheidseconoom Wim Groot waarschuwt dat die versimpeling ook de AWBZ
bedreigt. Daar betalen mensen best veel premie voor, vaak zonder precies te
weten wat die wet inhoudt. Dat maakt dit onderdeel van ons sociale stelsel
kwetsbaar. Mede om daarover meer duidelijkheid te scheppen, begint het AD met
een serie over de zorg. Want uit enquêtes blijkt ook dat mensen goede zorg voor
bijvoorbeeld ouderen en gehandicapten heel belangrijk vinden. Voor velen is het
simpelweg een vorm van beschaving. En men wil er ook de consequenties van
aanvaarden: het kost geld, en als het nodig is wil men er zelfs wel meer voor
betalen. Gelukkig zal het daarom zo'n vaart niet lopen met de vrees van de
gezondheidseconoom. Voldoende Nederlanders houden nog vast aan wat ze beschaving
vinden. Misschien is wel wat feitelijke uitleg nodig, om de populisten geen kans
te geven.



 Dick van der Meer
 plv. hoofdredacteur
d.vandermeer@ad.nl

 Wat vindt u? De gezondheidszorg mag geen speelbal van populistische politici
worden. Reageer via www.AD.nl

LOAD-DATE: July 27, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               47 of 98 DOCUMENTS



                              AD/Algemeen Dagblad

                             16 juli 2008 woensdag

Mozambique is een parel in wording

SECTION: BIBU10; Blz. 10

LENGTH: 1304 woorden


TOERISME Huis van Willem-Alexander en Máxima kan de toeristen op ideeën brengen


 AERNOUT ZEVENBERGEN
 KAAPSTAD/INHAMBANE

 'Nee, wij tasten ook in het duister over de exacte locatie van het toekomstige
vakantiehuis.'' Een lach vol warmte. Benoi Sharma woont en werkt in het
belangrijkste toeristenparadijs van Mozambique, Inhambane.



 Het zeewater is warm en glashelder. Zwemmen in kristal, zeggen sommigen.
 ,,Of Inhambane of de nabije regio van dit paradijs de toekomstige locatie wordt
van het vakantiehuis van Máxima en Willem-Alexander, dat weet niemand,'' zegt
Sharma, hoofd van een toerismeprogramma van de Nederlandse
ontwikkelingsorganisatie SNV in Inhambane. Sharma werkt met programma's die het
toerisme moeten bevorderen in de regio, zodat de inwoners van Inhambane ervan
kunnen profiteren en hun inkomens kunnen verbeteren.
 Mozambique is nu wat Kaapstad een jaar of tien geleden was: hot. De rich and
famous van de wereld hebben zo hun voorkeuren. Meestal komen en gaan ze als eb
en vloed.
 Mozambique heeft alles wat een mens zich wenst: het Oost-Afrikaanse land is nog
'onbedorven' door het massatoerisme, zoals het heet in de reisgidsen. Er zijn
schitterende stranden en het levenstempo is verslavend rustig met een
aanstekelijk joi de vivre.
 De meeste ontwikkelingen in het toerisme van Mozambique leveren de binnenlandse
bevolking vooralsnog niets op: de dure, grote lodges worden geëxploiteerd door
buitenlandse eigenaars en de goederen worden ook van buiten gehaald. De lokale
economie kan de bezoekers nog niet geven waar ze om vragen: sap en drank van
hoge kwaliteit en malse stukken vlees. Alleen de vis komt uit de zee waar de
toeristen in zwemmen.
 De winsten uit het toerisme gaan dus nog naar bankrekeningen overzee. Het
kleinschalig toerisme van rugzaktoeristen of 'vrije reizigers' waar de lokale
bevolking profijt van kan trekken, weet nog niet de weg te vinden naar
Mozambique, een parel in wording.
 De plannen van Willem-Alexander en Máxima om 'het' anders te doen, oogsten alom
lof. Te veel vakantievierders sluiten zich op achter hun muren, met de rug naar
het land dat ze bezoeken en de voeten richting de oceaan. Sharma: ,,Wij werken
in twee wildparken met de lokale bevolking, zodat zij geld kunnen verdienen met
het toerisme. Wij adviseren mensen om hun eigen plekken te bouwen waar ze
bezoekers kunnen ontvangen en om te investeren in het wildpark zelf.''
 De meeste bezoekers aan Mozambique komen nu nog uit het buurland Zuid-Afrika.
Het zijn voornamelijk reizigers met een camper of een caravan, die hun voorraad
voedsel en drank meenemen uit eigen land en nauwelijks geld besteden in
Mozambique. Sharma: ,,Door de lokale bevolking te informeren over hun kansen en
mogelijkheden bieden we alternatieven om uit de armoede te komen.''
 Willem-Alexander en Máxima zijn van plan om op hun locatie bij te dragen aan de
ontwikkeling door het opzetten van onder meer scholen en een
gemeenschapscentrum. De vijfduizend inwoners van het dorp zouden door de bouw
daarvan al een eerste verbetering van hun levensomstandigheden kunnen zien.
Beter onderwijs zou een van de resultaten moeten zijn.
 Sharma: ,,Inwoners van Inhambane zien toeristen alleen maar komen en gaan voor
de zon, het strand en de zee. Maar deze stad heeft veel meer te bieden. Een
eeuwenoude cultuur, geweldig eten.''
 SNV probeert een verbinding te leggen tussen de publieke en de privé-sector, om
zo vooral beginnende ondernemers hun mogelijkheden te tonen. ,,Het opzetten van
markten is een ideale manier om toeristen uit hun hotels of guesthouses te
verleiden en daadwerkelijk geld te besteden dat naar de lokale bevolking gaat.''
Of een cruiseschip dat voor anker gaat. Sharma: ,,Zodra die toeristen de markt
gaan bezoeken, kan zo'n bezoek van een cruiseschip daadwerkelijk iets betekenen
voor de gewone man en vrouw in de straten van Inhambane.''

 -----------------------------------------------------------------

 Trekpleisters - Stranden en een interessante cultuur, maar nauwelijks
infrastructuur

 Mozambique is sterk in opkomst als bestemming voor toeristen. De eersten die in
groten getale als toerist het land aandoen, zijn Zuid-Afrikanen.
 Sinds het einde van de apartheid en de daaropvolgende intrekking van een
inreisverbod van Zuid-Afrikanen naar de buurlanden, trekken de buren met
duizenden tegelijk naar de omliggende landen.
 Gelegen aan de Indische Oceaan is Mozambique, met een kustlijn van duizenden
kilometers, het enige buurland waar de stranden de moeite waard zijn. De
temperatuur van het zeewater schommelt rond de 25 graden Celsius. Het water van
de Atlantische Oceaan, waaraan Namibië en Angola liggen, is ijskoud doordat het
rechtstreeks van Antarctica komt. Het water voor de kust van de toeristische
trekpleister Kaapstad in Zuid-Afrika bijvoorbeeld is zelden warmer dan 13
graden. Duiken, snorkelen en jagen op zeevissen zijn de belangrijkste
activiteiten langs de stranden van Mozambique. De wateren herbergen enorme
schildpadden, mantaroggen en de walvishaai. Het zien van dit laatste,
reusachtige dier is voor duikers het absolute hoogtepunt.
 Mozambique heeft behalve prachtige stranden  en kristalhelder water ook een
rijke geschiedenis. Vooral in het noorden spreekt de  Swahili-cultuur tot de
verbeelding. Deze cultuur is een mix van India, Arabië en Afrika en heeft onder
meer een schitterende houtsnijkunst en architectuur opgeleverd.
 De Swahili-cultuur strekt zich uit van het eiland Pemba voor de kust van
Mozambique tot Lamu, dat net ten zuiden van Somalië ligt.
 Mozambique was tot 1975 een Portugese kolonie. De huidige hoofdstad Maputo
heette tot die tijd Lorenzo Marques, en is nog steeds vergeven van oude
Portugese wijken en Portugese restaurants waar zelfs de fado klinkt.
 Het Oost-Afrikaanse land heeft weinig profijt kunnen trekken van de duizenden
Zuid-Afrikaanse toeristen die het hebben aangedaan. De meesten komen met dozen
vol etenswaar naar Mozambique, waar vooral in het binnenland weinig groenten en
fruit te koop zijn.
 Dat wat wel verkrijgbaar is, gaat weg tegen zulke hoge prijzen dat zelfs
inwoners van Maputo eens in de maand naar de dichtstbijzijnde Zuid-Afrikaanse
stad reizen om daar beter betaalbare boodschappen te doen.
 De infrastructuur van Mozambique ligt nog zo ver achter dat een vruchtensapje
in de hoofdstad afkomstig is uit Portugal.


 -----------------------------------------------------------------

 Koninklijke voorkeur - Prins Willem-Alexander kreeg de liefde voor Afrika met
de paplepel ingegoten

 Prins Willem-Alexander heeft zijn voorliefde voor Afrika met de paplepel
ingegoten gekregen. De koninklijke Fokker is geregeld op luchthavens van het
continent te vinden.
 Willem-Alexanders grootvader prins Bernhard was verzot op de wildparken, waar
hij met onder anderen ondernemer Paul Fentener van Vlissingen rondreisde.
 Prins Bernhard was intensief betrokken bij het instandhouden van natuurparken
uit hoofde van zijn presidentschap van het Wereld Natuur Fonds. Hij onderhield
een warme vriendschap met de milieubeschermer en wereldberoemde
paleo-antropoloog Richard Leakey, een blanke Keniaan die naam maakte met
vondsten van voorlopers van de moderne mens.
 Willem-Alexanders vader, prins Claus, was geboren en getogen in Tanzania, waar
hij een levenslange liefde voor Afrika opdeed. Prins Claus was intensief
betrokken bij ontwikkelingswerk en reisde geregeld rond op het continent van
zijn geboorte. Familiefeesten werden vaak privé in Afrika gehouden.
Willem-Alexander vloog zelf enige tijd voor de Afrikaanse medische
hulporganisatie Amref, met Nairobi als standplaats.
 Een deel van hun huwelijksreis brachten Willem- Alexander en Máxima door in
Kenia, dat bekendstaat als een van de mooiste landen van Afrika. Kenia heeft
ongeveer 13.400 km² water. De hoogste berg is de Mount Kenya (5199 meter).

LOAD-DATE: July 15, 2008

LANGUAGE: DUTCH; NEDERLANDS

GRAPHIC: Bezoek aan een sloppenwijk, 2007.;Helder water.;Vissersboten liggen op
het strand van Pemba beach in Mozambique. Het land is nog 'onbedorven' door
massatoerisme, heeft schitterende stranden en het levenstempo is verslavend
rustig. FOTO HOLLANDSE HOOGTE

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               48 of 98 DOCUMENTS



                              AD/Algemeen Dagblad

                             12 juli 2008 zaterdag

McCain valt economisch topadviseur af

SECTION: BIBU12; Blz. 12

LENGTH: 323 woorden


JACQUELIEN NIENHUIS
 NEW YORK
 Presidentskandidaat John McCain wist niet hoe snel hij afstand moest nemen van
zijn economische topadviseur en goede vriend Phil Gramm.
 De econoom verklaarde tegen de Washington Times dat Amerika een 'land van
zeurpieten' is geworden als het gaat om de economie. ,,Je hoort constant
gejammer over het feit dat we onze concurrentiepositie verliezen.'' De VS zitten
volgens Gramm niet in economische recessie maar in 'een mentale recessie'. Maar
McCain zegt: ,,Ik geloof niet dat iemand die zijn baan heeft verloren in een
mentale recessie verkeert. En ik geloof ook niet dat een moeder die te weinig
geld heeft om haar kinderen naar school te sturen, zeurt. Amerika kampt met
grote problemen.''
 De uitspraken kunnen McCains campagne ernstig schaden. De haperende economie is
veruit het belangrijkste onderwerp op het lijstje van de kiezer, voor wie het
dagelijkse leven almaar duurder is geworden. De suggestie dat de huizencrisis en
stijgende benzineprijzen slechts tussen hun oren zitten, viel dan ook totaal
verkeerd bij de Amerikanen. McCain moet toch al vechten tegen het beeld dat
economie niet zijn sterkste punt is. ,,Ik heb nog wel wat scholing nodig,'' zei
hij al eerder.


 Gramms interview kwam ook nog eens op een uiterst ongelukkig moment. McCain was
juist bezig met een toer door Michigan, een staat die hard is getroffen door de
economische problemen. Hij hoopte daar zijn imago op te poetsen als de kandidaat
die zich het leed van de gewone man aantrekt en de VS uit het slop kan trekken.

 Rivaal Barack Obama stak gisteren de draak met Gramms opmerkingen en benadrukte
opnieuw dat het kamp McCain geen idee heeft wat de gewone Amerikaan doormaakt.
,,Gramm doet alsof die hoge benzineprijzen een verzinsel zijn,'' aldus de
Democraat. ,,Amerika heeft al een dokter Phil,'' zei hij met een knipoog naar de
populaire tv-psycholoog. ,,We hebben er niet nog een nodig als het gaat om de
economie.''

LOAD-DATE: July 11, 2008

LANGUAGE: DUTCH; NEDERLANDS

GRAPHIC: Presidentskandidaat John McCain.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               49 of 98 DOCUMENTS



                              AD/Algemeen Dagblad

                             12 juli 2008 zaterdag

Turkije en de Gele Meid

SECTION: WEEK11; Blz. 14

LENGTH: 1423 woorden

SAMENVATTING

Turkije reageert opgewonden na de  arrestatie van twee oud-generaals, die worden
verdacht van lidmaatschap van een terroristische organisatie en het voorbereiden
van een staatsgreep.

VOLLEDIGE TEKST:

- 'Deze zaak zal ook wel in de doofpot verdwijnen om de betrokkenheid van hoge
functionarissen in het leger en het staatsapparaat te verdoezelen,' klinkt het
cynisch. Tekst: Marc Guillet Foto's: EPA, Reuters, AP -

 Het paramilitaire netwerk van extremistische nationalisten, dat zichzelf
Ergenekon noemt, was nog niet zo lang geleden nauwelijks bekend. Toch is deze
geheimzinnige organisatie al jaren bezig om 'Turkije te redden' door het plegen
van aanslagen, politieke moorden en psychologische oorlogsvoering. Ergenekon is
vooral actief geworden nadat de islamitische AK partij in 2002 aan de macht
kwam.
 De opzienbarende arrestatie van gepensioneerde viersterrengeneraals, die het
duistere netwerk zouden hebben opgezet en premier Erdogan wilden afzetten, leidt
tot nieuwe onthullingen en een stroom verontwaardigde reacties van aanhangers
van de militairen. Het schandaal houdt heel Turkije in zijn greep.
 Tegenstanders van de AK partij gaan massaal de straat op. Hun woede richt zich
vooral tegen de 'islamofascist en EU-slaaf' Erdogan, 'die van Turkije een tweede
Iran wil maken' en de activiteiten van Ergenekon gebruikt als 'wapen  tegen de
oppositie'.
 De betogers vergelijken Erdogan met Hitler en Stalin. Foto's van de
gearresteerde 'patriotten' worden omhoog gehouden in een zee van bloedrode
Turkse vlaggen. Op T-shirts is de beeltenis afgedrukt van Mustafa Kemal Atatürk,
de oorlogsheld, revolutionair en oprichter van de moderne, seculiere republiek
in 1923. Een van de  demonstranten heeft de handtekening van Atatürk als
tatoeage op zijn arm. De gearresteerde oud-generaal Sener Eruygur - aangemerkt
als een van de leiders van de samenzwering - wordt geprezen als een
'intellectuele Atatürk democraat'. De menigte scandeert: 'De Ergenekon-leugen is
een Amerikaans complot'.
 De opwinding is begrijpelijk. Nooit eerder zijn zo hoge militairen gearresteerd
op verdenking van het smeden van een coup. Het leger heeft sinds 1960 vier
staatsgrepen gepleegd, een premier en enkele van zijn ministers na een
showproces opgehangen, duizenden politici, intellectuelen, vakbondsleden,
linkse, rechtse, religieuze en Koerdische activisten gearresteerd, gemarteld,
gedood of een beroepsverbod opgelegd. Anders dan in Spanje, Griekenland en
Portugal is daarvoor in Turkije niet één militair ter verantwoording geroepen.
Generaal Kenan Evren, de leider van de junta van 1980 tot 1983,  liet in de door
hem verordonneerde nieuwe grondwet opnemen dat hij, noch zijn kameraden gestraft
mochten worden voor de staatsgreep.

 De anti-terreureenheid van de politie komt leden van het netwerk op het spoor
na de bomaanslag tegen de krant Cumhuriyet en de moord op toprechter Mustafa
Özbilgin van de Raad van State in 2006. Deze aanslagen moeten overkomen als
'islamitisch terrorisme'  en worden ook als zodanig door de media veroordeeld.

 De politie ontdekt  bij een huiszoeking in Istanbul  in juni 2007 een kist met
27 handgranaten en 18 ontstekingsmechanismen voor explosieven. Het materiaal is
afkomstig uit legervoorraden en de handgranaten hebben dezelfde serienummers als
die zijn gebruikt bij de aanslag op Cumhuriyet. Degene die de aanslagen heeft
beraamd is oud-legerkapitein Muzaffer Tekin. Hij slaat op de vlucht en probeert
zelfmoord te plegen, maar wordt  net op tijd door de politie opgepakt. Er duiken
foto's op van Tekin met twee beruchte vrienden: generaal Veli Kücük, oprichter
van de omstreden spionage- en contraterreur eenheid JITEM binnen de
paramilitaire gendarmerie, en advocaat Kemal Kerincsiz, de extreme nationalist
die talrijke processen uitlokte tegen prominente schrijvers en intellectuelen -
onder wie Orhan Pamuk - wegens het 'beledigen van de Turkse identiteit'. De
handgranaten blijken afkomstig van een lid van een racistische organisatie onder
leiding van de gepensioneerde kolonel Fikri Karadag. Aspirant-leden van zijn
organisatie moeten met een hand op het pistool zweren dat zij 'zuiver van Turks
ras' zijn en dat zij 'met liefde zullen doden en gedood worden' voor hun heilige
missie om Turkije te zuiveren van buitenlandse invloeden en 'landverraders'.
 De onthullingen in de Turkse pers lezen sindsdien als een thriller. Het
politieke weekblad Nokta, dat een grote reputatie heeft op het gebied van
onderzoeksjournalistiek, publiceert in maart 2007 fragmenten uit de dagboeken
van oud-admiraal Özden Örnek. Daaruit blijkt dat de toenmalige commandant van de
gendarmerie, generaal Sener Eruygur, en de toenmalige commandant van de
landmacht, generaal Hursit Tolon, in 2004 en 2005 actief voorbereidingen treffen
voor een coup. Politieonderzoek bevestigt de authenticiteit van de
dagboeknotities. Omdat de chef-staf van de strijdkrachten niets wil weten van
een staatsgreep beginnen ze op eigen houtje aan een plan te werken om media,
studenten, vakbonden en kemalistische organisaties (die de ideologie van Atatürk
uitdragen) tegen de regering op te zetten onder de codenaam Sarikiz (Gele Meid).

 De redactielokalen van het tijdschrift Nokta worden op last van een militaire
aanklager drie dagen doorzocht. Alle computers en archiefmateriaal worden in
beslag genomen. De uitgever zwicht voor de intimidatie en heft het blad op.
 Maar het onderzoek gaat door onder leiding van de gedreven officier van
justitie Zekeriya Öz. Veel Turken zijn aanvankelijk sceptisch. ,,Deze zaak zal
ook wel in de doofpot verdwijnen om de betrokkenheid van hoge functionarissen in
het leger en het staatsapparaat te verdoezelen,'' klinkt het cynisch in
koffiehuizen. Zo gaat het immers altijd. Bijvoorbeeld na het auto-ongeluk in
1996 bij het plaatsje Susurluk. In de Mercedes zitten een hoge politiechef, een
voortvluchtige maffiabaas die wordt gezocht voor diverse politieke moorden, een
rechtse Koerdische parlementariër en een voormalige schoonheidskoningin. Het
door het ongeluk bij Susurluk geopenbaarde schandaal groeit uit tot het symbool
van de banden tussen politie, staat en maffia. Het deksel gaat op de beerput,
want de hogere bazen in de veiligheidsdiensten, onder wie generaal Sener
Eruygur, dienen buiten schot te blijven.
 De aanklager in de Ergenekon-zaak pakt echter ook verdachten in de hoogste
regionen aan. Sommigen noemen hem daarom een kamikazepiloot. Het is echter best
mogelijk dat de huidige generale staf het onderzoek in eigen gelederen gedoogt
om de rotte appels te laten verwijderen zodat de reputatie van het leger weer
wordt opgepoetst.
 Januari dit jaar volgt een nieuwe arrestatiegolf: 33 verdachten worden
opgepakt, onder wie ex-generaal Kücük en provocateur-advocaat Kerincsiz. De
bende is van plan om Nobelprijswinnaar Orhan Pamuk te vermoorden. 'Hitman' Selim
A. is dan al gevonden, evenals een revolver en de beloning voor de moord, een
miljoen euro. Anderen op de dodenlijst van 'landverraders' zijn onder anderen de
Koerdische activiste Leyla Zana, Koerdische parlementariërs en de burgemeester
van de stad Diyarbakir.
 De scherpe polarisatie tussen de autoritaire kemalistische elite, die haar
privileges en machtspositie wil beschermen, en de liberalen bereikte vorig
weekend een nieuw hoogtepunt toen de viersterrengeneraals achter de tralies
verdwenen in afwachting van hun proces. ,,Turkije begint helaas steeds meer op
een bananenrepubliek te lijken,'' verzucht de liberale analist Mehmet Ali Birand
(67), die alle staatsgrepen meemaakte en een boek schreef over de coup van 1980.
Een parlementslid van de regerende AK partij vraagt zich af of  Turkije een land
van staatsgrepen blijft of  juist de weg  is ingeslagen naar een  liberale
democratie.
 Optimisten spreken van een historisch keerpunt. Historisch is het zeker dat
zelfs de hoogste generaals als gewone burgers worden berecht. Maar of het een
keerpunt wordt in de richting van een liberale democratie is onzeker. Turkije is
een land van één stap vooruit en twee achteruit.
 Opmerkelijk is bijvoorbeeld dat het parlement zelden probeert zijn
machtspositie ten opzichte van de militaire kaste te versterken. Uit zichzelf
zullen de generaals hun vetomacht in de politiek niet opgeven. De krant Taraf
onthult steeds weer nieuwe interne militaire documenten waaruit die oude
mentaliteit spreekt. Zoals het geheime plan om samen te werken met bestuurders
van universiteiten, bevriende media en kunstenaars 'om de samenleving op één
lijn te krijgen met de opvattingen van de Turkse strijdkrachten'. n

LOAD-DATE: July 11, 2008

LANGUAGE: DUTCH; NEDERLANDS

GRAPHIC: Verdachte: De opgepakte generaal b.d. Senir Eruygur tijdens een
demonstratie tegen de regering in Ankara. Doelwit: De Turkse premier Tayyip
Erdogan heeft het zwaar te verduren met tegenstanders die hem desnoods met een
staatsgreep willen afzetten.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               50 of 98 DOCUMENTS



                              AD/Algemeen Dagblad

                             10 juli 2008 donderdag

Haags bedrijf introduceert zeppelincruise

SECTION: BIBU02; Blz. 2

LENGTH: 242 woorden


DÉNIS VAN VLIET
 DEN HAAG
 Het Haagse bedrijf Aerwin biedt als eerste onderneming ter wereld cruises met
zeppelins aan. Een reis met zo'n vliegende sigaar, die vier dagen duurt, kost
passagiers 6500 euro. Zij krijgen dan verscheidene Noord-Europese steden,
waaronder Rotterdam, vanuit de lucht te zien.


 De eerste zeppelincruise staat gepland voor 27 augustus dit jaar. Tien
passagiers vliegen die dag vanuit het Engelse Cardington via Londen naar het
Franse Calais. Na een korte stop gaat de reis verder naar de Belgische hoofdstad
Brussel. De dagen daarna worden onder meer Antwerpen en Brugge aangedaan. De
cruise eindigt op het vliegveld van Valkenburg. Anders dan bij een bootcruise
zullen de passagiers niet slapen aan boord van de zeppelin.
 Alle plaatsen aan boord zijn al uitverkocht. ,,Dit is iets voor toeristen die
alles al hebben gedaan,'' aldus directeur Erwin Krijger van Aerwin. ,,Wij hopen
dergelijke reizen op den duur goedkoper te kunnen aanbieden, zodat ze ook
bereikbaar worden voor de gewone man.''
 De zeppelin die wordt ingezet, is het modernste, grootste en stilste luchtschip
ter wereld. Voor de Tweede Wereldoorlog was reizen met zeppelins heel normaal.
De ramp in de Verenigde Staten met de Hindenburg, waarbij 37 passagiers
omkwamen, maakte daaraan een einde. Tegenwoordig worden zeppelins ingezet als
reclamedrager en voor korte rondvluchten. Er gaan steeds meer stemmen op ze in
te zetten als alternatief voor het vliegtuig.

LOAD-DATE: July 9, 2008

LANGUAGE: DUTCH; NEDERLANDS

GRAPHIC: De bouw van een zeppelin in de Duitse plaats Friedrichshafen.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               51 of 98 DOCUMENTS



                              AD/Algemeen Dagblad

                              1 juli 2008 dinsdag

De Jager wil erfbelasting drastisch gaan vernieuwen

SECTION: BIBU04; Blz. 5

LENGTH: 237 woorden


DAVID BREMMER
 LEIDEN

 De erfbelasting voor weduwen en weduwnaars moet verdwijnen. Dat adviseren
experts aan staatssecretaris De Jager (Financiën), die de erfbelasting drastisch
wil vernieuwen.


 Nu is een weduwe of weduwnaar na overlijden van de partner 5 tot 27 procent
belasting verschuldigd, afhankelijk van de hoogte van de erfenis. Wel kent de
Successiewet een aanzienlijke partnervrijstelling van 523.000 euro. Door de
sterk gestegen huizenprijzen komen mensen daar steeds sneller aan.
 Volledige partnervrijstelling lijkt logisch, zegt Frans Sonneveldt, hoogleraar
Successiewet aan de Universiteit Leiden. ,,Een toename van draagkracht of een
buitenkansje zal de langstlevende bij het wegvallen van de partner doorgaans
niet ervaren.''
 Met collega Bianca de Kroon pleitte Sonneveldt in het weekblad Fiscaal Recht
onlangs voor afschaffing.
 Sonneveldt krijgt bijval voor zijn pleidooi van Van Lanschot Bankiers. Dat de
partner van de overledene successierecht moet betalen, vergroot het gevoel van
veel mensen dat de Successiewet oneerlijk is, zegt senior financial planner
Hanneke Kroonenberg.
 De Jager wil de huidige uit 1956 stammende Successiewet vernieuwen, omdat die
volgens hem oneerlijk is. Nu betaalt Jan Modaal, terwijl vermogende Nederlanders
hun geld naar het buitenland wegsluizen.
 Door rijken meer te belasten, kunnen de tarieven omlaag. Ook moet de
Successiewet eenvoudiger.
 Pagina Geld & Recht

LOAD-DATE: June 30, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               52 of 98 DOCUMENTS



                              AD/Algemeen Dagblad

                              1 juli 2008 dinsdag

Hervorming erfbelasting helpt niet

SECTION: GELD02; Blz. 22

LENGTH: 714 woorden

SAMENVATTING

De belasting op erfenissen kan eerlijker, vindt staatssecretaris Jan Kees de
Jager (Financiën). Rijke Nederlanders moeten meer betalen, gewone   Nederlanders
minder. Volgens AD Geld & Recht-expert en notaris Aniel Autar   treffen De
Jagers plannen echter juist Jan Modaal.

VOLLEDIGE TEKST:

'Als hij denkt dat hij rijke Nederlanders meer kan laten bijdragen, dan heeft
hij het mis.'

 Partners en kinderen betalen straks minder belasting over hun erfdeel dan nu,
als het aan staatssecretaris Jan Kees de Jager ligt. Dit voorjaar kondigde hij
in een gastcollege op de Universiteit van Tilburg nieuwe plannen aan voor de
erfbelasting. Die moet eerlijker en eenvoudiger. De bewindsman zet het mes in
het aantal tarieven, verlaagt de hoogste schijf van 27 naar maximaal 20 procent
en wil slechts twee categorieën en enkele schijven overhouden. Het maximale
tarief wordt 50 procent (nu 68).
 Nu betaalt Jan Modaal, terwijl vermogende Nederlanders hun miljoenen via slimme
constructies wegsluizen naar het buitenland. De nieuwe Wet Schenk- en
Erfbelasting, zoals de Successiewet vanaf 2010 heet, moet dit veranderen. Als
rijke landgenoten meer bijdragen, kan iedereen straks minder successierecht
betalen, denkt De Jager. Volgens Aniel Autar, notaris bij Kooijman Lambert en
expert voor AD Geld & Recht, pakken de plannen desastreus uit. ,,Het omgekeerde
wordt bereikt: de gewone man gaat meer betalen, de rijken niet.''
 Waarom treffen de plannen juist de gewone man?
 ,,De Jager wil een einde maken aan de praktijk dat de kinderen successierechten
verschuldigd zijn zodra één van hun ouders overlijdt. Hij wil de verkrijger van
de erfenis als uitgangspunt nemen. Op zich een nobel idee, want iemand belasten
die nog geen cent van de erfenis heeft gezien, is oneerlijk. Helaas schrijft De
Jager na de juiste diagnose echter het verkeerde medicijn voor. Hij wil de rente
'defiscaliseren'; een moeilijke term voor het niet meer toestaan dat kinderen
een flink rentepercentage op hun erfdeel zetten. Via die constructie betaalt de
langstlevende ouder op papier jaarlijks rente aan de kinderen, waardoor de
overblijvende erfenis steeds kleiner wordt. Overlijdt de langstlevende ouder dan
is de erfenis vaak fors gedaald: de nalatenschap is al belastingvrij in de
zakken van de kinderen gekomen.
 Tegelijk worden kleinkinderen straks extra belast. De Jager wil hen in dezelfde
groep onderbrengen als broers en zussen. Op dit moment beginnen broers en zussen
met een belastingpercentage van 26 procent. Iedereen kan op zijn klompen
aanvoelen dat de staatssecretaris het straks fiscaal zeer onaantrekkelijk maakt
voor grootouders om hun kleinkinderen mee te laten erven. Ik hoop dat hij dit
plan laat varen.''
 U zegt dat het De Jager toch niet lukt rijke Nederlanders aan te pakken...
 ,,Als de staatssecretaris denkt dat hij via wetgeving rijke Nederlanders meer
kan laten bijdragen, dan heeft hij het mis. Het is een normale wens van burgers,
arm of rijk, hun vermogen te beschermen. Mensen blijven proberen zo min mogelijk
belasting te betalen. Er zijn altijd mazen in de wet en anders vertrekken de
rijken gewoon naar het buitenland. Zo gehecht aan Nederland zijn velen niet
meer.''
 Betoogt u dit niet uit eigenbelang? Notarissen krijgen straks minder werk.
 ,,Voor ons notarissen is het goed als de staatssecretaris z'n gang gaat. Dan
kunnen we een groot deel van de testamenten gaan aanpassen. Voor ons blijft er
werk genoeg. De overheid zou adviseurs en notarissen pas een loer draaien als
het successierecht wordt afgeschaft. Het probleem is dat De Jager de
Successiewet budgetneutraal wil hervormen.''
 Dat is toch logisch? Hij verdient er jaarlijks 2 miljard euro mee.
 ,,Zo logisch is dat niet: door het successierecht af te schaffen, trek je veel
nieuw vermogen aan. Meer rijken komen naar Nederland en geven hier geld uit.
Geld dat in onze economie vloeit. Het maatschappelijke nut is dus veel groter.
Het zou me niet verbazen als De Jager de 2 miljard die hij misloopt daarmee
grotendeels compenseert. Voor de gewone man is afschaffing minstens zo gunstig.
Die hoeft niet meer met scheve ogen toe te kijken hoe vermogende landgenoten
naar het buitenland vertrekken, terwijl-ie zelf voor de erfbelasting moet
opdraaien.''

 Tekst: David Bremmer Foto: ANP/Lex van Lieshout

LOAD-DATE: June 30, 2008

LANGUAGE: DUTCH; NEDERLANDS

GRAPHIC: Staatssecretaris van Financiën Jan Kees de Jager wil de erfbelasting
eerlijker en eenvoudiger maken.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               53 of 98 DOCUMENTS



                              AD/Algemeen Dagblad

                             28 juni 2008 zaterdag

Geen Kop: Sierlijk struint een roofvogel op zo'n vijftig meter hoogte zijn
jachtterrein af. Henk Maijer....

SECTION: REIS08; Blz. 8

LENGTH: 783 woorden


Sierlijk struint een roofvogel op zo'n vijftig meter hoogte zijn jachtterrein
af. Henk Maijer aarzelt geen moment. ,,Bruine kiekendief, een mannetje,'' klinkt
het meteen. Het woord routine zegt de beheerder van Tiengemeten niets. Of het
steltkluten zijn, lepelaars of wat zwanen, altijd weer wordt hij aangenaam
verrast door het gevarieerde aanbod dat de natuur hem voorschotelt.


 Sinds Natuurmonumenten pakweg tien jaar terug na talloze discussies, wrevel en
uiteenlopende toekomstvisies het beheer over het eilandje kreeg, is Maijer bij
de ontwikkeling betrokken. Dit lapje moest van de overheid in weer en wind
sudderen, zonder bemoeienis van die toch al zo oprukkende tweevoeter. De eerste
zet, het onderverdelen in drie stukken (Weemoed, Weelde en Wildernis) was
natuurlijk nog wel mensenwerk, net als het secuur plannen van de resterende
bebouwing.
 Natuurmonumenten 'overhandigde' bijvoorbeeld een oude aardappelschuur aan de
natuur en kan nu al vaststellen dat vleermuizen erkentelijk zijn voor de
halfbegroeide bouwval. Bovendien werden een sluiswachtershuis en twee hoeves
flink opgeknapt. De Laurettehoeve is een curieuze mix van fikse luxe en oude
boerenglorie. Vanuit de chique keuken kun je via een gammele schuifdeur de stal
in, die nog in oude staat is gehouden. Er glipt een rat weg, maar zelfs zo'n
beestje is in deze omgeving eerder een vage attractie dan ongenood ongedierte.
 Het is duidelijk: op Tiengemeten is niets te doen, maar daardoor juist zoveel
te beleven. Je voelt je gedwongen naar de vogelgids te grijpen als je een wel
erg klein uitgevallen musje krachtige tonen hoort voortbrengen. Zo blijkt de mus
een winterkoning en is later op de dag het onderscheid tussen kluut en
steltkluut met een goede verrekijker gemakkelijk vast te stellen.
 Wie Tiengemeten verkent, kan het best de drie w's als handvat gebruiken. In het
Weemoedpart is aandacht besteed aan de historie van het eilandje, dat ooit in
handen was van een rijke hereboer. Er wordt nog wat landbouw betracht en
Natuurmonumenten eerbiedigt een gebouw als de Karantijn, waar zeelui na ruige
tochten werden geïsoleerd voordat ze weer onder het gewone volk mochten komen.
 Even verderop - met tien vierkante kilometer is het eiland overal te overzien -
dient zich de Weelde aan, waar Henk Maijer graag wat langer bij stil staat.
,,Wie hier volgend jaar terugkomt, ziet al manshoge bomen staan. Maar je leert
hier ook dat je de natuur de tijd moet gunnen. Er strijken nu vogels neer, er
komen bijzondere bloemen en mossen, maar dat moet je niet in een schema van week
tot week zetten.''
 Op de Vliedberg, een wel erg robuuste aanduiding voor een bultje in het
landschap, is de Weelde nog beter te spotten. Hier word je je in luttele minuten
bewust van de ongekende schoonheid van het eiland, dat toch echt op nog geen
kwartier rijden van Rotterdam ligt. Alleen wat windmolens aan de horizon duiden
op moderniteiten. Schotse hooglanders kijken schalks naar je op: ben ik nou zo
dom, of ben jij zo slim?
 Schots en scheef prijkt nog wat hekwerk in het onder water gezette land. Het
rietwerkershuisje, waar ooit het werkvolk na eindeloze dagen wat vertier en een
slaapplaats vond, is gehandhaafd en al door gretige zwaluwen gekraakt.
 De Wildernis, waar de vakantiewoningen zijn gesitueerd, is alleen te voet te
bezoeken. Vanaf een buitendijk is goed te zien hoe het water hier nu vrij spel
heeft. Met graagte melden de beheerders dat ze meer en meer blauwborsten en
karekieten waarnemen. Het getijdespel levert fauna en flora op die tegen grovere
weersinvloeden bestand zijn.
 In de nachtelijke uren is het onderscheid tussen Weelde, Weemoed en Wildernis
meteen weg en is Tiengemeten misschien wel op zijn mooist. De vervaarlijke
silhouetten van de grazers, het scherpe gekrijs van een uil en de
weerspiegelingen in het water zorgen voor een samenspel dat voor een
thrillerschrijver een meesterlijke basis vormt. Slaat de al jaren vermiste
rietsnijder vannacht weer toe?
 De drie w's trekken grofweg drie 'soorten' bezoekers: de nieuwsgierigen die een
enkel keertje overvaren omdat ze over die morrende boeren hebben gelezen en wel
eens willen weten hoe het daar nu allemaal toegaat, vormen een aanzienlijke
groep. Dan zijn er vele natuurliefhebbers, die niet ieder goudknopje moeiteloos
kunnen determineren, maar in het algemeen de rust en ruimte 'scoren'. En
natuurlijk is Tiengemeten een lustoord voor de ware vorsers, die elke soort met
het blote oog registreren en na urenlang turen opgewonden een kwak aan andere
spotters melden. Zo lopen er op jaarbasis twintig- tot dertigduizend bezoekers
rond. ,,Dat aantal mag met enige tienduizenden oplopen, maar óverlopen mag het
nooit,'' verzekert Maijer plechtig. n

LOAD-DATE: June 27, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               54 of 98 DOCUMENTS



                              AD/Algemeen Dagblad

                              27 juni 2008 vrijdag

Eén fout plaatje en je wordt geen president - JERRY GOOSSENS

SECTION: ACHTER; Blz. 32

LENGTH: 266 woorden


Als Barack Oba- ma in babyboo- mersblad Rolling Stone verklapt welke ar- tiesten
hij op z'n iPod heeft staan - zoals het AD berichtte - kun je er don- der op
zeggen dat professionele adviseurs uit de muziekindustrie zich lang over dit
onderwerp hebben gebogen. Je bent tenslotte wat je luistert.

Eén fout plaatje en je kunt het presidentschap op je buik schrijven. Zou Obama
onbekommerd openbaren dat hij op de campaign trail ontspant bij de opruiende
klanken van mili- tante rappers Public Enemy en satansvriend Marilyn Manson, dan
kon mevrouw McCain alvast de nieuwe vloerbedekking voor het Wit- te Huis
uitzoeken. Obama's favorieten vormen dan ook een muzikaal correct 'zelfportret'.
Hij luistert graag naar cellist Yo-Yo Ma (lees: hij heeft een verfijnde
culturele smaak) en Bruce Springsteen (lees: toch heeft hij oor voor de gewone
man), hij houdt van giants of jazz als Charlie Parker, John Coltrane en Miles
Davis (lees: hij is trots op het zwarte muzikale erfgoed) en is ook fan van Bob
Dylan (lees: hij laat zich inspireren door de progressieve jaren '60) en Sheryl
Crow (lees: laat Hillary-getrouwen niet denken dat hij iets heeft tegen blanke
vrouwen). Een opsomming waar niemand zich aan kan storen. Nee, dan de iPod van
George Bush. Die houdt niet van domme redneckmuziek, zoals menigeen
veronderstelde, maar van 'kwaliteits-Americana': John Fogerty, John Hiatt, the
Gourds, dat werk. Dit tot het chagrijn van de veelal Democratisch  gezinde
liefhebbers van het genre, zoals in Nederland Mart Smeets en Johan Derksen. Als
je bent wat je luistert, wie zijn Mart, Johan en George dan?

LOAD-DATE: June 26, 2008

LANGUAGE: DUTCH; NEDERLANDS

GRAPHIC: jerry@ad.nl

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               55 of 98 DOCUMENTS



                              AD/Algemeen Dagblad

                              23 juni 2008 maandag

'Provisie is in de toekomst niet meer vanzelfsprekend'

SECTION: ECON01; Blz. 13

LENGTH: 746 woorden


INTERVIEW Consumenten kunnen straks bij hun tussenpersoon onderhandelen over de
hoogte van provisie

 ELLEN DEN HOLLANDER
 UITHOORN
 'Advies? Dat is toch gratis?'' Zelfs de echtgenote van Gerard van Santen (51),
alweer meer dan twintig jaar werkzaam in de financiële dienstverlening, vindt
het doodgewoon als haar man zijn klanten geen nota stuurt voor zijn adviezen.
Opvallend, want een deskundige als een notaris stuurt wél een rekening.


 ,,Of het nou om een hypotheek gaat of een verzekering, consumenten gaan ervan
uit dat zij de adviseur niet hoeven betalen,'' weet Van Santen, directeur van
Inventiv, uit ervaring. Klanten hoeven dus niet direct te betalen voor de raad
die zij krijgen, maar hun adviseur kan niet van de wind leven. Zijn beloning
komt daarom van de leverancier van de producten die hij verkoopt: de
verzekeraars. Tenminste, zo gaat het nu. De wereld gaat er straks heel anders
uitzien, zowel voor klant als adviseur. Provisie is niet meer vanzelfsprekend en
bonussen voor adviseurs die veel producten van één verzekeraar verkopen zijn
taboe. Klanten kunnen gaan onderhandelen over hun nota en de tussenpersonen aan
de andere kant van de tafel moeten bepalen hoe zij hun inkomen bij elkaar
krijgen. „Het wordt een moeilijke tijd voor veel adviseurs,'' voorspelt Van
Santen. „Hun kosten zijn enorm omhoog gegaan en de inkomsten lopen straks terug.
Ik voorspel dat straks nog maar de helft van de tussenpersonen overblijft.''
 De provisie zal niet verdwijnen, maar het wordt slechts een van de
mogelijkheden. „Ik denk dat er een mengvorm komt,'' zegt Van Santen. „Je kunt
geen advies geven over een inboedelverzekering of een autoverzekering en dan een
rekening sturen van 200 euro terwijl de premie een paar tientjes per jaar
bedraagt. In die gevallen zal de klant liever kiezen om de betaling van de
adviseur via de premie te laten lopen. Bij grotere beslissingen, waar meer werk
aan vast zit, zoals een hypotheek, zal een uurtarief waarschijnlijk normaal
worden.''
 Opvallend vindt Van Santen dat zijn beroepsgroep zo'n slecht imago heeft
gekregen bij de woekerpolisaffaire. Niet bij de gewone man of vrouw, zegt hij.
„Als je hier naar buiten stapt, dan is er geen mens die zich druk maakt over de
uitzinnige beloningen die wij zogenaamd zouden krijgen.'' Boze klanten zijn er
natuurlijk wel; de websites van Radar en Kassa! puilen uit van de klachten.
Zeker, er waren slechte adviseurs die alleen oog hadden voor de eigen
portemonnee en de verkeerde producten verkochten aan de verkeerde klanten om
maar zoveel mogelijk geld binnen te slepen, erkent Van Santen. „Maar niet alle
adviseurs zijn slecht. De grootste boeven zijn al verdwenen.''
 Het is slecht dat klanten iets hebben gekocht, dat ze niet hadden mogen
krijgen. Maar minstens even erg is het onbenul van sommige adviseurs. „Zij
worden gefêteerd door de verzekeraar, krijgen een prachtig verhaal, maar weten
vervolgens niet hoe het product in elkaar steekt. Terwijl ze het wel gaan
verkopen!''
 Waar is  verbetering nodig? Gerard van Santen weet het wel. De kosten kunnen
een stuk inzichtelijker en de verzekeraars werken daar ook aan. „Hoge kosten
zijn niet per se slecht. Het klinkt misschien raar, maar ik heb liever een
verzekeraar met hoge kosten en een vermogensbeheerder, die waanzinnig goed is,
dan een goedkope polis met minder goed renderende fondsen.''
 Dertig tot veertig procent kosten van de inleg is toch heel hoog? „Je moet wel
bedenken dat een deel van de inleg niet naar de beleggingen gaat, maar een
verzekeringspremie is. Als je dat uitlegt, begrijpen klanten dat best.'' Het
probleem bij de woekerpolis zat volgens Van Santen dan ook veel meer in het
slechte beursklimaat van de afgelopen jaren, waardoor het 'spaarpotje' van veel
beleggingsverzekeringen slonk. Als dan ook nog de premie van de
overlijdensrisicoverzekering eraf gaat, blijft er niet veel over om te sparen.

 -----------------------------------------------------------------

 Geen Kop: Geboren: Op 13 februari 1957. Carrière: Begint in 1985 als inspecteur
schadeverzekeringen bij RVS, wordt....

 Geboren: Op 13 februari 1957.
 Carrière: Begint in 1985 als inspecteur schadeverzekeringen bij RVS, wordt in
1989 zelfstandig ondernemer (Bohnenn & Van Santen Assurantiën), noemt zichzelf
sinds 1989 financieel planner, is ontwikkelaar van producten en software voor de
financiële planning, nu directeur Inventiv bv
 Privé: Getrouwd, vier kinderen, een kleinkind. Houdt van auto's,  motoren en
pianomuziek.

LOAD-DATE: June 22, 2008

LANGUAGE: DUTCH; NEDERLANDS

GRAPHIC: 'De grootste boeven zijn nu wel weg,' zegt financieel consultant Gerard
van Santen. FOTO COR DE KOCK

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               56 of 98 DOCUMENTS



                              AD/Algemeen Dagblad

                             21 juni 2008 zaterdag

Brieven

SECTION: LEZER1; Blz. 25

LENGTH: 491 woorden


Kinderopvang
 Het kabinet wil dat zoveel mogelijk mensen werken. Iedereen gaat er dan wat op
vooruit en de economie kan optimaal draaien zodat de schatkist goed wordt
gevuld. Om dit te realiseren werd de gastouderregeling in het leven geroepen. Nu
wordt deze versoberd, voor een goed deel teruggedraaid (AD 20-6).


 Kon tevoren niet worden uitgezocht wat de financiële consequenties zijn van de
regeling? Nu wordt er op bezuinigd en zullen vele ouders hun kind niet meer bij
gastouders (kunnen) onderbrengen en dus zal één van de partners zijn/haar baan
geheel of gedeeltelijk moeten opzeggen. Zijn we weer bij terug af. Of kan iemand
mij het anders uitleggen?
 Niek Stevens, Apeldoorn.
 ToN
 Hoe is het mogelijk dat Verdonk als oud-gevangenisdirecteur en oud-minister van
Vreemdelingenzaken en Integratie, toch zo naïef was te denken dat criminaliteit
alleen onder allochtonen voorkomt?
 Met haar beweging ToN, die focust op electoraat dat kiest voor eigenbelang,
moet ze nu niet raar staan te kijken.
 Truus Jonker, Nijkerk.
 ToN (2)
 Onbegrijpelijk! Dat iemand zonder program, die zich heeft omringd met en
financieel wordt gesteund door de zakenwereld (waaronder vermoedelijk ook de
voor mij schimmige vastgoedsector) zoveel zetels in de peilingen weet te scoren.

 Wiens belang zal het meest worden gediend als er bij verkiezingen werkelijk
zoveel zetels worden behaald? Ik ben bang niet die van de gewone man of vrouw.
En laten daar nu, naar het schijnt, veel stemmen vandaan komen.
 Kees Post, Papendrecht.
 Btw-verhoging
 Naar aanleiding van 'Verhoeven ligt dwars bij uitstellen van btw-verhoging' (AD
20-6) het volgende. De gevleugelde kreet van minister-president J.P. Balkenende
was: 'Ná het zuur komt het zoet'. Nu puntje bij paaltje komt krabbelt men, onder
aanvoering van de heer Bos, terug. Alle alarmen stonden op rood op het
Binnenhof, hoorde ik. Ik dacht direct aan regeringsmaatregelen tegen de absurde
file-overlast of aan kordate plannen om een kerncentrale te bouwen en zo echt
iets aan het milieu te doen. Nee hoor, de koopkracht van de minima dreigt
achteruit te gaan en in een soort Pavlov-reactie denkt meneer Bos direct aan
maatregelen waarvan de rekening weer bij de 'hard werkende Nederlander' wordt
gelegd. Nu maar hopen dat Maria van der Hoeven haar slanke been recht houdt en
vasthoudt aan de afschaffing van de WW-premie.
 M. de Vries, Maassluis.
 Oranje (6)
 Super, ik woonde van 1969 tot 1973 in Nederland en had het daar heel goed. Ik
groeide op in Bern en woon daar nu weer.Wat er hier is gebeurd de afgelopen tijd
was gewoon super gek en - leuk. Hup Holland!
 Peter Aegerter, Bern.
 Judo
 Judoka Grim Vuijsters heeft via de rechter geen plek in de olympische ploeg
afgedwongen (AD 14-6). Vuijsters heeft nu wel gewonnen van Dennis van der Geest.
Met respect, maar de 'bobo's' denken meer eer te kunnen behalen! Zij gaan door
met zichzelf te klasseren. Waar zijn ze anders bobo's voor?
 J.M. Gieltjes, Wageningen.

LOAD-DATE: June 20, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               57 of 98 DOCUMENTS



                              AD/Algemeen Dagblad

                              13 juni 2008 vrijdag

Handel in tickets big business

SECTION: GELD02; Blz. 22

LENGTH: 1069 woorden

SAMENVATTING

Toegangskaarten voor concert of voetbalwedstrijd bestel je tegenwoordig via
internet. Maar hoe zit het met al die bijkomende kosten en hoe kan het dat   de
'zwarte' handel via 'officiële' sites gaat?

VOLLEDIGE TEKST:

Muziek- en sportliefhebbers met een kleinere portemonnee kunnen zich geen
kaartje veroorloven.

 Volgens de wet overtreden ze geen regels. Niettemin vormen ze een bron van
ticket-ergernis: bureaus die online toegangskaarten voor woekerprijzen
doorverkopen, of daarvoor een platform bieden om vervolgens zelf tienduizenden
euro's in de zak te steken via 'reserveringskosten'.
 Niet-officiële ticketbureaus met gladde namen en dito presentatie zijn de
laatste tijd als paddenstoelen uit de vruchtbare internetbodem geschoten.
TicketUnlimited, Seatwave, Rang1Tickets, PePeTickets, Onlineticketshop. Logo's
van betrouwbare banken en gelikte teksten over service, stiptheid en
betrouwbaarheid moeten de indruk wekken dat we hier met officiële kaartverkopers
te maken hebben. Als u geluk hebt betaalt u het dubbele van de originele prijs.

 Ook de service- en verzendkosten die de bureaus bovenop de vraagprijs rekenen,
zijn vaak hoog. Twintig euro per kaart is geen uitzondering. De bureaus komen
aan tickets via uitgebreide netwerken van 'doorverkopers'. Deze doorverkopers
hebben tickets snel,al dan niet in opdracht van het zwarthandelende
ticketbureau, via het officiële kanaal online gekocht, of gaan in de rij staan
bij het postkantoor. Vaak gaat het dan om studenten die een leuk bedrag per
geleverde kaart kunnen verdienen, maar er worden ook gevallen genoemd van louche
figuren die complete wachtrijen intimideerden en zo in één klap veel kaarten
afdwongen.
 Volgens sommigen is er weinig mis met deze manier van geld verdienen. Handige
handelaren maken gebruik van de aloude economische wet van vraag en aanbod. Met
andere woorden: 't is wat de gek er voor geeft.
 Maar met die redenering zijn officiële ticketverkopers en bedrijven die
concerten en evenementen organiseren het absoluut niet eens. Volgens Arjan van
't Veer van Ticketbox parasiteert de 'zwarthandel' op hardwerkende, eerlijke
bedrijven. ,,De officiële ticketbureaus doen veel moeite om grote artiesten
binnen te halen. Daarnaast investeren ze in middelen om de tickets zo goed en
eerlijk mogelijk te distribueren. Vervolgens komt de afdeling zwarte handel
erbij, om vanuit de leren leunstoel miljoenen in de zak te steken, over de rug
van de klant en de officiële ticketbedrijven. Ze maken de markt kapot,'' vindt
Van 't Veer. Ook ticketbureau Mojo, dat verreweg de meeste concerten in
Nederland organiseert, is op zijn zachtst gezegd niet blij met het alternatieve
kaartjescircuit. Mojo strijdt daar al ruim tien jaar zonder succes tegen. Twee
keer werd een rechtszaak tegen handelaren verloren. Volgens de rechter leed Mojo
geen aantoonbare economische schade. Interne maatregelen, zoals een maximum
aantal tickets per persoon, blijken niet toereikend om de doorverkoop een grote
slag toe te brengen.
 De officiële handel lijkt dus te moeten toekijken hoe de vrije jongens vrij
spel heeft, maar krijgt nu steun uit politieke hoek. In mei dienden CDA en SP
een motie in om grootschalige 'zwarte' handel in tickets een halt toe te roepen.
Volgens deze partijen creëren de handelaren bewust schaarste door massaal
kaarten in te kopen. Door die schaarste kunnen ze vervolgens woekerprijzen
vragen. Met name muziek- en sportliefhebbers met een kleinere portemonnee worden
de dupe: zij kunnen zich geen kaartje meer veroorloven. Van 't Veer is het
roerend eens met de politici. ,,Voor de gewone man of vrouw is het straks niet
eens meer mogelijk om naar de favoriete artiest of club te gaan. We hebben hier
te maken met handelaren die tickets vér boven een redelijke prijs aanbieden
nadat ze eerst massaal hebben ingekocht. Ik ben bang dat strafwetgeving het
enige is dat helpt tegen deze zwendel.''
 CDA en SP willen dat bedrijfjes die kaarten tegen woekerprijzen aanbieden een
boete krijgen van de Consumentenautoriteit. Daarnaast moet de consument te veel
betaald geld terug kunnen eisen, wanneer nodig zelfs via de rechter. Volgens Van
't Veer kan zo'n wet een flinke slag toebrengen aan de praktijken van de
handelaars. In de toekomst ziet hij nog andere mogelijkheden: ,,De kaarten
worden dan écht persoonsgebonden. Nu is dat meestal ook al zo, maar het is een
moeilijk te controleren systeem. In de toekomst kan de ticketbranche wellicht
gebruik maken van vingerafdrukken of irisscans.''
 Overigens krijgen niet alleen de wederverkopers kritiek. Ook over de officiële
ticketbedrijven wordt vaak geklaagd vanwege een gebrek aan transparantie in de
prijsberekeningen. Niet-gespecificeerde 'servicekosten' of 'reserveringskosten'
worden bij een online bestelling bij de basisprijs van het ticket opgeteld. Dat
gebeurt in de meeste gevallen per kaartje en niet per bestelling. De
servicekosten lopen daarbij ook nog eens sterk uiteen per evenement, van niets
tot vijf of zes euro.
 Ook de post verzendkosten roept de nodige vragen op. Hoe kan het bijvoorbeeld
dat het even duur is om een ticket per post op te laten sturen als het laten
e-mailen van een e-ticket? Waarom is het opsturen van tickets voor een bepaald
jazzevenement twee keer zo duur als voor het concert van een bekende
rockartiest?
 Het is erg opmerkelijk, dat bestellen via internet meestal de duurste optie is.
Vreemd, want de klant doet de meeste administratieve handelingen immers zelf.
Peter van Ruijven van Ticketmaster, verreweg het grootste ticketbedrijf van
Nederland, kan zich voorstellen dat het systeem vragen oproept. ,,We gaan kijken
of we een transparanter systeem kunnen hanteren. Waarin we duidelijker aangeven
waar de bedragen precies vandaan komen. Nu is het nog zo dat we volgens bepaalde
een vrij gecompliceerd verdeelsysteem werken. Ik kan me voorstellen dat de klant
daar weinig van snapt.'' Van Ruijven wijst er wel op Ticketmaster leeft van de
servicekosten. ,,We hebben miljoenen geïnvesteerd in allerlei
distributiesystemen en moeten die investeringen toch terugverdienen. Als het
even kan willen we er ook nog een boterham aan overhouden.''
 Ook collega van 't Veer van Ticketbox snapt dat de prijsberekening vragen
oproept, maar wijst er met collega Van Ruijven op dat zijn bedrijf het juist van
die extra servicekosten moet hebben en dat de winstmarges klein zijn.

 Tekst: Michiel van de Peppel Illustratie: Berend Vonk

LOAD-DATE: June 12, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               58 of 98 DOCUMENTS



                              AD/Algemeen Dagblad

                              10 juni 2008 dinsdag

EX-PRESIDENT 'Wij moeten onze levensstijl nú revolutionair veranderen' - Ook
Chirac gaat voor het goede doel

SECTION: BIBU14; Blz. 14

LENGTH: 919 woorden


FRANK RENOUT
 PARIJS
 'Onze levensstijl moet revolutionair veranderen. En dat moet nu. Morgen is het
te laat.' Hij schuifelt een beetje, maar hij klinkt weer als een jonge politicus
vol ambitie. Oud-president Jacques Chirac (75) van Frankrijk presenteerde
gisteren zijn eigen 'stichting' voor het goede doel: de Fondation Chirac.



 Omringd door oude vrienden uit alle hoeken van de wereld wil hij werken aan de
vrede en de strijd aanbinden met de armoede. Zijn stichting steunt projecten
voor medicijnen- en watervoorziening, strijdt tegen ontbossing en het verdwijnen
van culturen en talen in de wereld.
 ,,Van de 6000 talen die er nu gesproken worden in de wereld dreigt 90 procent
te verdwijnen. Wilt u dat?'' Chirac begeeft zich in het voetspoor van de
Amerikaanse oud-politicus Al Gore, die al jarenlang en met succes een lobby
voert tegen de klimaatveranderingen. Waar Gore vooral zelf het boegbeeld is,
heeft Chirac een grote en invloedrijke groep ex-politici om zich heen verzameld.

 Ereleden van zijn stichting zijn onder anderen oud VN-topman Kofi Annan,
Nobelprijswinnaar Mohammad Yunus en zanger Youssou N'Dour. In het bestuur zitten
oud IMF-topman Michel Camdessus, fotograaf Yann Arthus Bertrand en
oud-hoogleraar islamologie Mohamed Arkoun.
 ,,De kracht van Chiracs stichting is dat al deze mensen samenwerken, de
synergie,'' aldus erelid Federico Mayor, oud-topman van de Unesco. ,,Al deze
politici en organisaties bundelen hun krachten én werken samen met gewone
burgers.''
 Volgens Mayor is zo'n 'nieuwe aanpak' nodig omdat de problemen zijn veranderd,
getuige de recente voedselrellen en de financiële crisis in de wereld. ,,Het
huidige economische systeem heeft volledig gefaald, mensen gaan dood van de
honger. De markteconomie is uitgelopen op een enorme mislukking. We investeren
nu drie miljard dollar per dag in de wapenindustrie en we slagen er niet in
genoeg geld in te zamelen tegen de honger. Daarom moet het systeem radicaal
veranderen.''
 Ook Rajendra Pachauri, wiens internationale klimaatpanel IPCC vorig jaar de
Nobelprijs voor de Vrede won, bekritiseerde in Parijs het 'allesoverheersende'
liberalisme. ,,Het marktmodel van vraag en antwoord werkt niet. Er is niet
genoeg voedsel in de wereld om aan de vraag te voldoen,'' aldus Pachauri,
eveneens erelid van de Fondation Chirac. ,,Er zijn 1,6 miljard mensen in de
wereld die geen elektriciteit hebben, of andere vormen van moderne energie. Dat
is een tragedie. Stel je voor: een kwart van de mensheid heeft nog niet
kennisgemaakt met Edisons uitvinding: de gloeilamp.''
 Chirac zelf hield zich verre van politieke uitspraken. Hij hield wel een warm
pleidooi voor culturele diversiteit en zette zich sterk af tegen xenofobie
(vreemdelingenhaat) en terrorisme. Voor zijn stichting is het promoten van
culturele diversiteit en het in stand houden van talen één van de prioriteiten.
,,Sinds eind jaren '80 worden we geconfronteerd met drie gevaren: onze culturen
die steeds meer op elkaar gaan lijken, de vernietiging van ons milieu en het
schandaal van de armoede.''
 Chirac steunt inmiddels verschillende projecten. In het Afrikaanse Benin wordt
gewerkt aan betere kwaliteit medicijnen en in Senegal en Mali worden de
bereikbaarheid en de zuivering van drinkwater gestimuleerd. Dat was voor de
Senegalese zanger Youssou N'Dour de belangrijkste reden zich aan te sluiten bij
de Stichting. ,,Ik houd niet van een politiek van alleen beloftes. Het gebeurt
maar al te vaak dat van alles wordt beloofd en daarna allerlei problemen in de
praktijk opdoemen. Chirac heeft zijn prioriteiten gesteld, nu gaan we werken aan
de uitvoering. Ik weet zeker dat die resultaten er zullen komen met dit
gezelschap aan mensen. Ik zal mijn muziek gebruiken om de boodschap van Chirac
verder uit te dragen.''

 -----------------------------------------------------------------

 Tot nu toe

 Jacques Chirac sympathiseerde in jeugd kort met communisten, maar koos daarna
al snel voor rechtse RPR-partij.
 1977 - 1995 Burgemeester van Parijs.
 1995 Wint de presidentsverkiezingen.
 2002 Herkozen als president.
 2007 Draagt de macht over aan Nicolas Sarkozy, die lid is van de UMP, de
opvolger van de RPR.
 2008 Lanceert als ex-politicus de Fondation Chirac, die ijvert voor vrede,
duurzame ontwikkeling en culturele diversiteit.


 -----------------------------------------------------------------

 Schandalen - Oud-president nog niet verlost van verdenking van corruptie

 Jacques Chirac mag zich nu op het goede doel hebben gestort, dat betekent niet
dat hij is verlost van zijn politieke verleden. De oud-president wordt
achtervolgd door corruptieschandalen.
 Eind vorig jaar werd hij er van beschuldigd in de jaren '80 en '90 geld uit de
gemeentekas van Parijs te hebben misbruikt om zijn RPR-partij te steunen.
 Een Franse rechter liet vorige week bovendien huiszoekingen doen bij de Franse
geheime buitenlandse dienst én bij de advocaat van Chirac.
 Dat onderzoek richtte zich op de vermoedens dat Chirac in de jaren '90 een
geheime bankrekening zou hebben gehad in Japan, waar vandaan verdachte
transacties zouden zijn verricht.
 Eind april werd Chirac gehoord in verband met duistere geldstromen die liepen
via een drukkerij. Chirac was destijds burgemeester van Parijs. Hij zei de
drukkerij niet te kennen.
 Toen de rechter hem een contract toonde tussen de drukkerij en het
stadsbestuur, een contract dat was ondertekend door Chirac, zei de ex-president:
,,Ik ondertekende elke avond bergen papier. Ik las niet alles wat ik tekende.''

LOAD-DATE: June 9, 2008

LANGUAGE: DUTCH; NEDERLANDS

GRAPHIC: Jacques Chirac en aan zijn rechterzijde Kofi Annan luisteren naar een
van de sprekers bij de presentatie van de stichting. FOTO AFP/BERTRAND GUAY

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               59 of 98 DOCUMENTS



                              AD/Algemeen Dagblad

                              9 juni 2008 maandag

'Niet het parlement, maar rechters de baas in Turkije'

SECTION: BIBU12; Blz. 12

LENGTH: 342 woorden


MARC GUILLET
 ISTANBUL

 De Turkse premier Erdogan trekt morgen waarschijnlijk fel van leer tegen de
bekrachtiging van het hoofddoekjesverbod op universiteiten door het
Constitutionele Hof.
 Ondertussen waarschuwt een van de meest ervaren politieke analisten in het land
voor een 'bloedige burgeroorlog'. Volgens Mehmet Ali Birand is er sprake van een
machtsstrijd tussen de oude elite, die trouw is aan het leger en de seculiere
principes van de staat, en een nieuwe elite: de religieuze koopmansklasse uit de
provincie die de achterban van Erdogan's partij AK vormt.


 De magistraten mogen volgens de grondwet de procedure en niet de inhoud
beoordelen van wijzigingen die het parlement aanbrengt in diezelfde grondwet.
Het Hof heeft de grondwet dus met voeten getreden, aldus analisten. Turkije is
naar hun mening nu een juristocratie, waar de rechters de baas zijn. ,,Wie kan
er nu nog iets zeggen tegen gewone burgers die de wet overtreden?'' schrijft de
hoofdredacteur van de krant Star. ,,Het is duidelijk dat er een oorlog is
begonnen.''
 Na de uitspraak van het Hof waren er in diverse steden demonstraties van
woedende moslima's. Uit ingezonden brieven aan kranten is duidelijk dat vrome
moslima's wanhopig zijn en zich behandeld voelen als tweederangsburgers. Zij
stellen vast dat zij gedwongen worden te kiezen tussen hun geloof (hoofddoekje)
en hun dromen (universitaire opleiding en een carrière).
 Tijdens een spoedberaad van de AK-fractie zal Erdogan zijn partijgenoten
diverse opties voorleggen om de rol van het parlement te versterken. Ook Köksal
Toptan, de voorzitter van het parlement en lid van AK, stelde voor de macht van
het Constitutionele Hof in te perken ten gunste van de volksvertegenwoordiging.

 In de algemene vergaderzaal van het parlement staat sinds jaar en dag met grote
letters: 'Soevereiniteit behoort onvoorwaardelijk toe aan de natie'.
 Critici stellen voor 'natie' te vervangen door 'rechterlijke macht', omdat die
zich met het arrest tegen de hoofddoekjes boven de gekozen
volksvertegenwoordigers heeft geplaatst.

LOAD-DATE: June 9, 2008

LANGUAGE: DUTCH; NEDERLANDS

GRAPHIC: Premier Erdogan ligt overhoop met de hoogste rechters. FOTO REUTERS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               60 of 98 DOCUMENTS



                              AD/Algemeen Dagblad

                              9 juni 2008 maandag

Met Carvalho in plaats van Mathijsen werd Oranje kampioen

SECTION: AESP04; Blz. 5

LENGTH: 605 woorden


Het is not done om over de verdediger kritisch te zijn

 SVEN KRAMER
 ,,Laat mij eens op jouw plaats zitten,'' zegt de wereldkampioen schaatsen tegen
zijn vriendin de hocky-international, pal voor de aftrap van Portugal-Turkije,
,,ik wil wat over voetbal leren.''
 Het zat best lekker naast Naomi van As, maar ik ben gevleid dat Sven Kramer
iets van me denkt op te kunnen steken.


 'Luister Sven,' zeg ik. 'Vergeet Ronaldo vanavond. Leuke speler maar de
belangrijkste voetballer van Portugal is de nummer 16. Zie je 'm? Blijf hem in
de gaten houden. Doet niets fout. Als jij zondagavond bij Jack aan tafel zegt
dat Ricardo Carvalho de nieuwe Franz Beckenbauer is, heb je er een nieuwe schare
bewonderaars bij: de echte voetbalkenners. Ze zullen je inzicht prijzen.'
 MATHIJSEN
 De bondscoach blijft die jongen maar opstellen. Raar, Van Basten wil de
tekortkomingen van Joris Mathijsen maar niet zien. In december zat Marco naast
me bij Studio Voetbal en ik wees hem op het feit dat Mathijsen op cruciale
momenten telkens niet goed dekt. Nou, ik zag dat helemaal verkeerd. De
bondscoach zei het op een hooghartig toontje. Twee maanden later speelde Oranje
tegen Oostenrijk en Mathijsen had schuld aan drie goals. Grootmoedig trouwens
dat Mathijsen dat zelf ook toegaf.
 Het is not done om over de verdediger ook maar iets kritisch op te merken dit
moment. Zelfs beenharde verdedigers van weleer vinden dat. Neem nou Rinus
Israel. Scheurde voetballers toch doormidden alsof ze van papier waren, en nog
eens, en nog eens. Daarna wierp hij de snippers in een prullenbak achter een
reclamebord. Toen hij dat fysiek allemaal niet meer kon opbrengen, deed Rinus
het verbaal. Zijn cynisme kent doorgaans geen grenzen. Nu hoor ik IJzeren Rinus
ineens zeggen dat we Joris met rust moeten laten.
 Hans Kraay senior stelt mij ook lichtjes teleur. Die zegt dat je zo'n jongen
niet onzeker moet maken. Topsporters zijn ook mensen, meent Kraay senior. Kom op
Hans. Die jongen is international: een hele hoge boom.
 Ik heb Martin Jol, óók een groot voetbalkenner, zelfs horen verkondigen dat er
met Joris' verdedigende kwaliteiten niets mis is. Deze ernstige misvatting zou
natuurlijk kunnen samenhangen met het feit dat hij bij HSV met Mathijsen moet
werken straks.
 Hans Kraay junior steekt ook de loftrompet, maar is wel zo eerlijk om te
bekennen dat Mathijsen bij corners vreemd staat opgesteld. ,,Als de bal
voorkomt,'' zegt junior, ,,zit hij opgesloten in de oksel van zijn
tegenstander.''
 Ronald Koeman is als enige broodnuchter. Hij vindt Mathijsen een Jan Modaal.
,,Verdedigend is hij vaak niet goed. Klaar.''
 Joop Alberda drukt mij na Studio Sportzomer statistieken van Effectivity in
Action (Team Support Systems B.V.) in de hand. Van alle spelers die in de drie
laatste oefeninterlands in actie kwamen scoorde Mathijsen het laagst (met
gemiddeld een 5,5, Robben was het best met 7,5). Alarmerend is Mathijsens score
bij grondduels (4,1). Was Van Basten maar zo leergierig als Sven Kramer.
 RICARDO CARVALHO
 Persoonlijk kan ik het spook van Joris Mathijsen nu eindelijk verjagen, want
zaterdagavond zag ik, gezeten naast de wereldkampioen schaatsen, Ricardo
Carvalho aan het werk. ,, Ik zie het,'' zei Sven steeds, ,,hij zit overal tussen
hè.''
 Carvalho is een magneet, de bal een kogel. Hij wint duels, over de grond en in
de lucht. Hij staat aan het begin van veel aanvallen. Zou er een speler zijn op
dit EK met een beter spelinzicht? Verdedigend en opbouwend speelt hij met de
allure van der Kaiser zelf. Franz Beckenbauer moet zichzelf herkennen. Met
Carvalho in plaats van Mathijsen werd Oranje Europees kampioen.
hugo@ad.nl

LOAD-DATE: June 9, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               61 of 98 DOCUMENTS



                              AD/Algemeen Dagblad

                             5 juni 2008 donderdag

Brieven

SECTION: LEZER1; Blz. 22

LENGTH: 697 woorden


Europa
 Drie berichten in het AD van 3 juni: Door Europese regels worden kleinere
garages en hun klanten benadeeld. Door Europees 'overleg' geen verlaging
btw-tarief op brandstoffen. Europarlementariërs die door gelijkschakeling van de
inkomens erop achteruitgaan, kunnen nog elf jaar hun oude salaris opeisen.


 Kan iemand mij nog eens uitleggen wat de voordelen van een verenigd Europa zijn
voor Jan met de pet? Want ik weet het niet meer. Beter gezegd, ik heb het nog
nooit geweten!
 René van Triest, Woerden.
 Dijkdoorbraak
 Griepgolf groter risico voor Nederland dan dijkdoorbraak (AD 31-5). Advies van
de overheid: Ga bij een dijkdoorbraak bij de kust maar op het dak zitten met
eten en drinken en wacht op hulp. Zo werkt dat niet. Meer dan de helft van de
slachtoffers van de Watersnoodramp in 1953 is omgekomen, omdat hun huis in de
tijd van een paar minuten volledig werd verwoest. Een muur van water stortte
zich op de huizen en sleurde mensen en dieren mee. Dan heb je niet de keus om op
het dak te gaan zitten met eten en drinken. Ik denk dat bij een volgende ramp
dit niet anders zal zijn.
 Ko van Oeveren, Stavenisse.
 Afronden
 In Geld & Recht (AD 3-6) beklaagt iemand zich over het afronden van bedragen in
supermarkten. Nu denk ik dat je grosso modo op nul uitkomt, als je de ene keer
een paar cent te veel en de andere keer een paar cent te weinig betaalt. Maar
als de klager echt op de penning is en elke week een paar stuivers wil verdienen
in de supermarkt, heb ik hier een tip. Betaal met pin of chip als het
totaalbedrag onder het afrondingsbedrag uitkomt, dan betaal je geen cent te
veel; betaal contant als het totaalbedrag iets boven het afrondingsbedrag
uitkomt, dan krijg je van de supermarkt een paar cent toe. Dat moet op jaarbasis
toch al gauw een euro of twee opleveren!
 Suzanne van Dedem, Baarn.
 Yves St. Laurent
 In memoriam Yves Saint Laurent (AD 3-6). Yves St. Laurent poseerde niet naakt
voor het parfum Opium, maar voor zijn herengeur YSL pour Homme uit de jaren '60.
Het damesparfum Opium baarde eind jaren '70 ook opzien, maar dat was omdat Yves
een parfum de naam had gegeven van een verdovend middel. Later poseerde Sophie
Dahl naakt in een advertentiecampagne voor Opium. Ook voor de latere herengeur
M7 werd een mannelijk naaktmodel gebruikt.
 Guido De Wit, Tiel.
 Theo Maassen-2
 Toch jammer, dat de persfotografe haar klacht tegen Theo Maassen heeft
ingetrokken (AD 3-6). Al was er een communicatiefout begaan tussen de
organisatie en de desbetreffende journaliste, dat geeft Theo Maassen niet het
recht om andermans spullen te vernielen. Hij is er net zo één als Theo van Gogh.
Al heb je vrijheid van meningsuiting, mensen mag je niet beledigen. Het
vernielen van de camera komt op hetzelfde neer.
 Jeanne van Geloven-van der Toorn, Hengstdijk.
 Pillendoos
 Pillendoos waarschuwt suikerpatiënt (AD 2-6). Het is niet gek dat de
gezondheidszorg de kosten niet meer kan dragen. De deelnemers zullen een doos,
mobiele telefoon en veel begeleiding nodig hebben. Terwijl je zelf een horloge
met verscheidene wekfuncties om je pols kunt doen. Dan word je opgepiept als je
de medicatie moet innemen en je hebt er géén last van, dat je je mobieltje
vergeet mee te nemen of op te laden.
 Gerda van der Panne, Rotterdam.
 Brandstof (2)
 Er wordt steen en been geklaagd over de hoge brandstofprijzen, maar iedereen
blijft gewoon doorrijden. Aangezien de overheid en de oliemaatschappijen dat ook
weten, zal de prijs gewoon hoog blijven. Ze halen niet voor niets jaar na jaar
recordwinsten. Nederland fietsland bestaat allang niet meer. Het is nu Nederland
autoland. Zelfs voor 500 meter pakken veel mensen tegenwoordig de auto. Dus
financieel zal het wel niet zo slecht gaan.
 R. Flinterman, Monster.
 Gordon
 Heel vervelend voor Gordon, dat bij hem diabetes is geconstateerd (AD 4-6). De
rest van zijn leven wordt er door bepaald. Een tip voor Gordon: ga lekker
bewegen, daar varen je bloedsuikers wel bij!
 L.A. Fontijne, Vlaardingen.
 Nieuwe haring
 De nieuwe haring is er weer (AD 3-6). Vraag het mij al jaren af: wat gebeurt er
met de oude haring? Worden al die emmertjes weggegooid of worden ze verkocht als
nieuwe haring?
 J.M. Lau, Den Haag.

LOAD-DATE: June 4, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               62 of 98 DOCUMENTS



                              AD/Algemeen Dagblad

                              31 mei 2008 zaterdag

Herfkens minder erg dan criminele ambtenaar

SECTION: BIBU04; Blz. 4

LENGTH: 326 woorden


Tussen het recht en de financiën van de overheid ofwel de belastingbetaler
bestaat een moeilijk te doorgronden relatie. Terwijl er veel gedoe is om Eveline
Herfkens te bewegen, ja zelfs met juridische maatregelen te dwingen, de in
strijd met VN-regels door de staat aan haar toegekende huurvergoeding van 280
duizend US-dollars terug te laten betalen, betaalt diezelfde staat moeiteloos de
parkeerboetes en geldboetes van in diensttijd gepleegde snelheidsovertredingen
van haar ambtenaren. Dus Herfkens moet financieel bloeden voor een te goeder
trouw begane overtreding, terwijl een horde ambtenaren financieel geen cent
hoeft te betalen voor gewoon opzettelijk begane strafbare feiten.


 De kosten van al die geldboetes van ambtenaren behelzen een veelvoud van het
huursubsidiebedrag van Herfkens en kost de belastingbetaler dus veel meer.
Wonderwel windt niemand zich hierover op. Hier is niet alleen sprake van
selectieve rechtshandhaving, maar ook nog van ambtelijke bevordering van
zogeheten kleine criminaliteit, waarop de gewone burger keihard wordt
afgerekend. Het is uit oogpunt van integere strafrechtspolitiek onaanvaardbaar
dat de staat (lees: belastingbetaler) de geldboetes voldoet van door ambtenaren
gepleegde strafbare feiten. Daarmee wordt zowel de generale als de speciale
preventie, twee belangrijke doelen in het strafrecht, illusoir gemaakt. Het
meest stuitend is echter, dat onschuldige burgers financieel opdraaien voor
schuldige medeburgers. Al met al een situatie die reeds op grond hiervan de
moraliteit van het gejaag op de centen van Herfkens ernstig vervlakt.
 Daar komt nog bij dat bij de toekenning van de huurvergoeding aan Eveline
Herfkens sprake is van een grote dosis van medeschuld van de staat. Dat zal zeer
waarschijnlijk een juridische veroordeling van Herfkens in de weg staan, maar
het maakt het verschil tussen rechtshandhaving ten aanzien van Herfkens en de
overige ambtenaren wel extra stuitend en willekeurig.

LOAD-DATE: May 30, 2008

LANGUAGE: DUTCH; NEDERLANDS

GRAPHIC: gerard@ad.nl

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               63 of 98 DOCUMENTS



                              AD/Algemeen Dagblad

                              30 mei 2008 vrijdag

Slaughter houdt het spannend

SECTION: SHOW01; Blz. 18

LENGTH: 1027 woorden

SAMENVATTING

De Amerikaanse Karin Slaughter, met een saldo van anderhalf miljoen   verkochte
boeken de bestverkopende thrillerauteur in ons land, schreef het
geschenkboekje voor Juni - Maand van het Spannende Boek. 'Het is voor het
eerst dat mijn slachtoffer uit een rijke buurt komt.'

VOLLEDIGE TEKST:

Tekst: Elvin Post Foto: Chris van Houts - We wisten allemaal dat er iets
verschrikkelijks moest zijn gebeurd.

 'Gelukkig, mijn haar begint nog niet uit te vallen,'' grapt Karin Slaughter
enkele uren nadat ze een drankje heeft genuttigd in de Pine Bar van het
Millennium Hotel in Londen. Dat is exact de plek waar in november 2006 de
Russische ex-KGB- en ex-FSB-kolonel Aleksandr Litvinenko werd vergiftigd met
polonium-210.
 Slaughter (47) is in Londen in verband met de verschijning van de Engelse
paperbackeditie van haar thriller Onaantastbaar. Voelde de schrijfster, die in
haar thriller Triptiek een personage opvoert dat een vreemde energie bespeurt op
plekken waar mensen zijn vermoord, nog iets ongewoons tijdens haar drankje in de
Pine Bar?
 Ze glimlacht: ,,Nee, maar ik ben wel op andere plaatsen geweest waar ik dacht:
hier is iets gebeurd. Toen ik een promotiereis in de VS maakte, verbleef ik in
een hotel in Denver, The Brown Palace. Ik had de hele nacht een eng gevoel. Op
een gegeven moment dacht ik dat er iemand uit een kast zou komen om me te
vermoorden. Heel beangstigend. Bij het uitchecken vroeg ik of er ooit iemand in
het hotel was vermoord. Wat bleek? Er was niet één iemand in dat hotel aan zijn
einde gekomen, maar acht mensen. Een daarvan was doodgestoken in mijn kamer door
iemand, die zich in de kast had verstopt...
 Ik geloof dus wel dat het mogelijk is dat je een bepaald gevoel kan krijgen bij
een plek. Daarop voortbordurend: uit gesprekken met politiemensen heb ik
opgestoken dat ze niet zo wetenschappelijk bezig zijn als ik dacht. Ze werken
vaak op intuïtie, vertrouwen er veel meer op dan gewone burgers.''
 Karin Slaughter is een uitstekende keus als auteur van De Maand van het
Spannende Boek. Haar thrillers zijn goed geschreven, spannend, hard en niet
gespeend van subtiel ingebouwd sociaal commentaar. Bovendien heeft de auteur een
feilloos inzicht in de menselijke psyche, wat haar personages qua gelaagdheid
doet uitstijgen boven die van menige collega. Waar Slaughter in 2006 verraste
door haar Grant County-reeks te onderbreken voor 'stand alone' Triptiek, komt ze
ook met het geschenkboekje Onbegrepen onverwacht uit de hoek. De oplage van het
geschenk is enorm: 740.000 exemplaren.
 Bekende thema's zoals mishandeling, moord, trauma's en verstoorde
ouder-kindrelaties krijgen hun plek, maar de hardheid die Slaughters andere
boeken kenmerkt, wordt nu overgoten met een saus van luchtige humor en absurde
situaties.
 Neem hoofdpersoon Martin Reed, die, 36 jaar oud, nog bij zijn moeder woont,
vreselijk gepest wordt op zijn werk en zwaar depressief werd nadat hij het boek
De kracht van positief denken las. Of het gegeven dat iemand die in death row
terechtkomt, wordt geëxploiteerd door een familielid dat een boek over zijn
leven gaat schrijven om rijk te worden.
 Slaughter: ,,Dat is een bekend fenomeen in de VS. Een crimineel zelf mag niets
verdienen aan zo'n boek, maar zijn familie mag dat wel. Veel mensen vertellen
daarom hun verschrikkelijke verhalen in ruil voor een smak geld.''
 Verder doet Mr. T in Onbegrepen mee aan Dancing With the Stars.
 ,,Mijn moeder is naar bed gegaan toen Mr. T de rumba danste, maar omdat ik al
mijn hele leven fan van het A-Team ben, wilde ik zien hoe het afliep. Zelf kijk
ik niet naar dat soort programma's,'' bekent Karin Slaughter. ,,Waarom zoveel
mensen dat wel doen? Ik denk uit nostalgie, omdat het ze op een grappige manier
aan hun kindertijd herinnert. Misschien krijgen ze er ook een positiever
zelfbeeld door.
 Zien ze Mr.T dansen en denken ze: die man was zo succesvol toen ik 12 was, moet
je 'm nu zien! Ik voel me meteen een stuk beter over mijn eigen leven.''
 Waar Onbegrepen is geschreven met een knipoog en een lach, wordt Slaughters
eerdere werk juist gekenmerkt door het feit dat ze de lezer niet wenst te
sparen. Zowel haar hoofdpersonen in de Grant County-reeks als die in Triptiek
hebben een verleden met een of meer traumatische ervaringen, en ook in het heden
krijgen ze er stevig van langs.
 Hoewel Slaughter al vroeg geïnteresseerd was in spannende verhalen en op jonge
leeftijd de boeken over Nancy Drew en The Hardy Boys las, gebeurde er op haar
10de iets wat haar interesse voor misdaad aanwakkerde.
 Een seriemoordenaar in Atlanta vermoordde meer dan twintig jonge kinderen.
Slaughter: ,,Ik ontdekte daardoor al vroeg hoe misdaad een gemeenschap kan
beïnvloeden. Ik was altijd een onbevangen en vrij kind geweest, maar plotseling
moest ik mijn ouders om de haverklap laten weten, waar ik was en mocht ik niet
meer bij vriendinnen logeren. Mijn hele leven veranderde op ingrijpende wijze.

 Hoewel volwassenen er niet met kinderen over praatten, wisten we allemaal dat
er iets verschrikkelijks moest zijn gebeurd. 's Avonds werden er op televisie
spotjes uitgezonden: 'Het is acht uur. Weet u waar uw kinderen zijn?'
 Iedereen verkeerde in een permanente staat van angst. In die periode heb ik
mijn fascinatie voor hardere misdaad opgedaan, die er uiteindelijk - veel later
- toe leidde dat ik Helter Skelter las, en de boeken van Ann Rule.''
 De fictieve misdaad bracht Slaughter naam en faam. De Grant County-boeken over
de sympathieke kinderarts en lijkschouwer Sara Linton, politiecommissaris en
gevoelige macho Jeffrey Tolliver en de weerbarstige rechercheur Lena Adams zijn
in meer dan twintig landen vertaald. Ook Triptiek was een groot succes.
 In haar volgende boek keert special agent Will Trent uit Triptiek terug. ,,Het
speelt zich af,'' zegt Slaughter, ,,in een rijke buurt in Atlanta, waar een
afschuwelijke misdaad wordt gepleegd. Will Trent wordt erbij gehaald om de zaak
te onderzoeken.
 Het is voor het eerst dat mijn slachtoffer uit een rijke buurt komt. Zeker in
Amerika heeft men vaak het gevoel dat rijke mensen niet in aanraking komen met
misdaad. Als dat wel gebeurt, is het schokeffect extra groot.''

LOAD-DATE: May 29, 2008

LANGUAGE: DUTCH; NEDERLANDS

GRAPHIC: Thrillerschrijfster Karin Slaughter: 'Een crimineel zelf mag niets
verdienen aan zo'n boek, maar zijn familie mag dat wel. Veel mensen vertellen
daarom hun verschrikkelijke verhalen in ruil voor een smak geld.'

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               64 of 98 DOCUMENTS



                              AD/Algemeen Dagblad

                              27 mei 2008 dinsdag

Brief bevestigt schuld Herfkens, vindt Kamer

SECTION: BIBU08; Blz. 9

LENGTH: 266 woorden


DEN HAAG
 De Tweede Kamer houdt vast aan de eis dat oud-minister Eveline Herfkens de
huursubsidie moet terugbetalen die ze onterecht van het ministerie van
Buitenlandse Zaken kreeg om een appartement in New York te huren. Uit een brief
van de ontwikkelingsorganisatie UNDP van de VN blijkt dat Herfkens op de hoogte
was van de regels voor vergoedingen. Ze kreeg die toegestuurd en heeft een
bevestiging ondertekend. Daarmee staat voor bijna de hele Kamer vast dat ze de
regels welbewust heeft overtreden.


 Pvda en VVD concluderen dat zij geld heeft aangenomen, terwijl dat niet mocht.
,,Dit rapport bevestigt dat nog eens,'' zegt VVD-Kamerlid Boekestijn. Volgens
CDA-Kamerlid Ferrier treft Herfkens meer blaam dan de VN of het ministerie van
Buitenlandse Zaken. ,,Want ze kende de regels en heeft die ondertekend
teruggestuurd.'' SP'er Irrgang meent dat voor Herfkens hetzelfde geldt als voor
gewone burgers. Daarom moet minister Verhagen (Buitenlandse Zaken) het totale
bedrag snel bij haar terugvorderen, vindt hij.
 Verhagen zei maandag dat hij de brief nog niet had gezien. Hij gaf  toe dat ook
zijn eigen departement blaam treft. ,,Het ministerie had de vergoeding niet
mogen verstrekken en mevrouw Herfkens had ze niet mogen aannemen.'' Hij erkende
dat ook zijn ministerie in strijd met de VN-regels heeft geopereerd. Desondanks
wil Verhagen nog steeds onderzoeken of hij het geld kan terugeisen van Herfkens.
,,Ik zal het terugvorderen als dat juridisch kan.''
 Herfkens weigert tot nu toe de 280.000 dollar terug te betalen.De
oud-PvdA-bewindsvrouw vindt dat haar niets te verwijten valt.

LOAD-DATE: May 26, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               65 of 98 DOCUMENTS



                              AD/Algemeen Dagblad

                              24 mei 2008 zaterdag

Bpm afschaffen kan averechts werken

SECTION: BIBU08; Blz. 9

LENGTH: 366 woorden


Al maanden wordt er in het kabinet en de Tweede Kamer gekissebist over de
toekomst van de bpm. Verdwijnt deze aanschafbelasting op nieuwe auto's nou wel
of niet? Vijf vragen over een hoofdpijndossier van Verkeersminister Camiel
Eurlings.



 1 De bpm, wat is dat eigenlijk?
 De bpm is de belasting personenauto's en motorrijwielen, ofwel de belasting die
je betaalt als je een nieuwe auto of motor koopt. Het gaat om een bedrag (ruim
40 procent) dat over de netto catalogusprijs wordt geheven. De opbrengst,
afgelopen jaar zo'n 4 miljard euro, verdwijnt in de schatkist.
 2 Waarom is er gedoe over deze belasting?
 De bedoeling is dat de bpm straks net als de motorrijtuigenbelasting opgaat in
de kilometerheffing. Vooral Eurlings en het CDA zijn bang dat automobilisten het
idee hebben dat ze dubbel betalen als de bpm deels blijft bestaan. Het is al
moeilijk genoeg draagvlak voor alleen het rekeningrijden te behouden. Maar de
PvdA vreest dat de 'gewone man' de auto wordt uitgejaagd, als de bpm verdwijnt.

 3 Hoezo?
 Er moet in totaal wel evenveel geld in het laatje van de overheid blijven
komen. Dus hoe lager de bpm, hoe hoger het tarief van de kilometerheffing straks
wordt. Voor burgers die het niet al te breed hebben, zou autorijden dan wel eens
te duur kunnen worden, vrezen de sociaal-democraten. Ook Financiën maakt zich
zorgen dat er te weinig auto wordt gereden: dan loopt het ministerie namelijk
een grote zak geld aan benzineaccijnzen mis. Ironisch genoeg is men dus bang dat
de kilometerheffing een te groot succes wordt.
 4 Wat nu?
 Waarschijnlijk besluit het kabinet volgende week dat de bpm wel verdwijnt, maar
geleidelijk. In 2016, als de belasting voor driekwart is afgebouwd, komt er
bovendien een extra onderzoek. Daaruit moet blijken of de burger niet te hard in
de portemonnee wordt geraakt als de bpm helemaal naar 'nul' gaat en
nieuwgekochte auto's relatief minder waard worden.
 5 Wat merkt de automobilist daar verder van?
 Door een lagere bpm worden nieuwe auto's een stuk goedkoper. Zolang de
belasting nog bestaat, moet er voor 'vieze auto's' wel meer betaald worden dan
voor schone auto's. Zo wordt de bpm - al dan niet tijdelijk - een CO2-heffing.
 MARK VAN DER WERF

LOAD-DATE: May 23, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               66 of 98 DOCUMENTS



                              AD/Algemeen Dagblad

                              23 mei 2008 vrijdag

Brieven

SECTION: LEZER1; Blz. 21

LENGTH: 620 woorden


Songfestival
 'Hind kan veel meer dan zij liet zien' (AD 22-5). Laat ik vooropstellen: Ik
vond de Nederlandse inzending qua 'song' beneden peil, ondanks misschien de
vocale prestatie van Hind. Het zogenaamde Songfestival als geheel krijgt zo
langzamerhand de trekjes van de decadente uitingen aan het einde van het
Romeinse Rijk. Hoewel: circusacts en kermisuitingen zijn tot op zekere hoogte
nog wel te verteren. Intussen zeg ik maar zo: Leve Corry Brokken, leve Dolf van
der Linden!


 Peter Teunissen, Rheden.
 Songfestival (2)
 Nu Nederland voor de vierde achtereenvolgende keer niet door is naar de finale
van het Songfestival, zal menigeen zich wel weer afvragen of wij hieraan mee
moeten blijven doen. Natuurlijk wel! De NOS is gelukkig dezelfde mening
toegedaan. Miljoenen weten opeens wie Hind is. Een betere pr kun je niet
krijgen. Meedoen is altijd positief. Aan Hind lag het niet en aan haar song ook
niet. Nederland kiest niet voor circusacts en ander kermisachtig gedoe en dat
vind ik lovenswaardig. Polen, Denemarken en Servië zenden bijvoorbeeld ook een
normale song in. Eens is men toch uitgekeken op die clowneske toestanden en dan
is het de kunst om te komen met een sterke compositie en artiest. Gewoon blijven
volhouden dus!
 Rick Baron, Den Haag.
 Songfestival (3)
 Geef de moed toch op! Elk jaar wordt het weer niets, moet je kijken wat dit
allemaal kost. 33 jaar geleden was het laatste succes van Teach-In uit Enschede,
na die tijd helemaal noppes meer. Er valt toch geen eer mee te behalen.
 Mark Wiesman, Groenlo.
Files (10 )
 Mijn oplossing op Prinsjesdag voor het fileprobleem is simpel: afschaffen van
de onbelaste vergoeding van reiskosten woon-werkverkeer en verdubbeling forfait
voor leaseauto's. Dit eventueel in combinatie met het goedkoper maken van
openbaar vervoer. Dit zorgt ervoor dat (honderd)duizenden werknemers hun werk
dichterbij gaan zoeken en voortaan de fiets nemen in plaats van de auto.
 Wouter Goes, Bunnik.
 Nekschot (2)
 De grove wijze waarop bij cartoonist Nekschot een inval is gedaan geeft me het
gevoel dat onze geprezen democratie ten einde loopt. De vrijheid van
meningsuiting is nu wel heel erg in het gedrang. Als volgens de overheid deze
tekeningen beledigend en haatzaaiend zijn dan kan ze alle cabaretiers en
columnisten in dit land wel oppakken. Tenslotte is er altijd wel iemand die
iemand beledigt of kwetst. Kom nou, spotprenten bestaan al eeuwen. Misschien is
de overheid iets te angstig voor eventuele gevolgen. Iedereen weet toch dat
angst een slechte raadgever is?
 C.C. van der Gaag, Capelle aan den IJssel.
 Privacy (7)
 Elke stap die de burger zet, wordt geregistreerd. Big Brother is watching you,
want het zou beter zijn voor de veiligheid en voor van alles en nog wat, dus
voor alle zekerheid worden allerlei gegevens ongevraagd opgeslagen. Ik vind het
vreselijk. Ik ben een gewone burger, doe geen rare dingen, maar vind het echt
niet nodig dat mijn gegevens in allerlei bestanden worden opgeslagen. Wat nou
privacy! Aan deze extreme bemoeienissen en gegevensverstrekking, zonder dat de
argeloze burger er iets van weet, moet onmiddellijk een halt worden toegeroepen.

 Ria Kuipers-Andrea, Moordrecht.
 Privacy (8)
 De overheid wil in hoog tempo steeds meer informatie over onze persoonlijke
gegevens krijgen. Ik heb persoonlijk niets te verbergen. Het levert mij een
veiliger gevoel op dat ongewenste en onmaatschappelijke zaken hierdoor eerder in
beeld komen. We moeten wel sterk beducht zijn op misbruik en verkeerde
interpretatie van onze gegevens. Dat leidt tot een schijnzekerheid waar je je
moeilijk tegen kunt wapenen. Een inzichtelijk en door de volksvertegenwoordiging
geaccepteerd privacybeleid is van groot belang.
 Jan Jansen, Utrecht.

LOAD-DATE: May 22, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               67 of 98 DOCUMENTS



                              AD/Algemeen Dagblad

                              10 mei 2008 zaterdag

Geen Kop: 'Hij is tegenwoordig katholiek.' Radolsaw Sikorski, Pools minister van
Buitenlandse Zaken, op de vraag of....

SECTION: WEEK02; Blz. 3

LENGTH: 176 woorden


'Hij is tegenwoordig katholiek.'
 Radolsaw Sikorski, Pools minister van Buitenlandse Zaken, op de vraag of Tony
Blair geschikt zou zijn voor het 'presidentschap' van de EU.  (Courrier
International, 8 mei)



 'De stemmen van bierdrinkers en wijndrinkers tellen even zwaar.'
 Brad Miller, Democratisch supergedelegeerde uit North Carolina, denkt dat de
'elitaire' Obama ook de gewone man voor zich kan winnen. (Newsweek, 5 mei)

 'Obsessie is  geen misdaad.'
 e_SFlbGeorge Vomvolakis, advocaat van de stalker van actrice Uma Thurman.  (AP,
6 mei)
 'De thee-import zou met 75 procent afnemen.'
 De Britse overheid in de jaren '50 over de  gevolgen van de  nucleaire oorlog.
(AFP, 4 mei)

 'Het domste wat ik in lange tijd heb gehoord.'
 Burgemeester Michael Bloomberg van New York over het voorstel van McCain en
Clinton om brandstofaccijns af te schaffen wegens de hoge olieprijs. (Newsweek,
5 mei)

 'Ik wil niet op de foto met een oorlogsmisdadiger.'
 Rockster Paul Weller weigert een onderscheiding omdat hij met Tony Blair moet
poseren. (The Observer, 4 mei)

LOAD-DATE: May 10, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               68 of 98 DOCUMENTS



                              AD/Algemeen Dagblad

                              10 mei 2008 zaterdag

West-China: 'Stap niet uit en bel ons niet'

SECTION: WEEK03; Blz. 4

LENGTH: 1292 woorden

SAMENVATTING

Opstandig Tibet zit potdicht. Niettemin probeert China-correspondent Marije
Vlaskamp  in aangrenzend Tibetaans gebied informatie te verzamelen. Tekst:
Marije Vlaskamp Foto's: Guo Anji

VOLLEDIGE TEKST:

- 'Iedereen heeft het over een nieuwe regel: wie een journalist binnenbrengt,
wordt gearresteerd. Ze willen niet dat er dingen naar buiten komen.' Het is zaak
mij snel kwijt te raken. De Tibetanen kijken strak voor zich uit als een
zwaailicht passeert, achter het busje aan waarin ik zojuist nog zat. -

 Drie potige Tibetanen proppen onuitgenodigd stinkende bundels beddengoed en een
gloednieuwe dvd-speler in ons minibusje. Hier geldt de wet van de hoogvlakte, al
is die een dagreis verwijderd van de hoofdstad van de West-Chinese provincie
Sichuan.
 De extra bagage is een soort tol. Niets meenemen, betekent niet vertrekken. Is
er nog ruimte op de achterbank? 'He, een buitenlander!'  Er schuift nóg een
plunjezak naar binnen. En of we dat oude vrouwtje dat erbij hoort ook willen
meenemen.
 Als we nog niet gezien waren, zijn we het nu. Het was geen goed idee in de
Tibetaanse wijk van Wuhoucidongjie te stoppen. Het wemelt hier van de
politieauto's. Buurtbewoners waarschuwen ook voor agenten in burger.
 De vrienden, die mijn Chinese collega en mij hebben uitgenodigd in hun
plaggenhut op de hoogvlakte van de Tibetaanse autonome prefectuur Ganzi, gaan
echter niet weg zonder mani - gebedsvlaggen - en papieren offers. Wuhouci is hét
adres voor Tibetaanse religieuze levensbehoeften. We onderhandelen het vrouwtje
uit de bus en kunnen op weg.
 Dorje - de naam is gefingeerd - reist naar Ganzi voor familiezaken. Hij neemt
ons mee om het Tibetaanse leven te zien. De situatie in Tibet zelf is
onduidelijk. Volgens Tibetaanse bronnen blijven de protesten aanhouden en is een
heksenjacht op demonstranten geopend. Volgens de regering in Peking is de rust
teruggekeerd en krijgen de aanstichters eerlijke processen.
 Tussen ons en die oncontroleerbare beweringen liggen twee dagen rijden. Sinds
de Tibetaanse hoofdstad Lhasa op 14 maart brandde, proberen buitenlandse
correspondenten het gebied binnen te komen. Tibet is zelfs onder normale
omstandigheden niet vrij toegankelijk, maar vier andere provincies met
Tibetaanse gebieden wel. De onrust ligt echter achter een fijnmazig
bamboegordijn. Dat bestaat uit militairen, gewapende politie, gewone politie,
politie in burger, geheime dienst en verklikkers.
 Vandaar dat ik me in het minibusje slapende houd zodra onderweg de eerste
controle in zicht komt. Bij tolpoorten en tankstations staan politiebusjes. De
regen houdt de sterke arm binnen, warm achter beslagen autoruiten. Konvooien
gloednieuwe legertrucks vol jonge soldaten halen ons in. Op een parkeerplaats
kleumen passagiers van een bus, die wordt doorzocht op wapens en Tibetanen
zonder identiteitsbewijs. Volgens Peking proberen Tibetaanse
zelfmoordterroristen China binnen te komen. In kloosters zijn wapens
aangetroffen: 'bewijs' dat de Tibetaanse geestelijke leider in ballingschap, de
dalai lama, aanzet tot geweld.  Tibetanen hebben een andere verklaring: jagers
offeren hun wapens, om de eed geen levend wezen een haar te krenken, kracht bij
te zetten. Het zijn trofeeën van Boeddha.
 Anderhalf uur voor de stad Luding verschijnt de eerste afzetting. ,,Heb jij een
buitenlander in de auto,'' vraagt een militair aan onze chauffeur. Ingebouwd
tussen de dozen mani ziet hij me niet. De kofferbak moet open. Rugzakken worden
uitgeladen. Twintig minuten duurt de inspectie. Ik blijf ongezien. We mogen
verder, maar enkele agenten lopen al naar een auto.
 Smalle bergwegen zonder afslagen zijn ongeschikt om een achtervolger af te
schudden. Het is zaak me snel kwijt te raken. Een ander aftands vehikel stopt.
Een baal koeienhuiden eruit, ik erin, naast een Tibetaan in een leren jas die
als schuilhut dienst kan doen.
 Zeven Tibetanen kijken strak voor zich uit als een zwaailicht passeert. Die
gaat achter het busje aan, waarin ik zojuist nog zat. Als een kuiken verstop ik
me onder die enorme leren jas voor de volgende afzetting. We staan pal naast het
oorspronkelijke busje met mijn groepje. Ik hoor de veiligheidstroepen: ,,Wie is
er verantwoordelijk voor die vrouwelijke buitenlandse journalist?"
 Bij de paspoortcontrole op het vliegveld en het inladen in Wuhouci ben ik
gezien, gerapporteerd en vermoedelijk gevolgd. En nu verdwenen. Terwijl ik het
stadje Kangding bereik, stuurt de rest vanuit het andere busje een sms. 'Stap
niet uit en bel ons niet.'
 Ze staan anderhalf uur vast bij een controlepunt. De toorn van leidinggevenden
daalt neer op alle ondergeschikten die me over het hoofd hebben gezien. Mijn
groepje wordt op de voet gevolgd, in de hoop dat ik hen opzoek in Kangding.
 Dit is van oudsher een handelscentrum voor zowel Han als Tibetanen. Het stadje
bloeit op door toerisme en een verbeterde infrastructuur. Nu er later dit jaar
zelfs een vliegveld komt, heeft het snel groeiende Kangding behoefte aan een
dure buitenwijk, 'Nieuw Kangding'. Volgens een billboard een toonbeeld van
'harmonieuze architectuur'.
 De chauffeur zegt goed te verdienen. ,,Ik haal 250 euro per maand binnen, maar
nu zijn we al vanaf eind maart van de buitenwereld afgesloten. Die verdomde
politiek ook. De gewone man is de klos. Ik ben pragmatisch genoeg om te zien dat
wij ons zo gedonder op onze hals halen. De Han hebben de touwtjes in handen. Wie
dat accepteert, heeft een goed leven." Daarom gaat zijn dochter naar een Chinese
school. ,,Tibetaans leert ze niet. Wat heb je daar nu aan. Ze leert Chinees."
 De man brengt me naar een onverlicht woonblok. Een deur gaat open. Gedekt door
de stortregen en het donker schiet ik naar binnen. Alsof ik een gewone gast ben,
zet een Tibetaanse vrouw thee. Een onuitgesproken spanning verstikt elk gesprek,
dus kijken we op tv naar een soapserie uit Peking
 Vrienden van Dorje zoeken een slaapplaats voor me, maar niemand durft, zeggen
ze. ,,Iedereen heeft het over een nieuwe regel: wie een journalist binnenbrengt,
wordt gearresteerd. Ze willen niet dat er dingen naar buiten komen."
 Welke dingen, Kangding is toch rustig gebleven? Lachend geeft de vrouw me een
teil. Zoals zoveel woningen heeft dit huis geen toilet. Word ik gezien op de
openbare plee,  dan heeft mijn gastvrouw een probleem. ,,Ga maar slapen,"  zegt
ze.
 Dan is er nieuws van mijn collega. Er blijkt niemand te vinden die me bij een
hotel durft af te zetten, laat staan dat een chauffeur me morgen verder wil
brengen. De complete xuanchuanbu, de afdeling voor propaganda, praat in
spoedvergadering over mijn aanwezigheid. Als ik verstoppertje blijf spelen,
krijgt iedereen die met me gezien wordt moeilijkheden.
 In het eerste vale ochtendlicht slenter ik door de slapende stegen naar de
hoofdstraat. Daar heb ik binnen vijf minuten een sliert agenten achter me aan.
Ze spreken me niet aan, maar laten me ook niet alleen.
 Zo op het eerste gezicht lijkt Kangding een gewoon handelsstadje met markten en
straatrestaurantjes, maar op iedere straathoek controleert de politie
identiteitsbewijzen. Rode banieren roepen op  'onwankelbaar de nationale eenheid
te verdedigen'. Lichtreclames zijn uit abri's gehaald. De toegang tot de weinige
nieuwe winkels is gebarricadeerd met  grote stapels bouwafval.
 De afwezigheid van monniken is ook een teken van spanning. Kangding met zijn
twee kleine kloosters is weliswaar geen religieus centrum, maar geen Tibetaanse
nederzetting zonder boeddhistische priesters in hun rode pijen. Het busstation
zit op slot, op één ingang met ijverig registrerende politieagenten na. Plaatsen
in de omgeving rollen voorbij op een elektronische muurkrant, maar de
kaartverkoper zegt beminnelijk: ,,Jij kunt naar Chengdu of Chengdu."  Er is voor
mij geen andere keus. -

LOAD-DATE: May 10, 2008

LANGUAGE: DUTCH; NEDERLANDS

GRAPHIC: Bergstadje: Het leger patrouilleert in de straten van Litang. De
Tibetaanse inwoners zijn er tussen de Han-Chinezen herkenbaar aan hun hoeden en
kleding.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               69 of 98 DOCUMENTS



                              AD/Algemeen Dagblad

                               6 mei 2008 dinsdag

Indiana bidt om lagere olieprijzen

SECTION: BIBU12; Blz. 13

LENGTH: 620 woorden


Hillary Clinton en Barack Obama vechten om het hart van de automobilist

 JACQUELIEN NIENHUIS
 GAS CITY
 Het is niet moeilijk te raden wat het belangrijkste onderwerp is voor de
kiezers in Gas City als ze vandaag naar de stembus gaan. Met meer tankstations
dan fastfoodrestaurants kunnen bewoners van dit dorpje in het hart van Indiana
geen stap zetten of ze worden geconfronteerd met de almaar stijgende
benzineprijzen.



 Afgelopen weken moesten de pomphouders bijna dagelijks de ladder op om hun
uithangborden aan te passen. Gemiddeld is de prijs nu 3 dollar 67 per gallon
(circa 3,75 liter).
 ,,Het is schandalig. De oliemaatschappijen en de OPEC-landen hebben dit land
aan een touwtje. Het wordt tijd dat we een president krijgen die daar een einde
aan maakt,'' zegt Debby Ribble (61). Ze weigert al maanden haar rode Chevy vol
te gooien. ,,Ik wil gewoon niet meer dan twintig dollar uitgeven per
tankbeurt,'' lacht de onderwijzeres, die hevig twijfelt tussen Clinton en Obama.
,,Er is iets heel erg mis met een land als een oliemaatschappij in een kwartaal
meer dan tien miljard dollar winst maakt, terwijl gewone mensen in de financiële
problemen komen omdat ze geen geld hebben om naar hun werk te rijden.''
 Veel bewoners van Indiana, dat zichzelf de kruising van Amerika noemt, denken
er net zo over. De meeste huizen en voorzieningen als scholen en winkelcentra
liggen hier ver uit elkaar. Een auto is praktisch onmisbaar. Er staat echter
meer op het spel, legt Ribble uit. ,,De hoge benzineprijs beperkt onze vrijheid.
Wij Amerikanen willen 's ochtends naar Californië kunnen rijden of naar Texas
als we daar zin in hebben. Dat kan niet meer als je vier dollar per gallon
betaalt.''
 Vandaar dat Hillary Clinton en Barack Obama fel duelleren om het hart van de
automobilist. Voor beide Democraten is een overwinning in de staat cruciaal.
Barack Obama moet in Indiana en North Carolina laten zien dat hij de affaire met
zijn dominee achter zich heeft gelaten. Hillary Clinton knokt om een nieuwe
ronde te overleven.
 De voormalige First Lady presenteerde zich deze week opnieuw als voorvechtster
van de gewone man en reed zelfs met een kiezer mee om zich voor de tv-camera's
te verbazen over zijn benzinebon. Ze pleitte hartstochtelijk voor een tijdelijke
afschaffing van de benzineaccijns en een hogere belasting voor de
oliemaatschappijen om de automobilist te ontlasten.
 Gwen Jacobsen krijgt de lachkriebels als hij van Clintons tripjes naar de pomp
hoort. ,,De politiek heeft geen enkele invloed op de benzineprijs,'' meent de
handelaar in auto-onderdelen. ,,Dat plan is alleen maar verkiezingspraat,'' zegt
hij Barack Obama na. De senator voor Illinois noemde Clintons voorstel een
'typische politieke truc uit Washington'. Volgens hem maakt zijn rivaal de
kiezers blij met een dode mus en levert het plan in de praktijk amper financieel
voordeel op omdat de oliemaatschappijen ijskoud hun prijzen verhogen.
 Voor Nick Bush en Marianna Paolozzi is de benzineoorlog tussen de kandidaten
een nieuwe reden om niet op Clinton te stemmen. De verkopers van autobekleding
staan vroegtijdig hun handel in te pakken op een autoshow in South Bend. De
bezoekersaantallen vielen tegen door de hoge benzineprijzen. ,,Ik wil ook
dolgraag lagere benzineprijzen, maar Hillary's plan is grote onzin. We zijn een
auto-natie, maar we kunnen niet afhankelijk blijven van benzine. Obama heeft
tenminste een visie.''
 De twee vrezen dat Hillary alsnog door het kattenluikje naar de nominatie weet
te kruipen. Bush: ,,Als de Clintons in het Witte Huis komen, hebben we elke week
een nieuw schandaal. Als Hillary wint, verhuis ik naar Canada. En dat is géén
grapje.''

 Verkiezingsnieuws vanaf vannacht op www.AD.nl/verkiezingenvs

LOAD-DATE: May 5, 2008

LANGUAGE: DUTCH; NEDERLANDS

GRAPHIC: De Democratische presidentskandidaat Barack Obama geeft een
persconferentie bij het benzinestation Joe's Junction in Indianapolis. Vandaag
zijn hier en in North Carolina voorverkiezingen. FOTO REUTERS/FRANK POLICH

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               70 of 98 DOCUMENTS



                              AD/Algemeen Dagblad

                              3 mei 2008 zaterdag

Rechtspraak door een jury lijkt de moeite waard

SECTION: BIBU04; Blz. 4

LENGTH: 325 woorden


Rita Verdonk blijkt een voorstander van juryrechtspraak te zijn. Historisch
gezien is invoering van juryrechtspraak niet uniek. Want dankzij de Franse
bezetting in 1811 heeft juryrechtspraak gedurende twee jaar, vanaf 1811 tot in
1813, bestaan. Juryrechtspraak is zeer oud. Een volksvergadering of raad der
ouden trad als rechter op. De hedendaagse, uit het oude Angelsaksische recht
stammende jury 'of twelve good men and true' is daarvan een rechtstreekse
nakomeling.
 Ook lekenrechtspraak is zeer oud. Te denken valt aan de beroemde koning Salomo,
die vanaf zijn 23ste jaar vanaf 970 v.C. in zijn leven ongeveer drieduizend
zaken heeft berecht. Zijn eerste vonnis wees hij over het door twee moeders
opgeëiste kind, en het werd een wijs vonnis geacht. In elk proces gaat het eerst
over de feiten en dan over het recht. Algemeen wordt aangenomen dat de gewone
burger net zo goed over feiten ofwel over de schuldvraag kan oordelen als een
professionele rechter. Vandaar dat juryrechtspraak in zeer veel landen bestaat,
onder meer in de Verenigde Staten, Canada, Engeland en Wales, Schotland,
Ierland, België, en in de vorm van een combinatie van leken met beroepsrechters
in Duitsland, Denemarken, Zweden en Noorwegen. Spanje en Rusland hebben onlangs
klassieke jury's ingevoerd.
 In een jurystelsel is de democratische legitimatie groter, omdat de bevolking
zeggenschap heeft over het strafrechtelijk functioneren. Het proces wordt uit de
juridische begripshemel naar de werkelijkheid van alledag gehaald. Ook de
openbaarheid en de begrijpelijkheid van de bewijsvoering worden transparanter.
Met name omdat het onmiddellijkheidsbeginsel, inhoudend dat het bewijs ter
terechtzitting geleverd moet worden, aan kracht wint. Allemaal waardevolle
pluspunten. Onderzoek wijst ten slotte uit dat het oordeel van de professionele
rechter over het bewijs niet per se juister is dan dat van een jury. Kortom:
democratisering van het recht lijkt de moeite waard!

LOAD-DATE: May 3, 2008

LANGUAGE: DUTCH; NEDERLANDS

GRAPHIC: gerard@ad.nl

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               71 of 98 DOCUMENTS



                              AD/Algemeen Dagblad

                             26 april 2008 zaterdag

Lekker een weekendje weg in het lege land - VINCENT BIJLO

SECTION: ACHTER; Blz. 44

LENGTH: 266 woorden


Zo, wat is het hier lekker rus- tig zeg. Warm ook, vandaag 20 graden. Oké, de
zon is niet zoals in Portugal of Turkije of bij de Filistijnen of de Gallemiezen
of waar ze ook heen gaan, maar toch, het is vakantieweer.

Drie miljoen mensen zijn weg! Wij niet, wij moeten woensdag alle troep verkopen
op de vrijmarkt die we vorig jaar op de vrijmarkt hadden gekocht. Het gaat
blijkbaar erg goed met de economie, ondanks al dat ge- klaag en angst voor een
recessie. Vroeger ging er nooit iemand op vakantie in de meivakantie. Je hád
niet eens een meivakantie. Ik misgun niemand zijn vakantie hoor, de hardwerkende
Nederlander mag van mij best acht weken per jaar weg. Maar klaag dan niet zo.
Kom thuis met mooie verhalen. Sta glimlachend in de file bij de herinnering aan
al het moois dat je hebt gezien en al het lekkers dat je hebt gegeten. Klaag in
Nederland niet over 'die buitenlanders'. Behandel ze even voorkomend als jij
zegt dat je buitenlanders in het buitenland be- handelt. Hè, lekker, zo'n leeg
land. Zullen we voor de gein de grenzen dichtgooien? Dat we nu zeggen: sorry,
tijdens je vakantie hebben we besloten onder aanvoering van de Rechtse krachten,
dat Nederland vol is. Nee, laten we dat niet doen. Laten we een wan- deling
maken door de Friese Wouden of de Drunense Dui- nen. Of zullen we naar de Ve-
luwe, of een bloesemroute fietsen? Laten we dit weekend eens 'lekker weg in
eigen land' doen. Dan eten we van- avond Portugees, morgen Grieks, we hoeven
niet te vliegen naar een of ander land, we zijn klimaatneutraal en toch op
vakantie. Kom, ik maak eerst eens een dubbele espresso.

LOAD-DATE: April 25, 2008

LANGUAGE: DUTCH; NEDERLANDS

GRAPHIC: vincent@ad.nl

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               72 of 98 DOCUMENTS



                              AD/Algemeen Dagblad

                             12 april 2008 zaterdag

Brieven

SECTION: LEZER1; Blz. 27

LENGTH: 722 woorden


Tijdnood
 De Tweede Kamer komt in tijdnood omdat minister Verhagen te lang van stof is
(AD 11-4). Laat me niet lachen: om de haverklap worden tegenwoordig over van
alles en nog wat spoeddebatten aangevraagd waar dan meestal hooguit tien
Kamerleden bij aanwezig zijn. Verder is het ongelooflijk hoeveel tijd er
verloren gaat aan lange reces-periodes. Een beetje beter plannen en veel minder
tijd besteden aan allerlei gebeuzel zou het probleem van de tijdnood vanzelf
oplossen.
 J.C. van Herk, Pesse.
 Digitaal dossier
 Wet verplicht apotheker en arts gegevens te delen (AD 9-4). Ik vind dat een
digitaal patiëntendossier strikt overbodig is en dat dit onze privacy gaat
schenden. Zo ondervind ik dat ook bij de praktijkondersteuners (gewone
doktersassistentes met een eenvoudige opleiding). Deze ondersteuners kunnen in
de computer van de dokter alle gegevens van hun patiënten oproepen terwijl zij
geen eed hebben afgelegd vanwege het beroepsgeheim van de dokter. Waar blijft
dit beroepsgeheim van onze dokters nu? Ook de apotheker kent geen beroepsgeheim
en kan straks meekijken in de computer van de dokter. Dat kan gewoonweg niet.
Waar blijven onze privacyrechten?
 T. Verhulst, Harderwijk.
 Crimineeltjes
 Nederland telt 130.000 crimineeltjes onder de 12 (AD 10-4). Het zal toch niet
gekker worden in ons land. Kinderen van onder 12 jaar gaan de dienst uitmaken
omdat de ouders ze niet de baas zijn. Optreden vanuit de overheid is soft, zoals
gewoonlijk. De burgers worden de dupe van dit gespuis dat bakken geld kost.
Aanpakken, en de wet snel aanpassen. Als dit niet snel de kop wordt ingedrukt
door de overheid en politie dan zal de burger zelf voor eigen rechter gaan
spelen, het geduld is op bij de meeste mensen.
 Gerhard de Kok, Schiedam.
 Gebroken nek
 Vrouw loopt week met gebroken nek (AD 9-4). Enkele jaren terug stortte mijn
20-jarige zoon van de trap met zijn hoofd op een betonnen vloer. Het ziekenhuis
achtte een foto voldoende en ik kreeg hem mee met spierverslappers (!) en
blijvende pijn. Een week later bij controle trok de arts wit weg, direct een
nekkraag en werd alsnog de scan gemaakt. Inderdaad, een gebroken nekwervel. Het
scheelde een millimeter met invalide of dood. In een door mij afgedwongen
gesprek kreeg ik een zuinig excuusje.
 Annette Koopmans, Bilthoven.
 Sudan (2)
 Onze minister van Defensie was niet welkom in Sudan en wij gaan toch door met
ontwikkelingshulp. Wat mij altijd ergert is het feit dat er voor de gewone man
die zijn belasting betaalt weinig of geen inzicht is in de geldstromen naar
ontwikkelingslanden: waar gaat het geld naar toe, wie beheert het, welke
controle is erop? Het zou volgens mij een goede zaak zijn om openbaar te maken
wat er met die geldstromen gebeurt en verantwoording af te leggen aan het einde
van een zekere periode.
 J.G. de Ronde, Rotterdam.
 Varkensvlees
 Twee supermarkten starten binnenkort met de verkoop van varkensvlees van
niet-gecastreerde biggen met milieukeur (AD 10-4). Niet-castreren is voor dit
keurmerk geen verplichting, maar het levert wel waarderingspunten op. Met een
bepaald aantal punten kan men aanspraak maken op het milieukeur, maar deze
punten kunnen ook op andere gebieden behaald zijn. Varkensvlees met milieukeur
hoeft dus niet per se van niet-gecastreerde biggen te komen, en bij de biggetjes
kunnen ook nog de tandjes en staartjes onverdoofd geknipt zijn! Vlees met
milieukeur is zeker minder slecht dan bio-industrievlees, maar laten we niet
doen alsof we nu met een goed geweten varkensvlees kunnen eten!
 C. de Wilde, Arnhem.
 DigiD-code (2)
 De overheid wilde ons begin 2006 allemaal van een DigiD-code voorzien. Ik heb
hem toen al aangevraagd en een bevestigingsbrief ontvangen. Vervolgens heb je de
code eigenlijk dit jaar pas nodig voor de belastingaangifte 2007. Blijkt dat de
code in de prullenbak is gegooid door de Belastingdienst omdat ik hem meer dan
18 maanden niet heb gebruikt, lees: hoeven gebruiken. De helpdesk bevestigde
dat.
 Eef Goes, Odijk.
 Toetsenbord
 In deze tijd, nu het vrijwel normaal is dat je vingers het toetsenbord beroeren
in plaats van de pen te hanteren, is schrijfmachineles nog steeds geen verplicht
vak op de basisschool en gaat er veel tijd verloren door onhandig geklungel. Een
goede vingerzetting en de handen bewegen vanuit de polsen voorkomt pijnklachten.

 Liesbeth Putto, Den Haag.

LOAD-DATE: April 11, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               73 of 98 DOCUMENTS



                              AD/Algemeen Dagblad

                             9 april 2008 woensdag

Huisje op de wadden straks te duur voor de gewone man

SECTION: BIBU04; Blz. 4

LENGTH: 188 woorden


MARK VAN DER WERF
 DEN HAAG

 Vakantiehuisjes op de waddeneilanden dreigen voor 'gewone mensen' onbetaalbaar
te worden. Dat vrezen PvdA en CDA. De Tweede Kamerfracties eisen dat minister
Verburg (Natuur) snel ingrijpt.


 Lutz Jacobi (PvdA), die vandaag een toekomstplan voor de wadden presenteert,
vreest de 'doodsteek' voor de eilanden. Probleem is dat Staatsbosbeheer de
erfpacht van veel vakantiehuisjes drastisch wil verhogen: van 1400 naar soms wel
10.000 euro per jaar. Jacobi: ,,Er komen dan alleen nog maar rijke lui die zo'n
woning een groot deel van het jaar leeg laten staan. Verburg moet hier paal en
perk aan stellen. De erfpacht mag niet drastisch omhoog, want iedereen moet op
vakantie naar het wad kunnen. ''
 Van Jan Mastwijk (CDA) moet Staatsbosbeheer 'terug in het hok'. Hij is bang dat
'welgestelden' alle plekjes inpikken en zich vervolgens maar een paar weken per
jaar op de wadden laten zien. ,,Dat betekent: tot ziens toeristen. Hotels en
restaurants staan straks leeg, fietsverhuurders hebben niks meer te doen.''
 Staatsbosbeheer zegt ervoor te zorgen dat de eilanden mooi blijven en dat dat
zijn prijs heeft.

LOAD-DATE: April 8, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               74 of 98 DOCUMENTS



                              AD/Algemeen Dagblad

                             9 april 2008 woensdag

Geen Kop: BINNENLAND Voorzitter moskee schokt schoolklas De kinderen van groep
7b van openbare basisschool De Horizon uit....

SECTION: ACHTER; Blz. 32

LENGTH: 338 woorden


BINNENLAND
 Voorzitter moskee schokt schoolklas
 De kinderen van groep 7b van openbare basisschool De Horizon uit
Amsterdam-Osdorp brachten onlangs een bezoek aan de plaatselijke El
Mouahidine-moskee. Daar kregen ze van de voorzitter van de moskee te horen dat
'ongelovigen honden zijn'. P5
 Tachtig Friezen krijgen
 alcoholslot in hun auto
 Tachtig uit een groep van duizend geselecteerde vrijwilligers beginnen
vanmiddag in Drachten in Friesland aan een grootschalige proef met het
alcoholslot. Zij laten hun voertuig uitrusten met dit apparaat. P7
 'Vermoorde' vrouw
 duikt op in Haarlem
 Een bakkersvrouw uit het Vlaamse Aalst die anderhalf jaar geleden spoorloos
verdween, is vorige week springlevend opgedoken in Haarlem. Zij was daar een
nieuw leven begonnen. Haar man werd van moord verdacht. Zijn zaak ging failliet,
'omdat niemand brood wil kopen bij een moordenaar'. P8
 BUITENLAND
 President Ramos-Horta
 overweegt op te stappen
 President José Ramos-Horta van Oost-Timor overweegt uit de politiek te stappen
als hij is hersteld van de verwondingen die hij opliep bij een aanslag op zijn
leven. In een interview zegt de president dat hij niet kan beloven dat hij zijn
vijfjarige ambtstermijn afmaakt. P13
 Politie Zimbabwe pakt
 leden kiescommissie op
 De Zimbabwaanse politie heeft zeker zeven functionarissen gearresteerd van de
onafhankelijke kiescommissie. Zij worden ervan verdacht stemmen voor Mugabe te
hebben weggemoffeld. P13
 CULTUUR
 Fleurine brengt ode aan
 Braziliaanse songwriters
 San Francisco, het nieuwe album van de Nederlandse zangeres Fleurine, is een
ode aan drie Braziliaanse songwriters: de eminente Francisco 'Chico' Buarque de
Hollanda, Francis Hime en Francisco 'Chico' Pinheiro.

Wie denkt aan zwoele liedjes, heeft het mis. Zo gaat een van de nummers over
geweld in de slaapkamer. P20
 RADIO & TELEVISIE
 Geert Mak, historicus zonder papieren
 Geert Mak geniet naam als schrijver van geschiedenisboeken, waarin de gewone
man centraal staat. Gek genoeg is Mak geen gestudeerd historicus. P29

LOAD-DATE: April 8, 2008

LANGUAGE: DUTCH; NEDERLANDS

GRAPHIC: Fleurine heeft een zwak voor het Braziliaanse lied.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               75 of 98 DOCUMENTS



                              AD/Algemeen Dagblad

                             5 april 2008 zaterdag

Mobieltje op Cuba: zoethoudertje of echte vrijheid?

SECTION: BIBU12; Blz. 13

LENGTH: 501 woorden


AD VAESSEN
 ROTTERDAM
 Het meest opwindende nieuws voor Cubanen van de afgelopen jaren - dat mobiele
telefoons voortaan voor iedereen te koop zijn - stond vorige week op een
onopvallende plek op pagina 2 van de communistische krant Granma.


 Inmiddels zijn ook de jarenlange beperkingen voor de gewone man op de verkoop
van computers, videospelen, scooters en autoalarminstallaties opgeheven. De
'glasnost', transparantie, gaat zo ver dat de bewoners voor het eerst sinds 15
jaar een kamer mogen boeken in hotels die alleen voor buitenlanders te huur
waren. Een jaarsalaris van 150 euro van een ambtenaar staat gelijk aan een of
twee overnachtingen in het viersterren hotel Ambos Mundos, waar Ernest Hemingway
in het midden van de vorige eeuw vaak in kamer 511 overnachtte.
 De klassieke vraag is: gaat het alleen om cosmetische aanpassingen van Raul
Castro, de eerste nieuwe Cubaanse leider in een halve eeuw tijd? Of is dit
mogelijk het begin van een liberalisering om het eiland uit zijn isolement te
halen - een proces dat de val van het bewind zou kunnen bespoedigen? De vrije
verkoop van gsm's zou wel eens baanbrekend kunnen zijn, zegt Manuel Cuesta, een
dissident, in de Amerikaanse krant Washington Post. ,,Hierdoor is meer contact
mogelijk met buitenlanders. Je kunt bijna een krant maken op basis van
sms'jes.'' Tegelijkertijd concludeert hij dat de nieuwe regelingen niets
veranderen aan de beperkingen van de vrije meningsuiting, reizen naar het
buitenland of privé-eigendom.
 De Amerikaanse hoogleraar Art Padilla, expert op het gebied van het Cubaanse
toerisme, ziet de jongste besluiten wel als deel van een trend. Toch spreekt hij
van cosmetische wijzigingen, 'zo lang Castro en zijn broer in de buurt zijn'.
Sommige Amerikaanse politici pleiten ervoor het reisverbod naar de VS op te
heffen. Niet als beloning voor goed gedrag van Castro, maar als middel om druk
uit te oefenen op het bewind, opdat het meer hervormingen doorvoert. Een abrupte
wisseling van de wacht op Cuba is ook niet in het belang van de VS, meent de
Duitse schrijfster Tanka Dückers, net terug van Cuba. Zij wijst op de bloedige
onlusten op het naburige eiland Haïti en oorlogen in El Salvador en Honduras.
Cuba is arm, maar politiek stabiel, zegt zij in Die Welt.
 De beelden van burgers die in winkels verlekkerd kijken naar het nieuwe stukje
vrijheid roepen herinneringen op aan voormalige communistische staten in
Oost-Europa. Daar kon de bevolking al sinds de jaren '70 voor buitenlandse
valuta Westerse merken kopen. Zo bezien staat Cuba op zeer ruime achterstand in
zijn ontwikkeling.
 Ondanks de forse prijzen wordt er volop gekocht. Zoals dvd-spelers (80 euro),
een Dell-desktopcomputer (340 euro) of Franse cosmetica. Cubanen weten dat de
voorraad beperkt is. Betaald moet worden met speciale peso's die 24 maal de
waarde hebben van de normale munt waarmee niet eens wc-papier kan worden
gekocht. Zestig procent van de Cubanen heeft wel dollars, via familieleden in de
VS of door werk in de toeristische sector.

LOAD-DATE: April 4, 2008

LANGUAGE: DUTCH; NEDERLANDS

GRAPHIC: Cubanen mogen eindelijk ook luxe producten kopen. FOTO AP

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               76 of 98 DOCUMENTS



                              AD/Algemeen Dagblad

                             2 april 2008 woensdag

FITNA Kamer als één man in de aanval op Wilders - Mikpunt van sneren en venijn

SECTION: BIBU04; Blz. 4

LENGTH: 697 woorden


JOB VAN DE SANDE
 YVONNE WIGGERS
 DEN HAAG
 Voor het eerst zijn de rollen omgekeerd. De fractieleiders verdringen elkaar
voor de microfoon om Geert Wilders en zijn film Fitna stevig aan te pakken.
Maanden moesten ze knarsetandend toezien hoe Wilders alle aandacht naar zich toe
wist te trekken. Nu de film is verschenen, kunnen de partijen eindelijk in de
tegenaanval.



 Wilders is een politieke pyromaan en een lafaard, hij doet aan politiek
belletjetrekken, loopt weg voor zijn verantwoordelijkheid en is een bange man
met een blinde fobie voor moslims. Wilders, doorgaans de koning van de ronkende
superlatieven, is nu opeens zelf het mikpunt van sneren en venijn.
 De PVV-leider hoort het ogenschijnlijk gelaten aan. Hij heeft geen boodschap
aan de 'politiek correcte' criticasters uit het parlement. „Mijn loyaliteit ligt
bij de gewone Nederlanders. Zes van de tien Nederlanders, ik herhaal zes op de
tien, zien ook dat de islam uit is op de vernietiging van onze cultuur.''
 Opvallend in het urenlange debat over Fitna is de eensgezindheid én felheid van
de aanval op Wilders. Van SP tot VVD proberen de fractieleiders Wilders te
ontmaskeren als een discriminerende angstzaaier. Zelfs de doorgaans rustige CDA-
voorman Pieter van Geel ontpopt zich als een vurig debater die met onverholen
ergernis de PVV-leider op zijn nummer zet. ,,U bent zwak, omdat u weigert
verantwoordelijkheid te nemen voor de gevolgen van de fim. En u bent laf omdat u
niet met oplossingen komt.''
 Regelrechte woede is er over de boodschap van Fitna. Wilders stelt alle moslims
verantwoordelijk voor de gruweldaden van islamitische extremisten. „Op die
manier criminaliseert hij niet alleen het geloof van een groot aantal
landgenoten, maar jaagt hij ook de andere 15 miljoen de stuipen op het lijf,"
zegt PvdA'er Mariëtte Hamer.
 De PVV' er blijft stoïcijns zijn verhaal opdreunen: „Ik heb niets tegen
moslims, maar tegen de haatzaaiende islamitische ideologie. Ik ga door met mijn
strijd.''

 -----------------------------------------------------------------

 Kabinet - 'Wilders zwakte film af na waarschuwingen'

 PVV-leider Geert Wilders heeft zijn film Fitna volgens het kabinet afgezwakt.
Wilders was in november vorig jaar nog van plan 'een aantal soera's uit de Koran
te scheuren en in de open haard te verbranden'. Dat blijkt uit verschillende
openbaar gemaakte verslagen van gesprekken van de overheid met Wilders. Maar de
PVV-leider ontkende gisteravond in alle toonaarden. Minister Hirsch Ballin
(Justitie) maakte in het debat over de film duidelijk dat hij ervan uitgaat dat
alle waarschuwingen en voorzorgsmaatregelen van de afgelopen maanden ertoe
hebben geleid dat Wilders Fitna uiteindelijk aanpaste. ,,Als je kijkt naar het
eindresultaat, zou je kunnen constateren dat de boodschap is overgekomen.''
 De PVV-leider heeft steeds volgehouden dat hij niks heeft veranderd aan de
film. Het kabinet gaf gisteravond laat echter twee gespreksverslagen vrij
waaruit het tegendeel blijkt. Wilders reageerde woedend. ,,Ik word hier
belazerd. Het zijn leugens en bedrog en het kabinet dient hierom naar huis
gestuurd te worden.''
 De andere partijen in de Tweede Kamer geloofden echter de bewindslieden. De
stukken waren volgens hen overtuigend.
 Premier Balkenende gaf aan dat hij in de uitspraken van Wilders voldoende
aanleiding zag om over een dreigende crisis te spreken.


 -----------------------------------------------------------------

 Over en weer - Wilders en Balkenende eisen excuses

 Premier Balkenende en PVV-leider Wilders eisten gisteravond over en weer
excuses. Wilders vond dat de premier zich heeft schuldig gemaakt aan
stemmingmakerij door te waarschuwen voor gewelddadige reacties op Fitna, nog
voor  de film was verschenen. Met deze 'megafoondiplomatie' heeft Balkenende
zelf angst gezaaid in binnen- en buitenland.
 Op zijn beurt eiste Balkenende excuses van Wilders aan de moslims in Nederland
die zich keurig aan de wet houden. Volgens hem worden deze mensen door Wilders
ten onrechte  in de hoek gezet. Na het betoog van Bal- kenende liet Wilders
meteen weten 'in geen honderdduizend jaar' excuses te zullen aanbieden. Ook
Balkenende peinsde niet over excuus aan Wilders.

LOAD-DATE: April 1, 2008

LANGUAGE: DUTCH; NEDERLANDS

GRAPHIC: De film Fitna is niet afgezwakt, beweert Geert Wilders.;PVV-leider
Geert Wilders herhaalt zijn anti-islamboodschap tegenover een bloeddorstige
Kamer. 'Ik ga door met mijn strijd.' FOTO ANP/VALERIE KUYPERS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               77 of 98 DOCUMENTS



                              AD/Algemeen Dagblad

                             25 maart 2008 dinsdag

Brieven

SECTION: LEZER1; Blz. 23

LENGTH: 702 woorden


Irak
 Vijf jaar oorlog in Irak (AD 20-3). De kosten kunnen misschien wel oplopen tot
3000 miljard dollar. Vierduizend doden en 65.000 ernstig gewonde Amerikaanse
soldaten. In Bagdad is nog geen elektriciteit, kraanwater is er slechts af en
toe. Van veilig over straat gaan is geen sprake. De democratie is slechts
schijn. Waarom spreekt geen enkele regeringsleider van enig niveau zijn
verontwaardiging uit over dit debacle?
 Jan Leeuwenstein, Pijnacker.
 Chantal Sébire
 Debat na dood Française (AD 21-3). Moge zij in vrede rusten, Chantal Sébire,
die gevochten heeft om te mogen sterven wegens ondraaglijk lijden en
voortdurende pijn. Wat een moedige vrouw om toch haar eigen keuze te bepalen
tegen alle wetgevingen in. Wat is dit toch voor wereld, waarin zij die niet eens
weten wat pijn is, mogen bepalen of iemand maar door moet worstelen in een leven
dat niet meer gewenst is? Mogen wij alsjeblieft zelf bepalen wanneer wij niet
meer kunnen en willen? En als mens mogen sterven en niet als plant?
 Annette Koopmans, Bilthoven.
 Pinpas
 Pinpas is de onveiligste betaalkaart van Europa (AD 15-3). Vorige week maandag
telefoontje van de bank: uw pinpas is geskimd. De woensdag daarvoor is dat op
een NS-station bij de kaartjesautomaat gebeurd. Een week eerder was mijn zoon al
slachtoffer. Ook bij een kaartjesautomaat op een ander station. Ik was alert.
Voordat de pinpas in de automaat ging eerst gevoeld of er iets voor stond en in
de invoergleuf gekeken. Niets te zien, dus pinnen maar. Toch slachtoffer. De
bank bevestigde dat er niets te zien is. De bank regelt aangifte en vergoedt
eventuele schade. Het gevolg is dat je een week zonder bankpas zit. Er zijn
ergere dingen, maar het is toch lastig.
 Harry van Soest, Barneveld.
 Uitzicht (3)
 De rijken worden rijker en de armer steeds armer in dit land en dan komt nu er
ook nog even bij dat rijke en heel rijke mensen de garantie krijgen om dertig
jaar luxe te blijven wonen met een riant uitzicht. Het gaat wel wat kosten maar
je krijg er ook wat voor. Dat Jan Modaal in grote steden of normale woonkernen
in woongenot er in dertig jaar dan steeds meer op achteruit gaat, dat vertelt
men niet. Nee, minister Gerda Verburg (Natuur) is een echte vriendin voor de
meerderheid van onze bevolking. En krijgen bejaarden in verzorgingshuizen ook
een fraai-uitzicht- garantie?
 Dik Krikke, Zwijndrecht.
 IJsbeertje
 Mijn complimenten voor de prachtige foto van het ijsbeertje op de voorpagina
(AD 21-3) van fotograaf Koen Verheijden. Het hagelde en onweerde fiks
vrijdagmorgen in het Limburgse land, maar dat deerde niet als je naar die foto
keek van die trotse moeder ijsbeer met haar jong. Dat plaatje deed het weer eer
aan. Van mij mogen zulk soort foto's vaker, ook al is dat absoluut geen
wereldschokkend nieuws, daar krijgen we al meer dan genoeg van.
 Nel Noach-Basten, Sevenum.
 Water
 Land wordt weer water in de polder Wieringen (AD 18-3). De wereldbevolking en
de behoefte aan voedsel groeien. Graanprijzen stijgen. Overal ter wereld wordt
land uit water gewonnen. In Wieringen zitten gezonde boerenbedrijven op puike
grond. Nederland gaat tegen de trend in. Wat ingenieur Lely inpolderde, destijds
moeizaam voor veel geld en mankracht, daar wil men voor meer dan 300 miljoen
euro aan belastinggeld letterlijk in het water gooien. De provincie heeft al aan
drie zijden water voor recreatie. De Provinciale Staten zullen het een
democratisch besluit noemen. Ik noem het staatsvandalisme.
 Geja Stemmer-Blom, Ridderkerk.
 EK-ticket
 Oranjefan is kapitaal kwijt aan EK-ticket (AD 17-3). Velen zullen vorige week
het bericht van de Supportersclub Oranje gekregen hebben dat ze niet zijn
ingeloot voor een van de tickets voor een wedstrijd van het Nederlands elftal op
het EK 2008.
 Het is schandalig dat er voor de normale supporters maar zo weinig plaatsen
zijn en in de stadions vooral relaties van sponsors zullen zitten.
 Uiteindelijk betalen we ook nog allemaal mee als die kosten van de belasting
afgetrokken worden en in de prijzen van hun producten terugkomen.
 John van den Berg, Werkendam.
 Mooiste lach
 Volgens 'deskundigen' heeft Máxima de mooiste lach (AD 21-3). Voor 900.000 euro
per jaar zou ik ook mooi lachen.
 N. v.d. Seijp, Sommelsdijk.

LOAD-DATE: March 25, 2008

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               78 of 98 DOCUMENTS



                              AD/Algemeen Dagblad

                             12 maart 2008 woensdag

VERKIEZINGEN Huidige president Zimbabwe krijgt concurrentie uit eigen hoek -
Makoni zet aanval in op Mugabe

SECTION: BIBU14; Blz. 14

LENGTH: 973 woorden


AERNOUT ZEVENBERGEN
 KAAPSTAD
 De race om het presidentschap van Zimbabwe begint onverwacht interessant te
worden. De 84-jarige president Robert Mugabe krijgt tijdens de verkiezingen op
29 maart een gedegen tegenstander uit eigen huis in de persoon van Simba Makoni.
De ex-minister van Financiën weet zich gesteund door hoge functionarissen van
Mugabe's partij.



 Direct nadat Simba Makoni zijn positie als onafhankelijk kandidaat aankondigde,
werd hij uit het politbureau van regeringspartij ZANU-PF gezet.
 Makoni  kreeg steun van de invloedrijke Dumiso Dabengwa (ex- minister van
Binnenlandse Zaken). ,,De tijd is rijp voor nieuw leiderschap dat in staat is de
problemen van dit land het hoofd te bieden.''
 Ook andere topmensen van de partij geven hun steun aan Makoni, maar durven daar
nog niet mee naar buiten te treden. Een van hen is de gepensioneerde generaal
Solomon Mujuru, echtgenoot van vicepresident Joyce. Mujuru geniet grote steun in
het leger, dat al jarenlang nauwelijks betaald krijgt.
 Dabengwa, een Ndebele, gaf zijn steun aan Makoni op een openbare bijeenkomst
in Bulawayo, de op een na grootste  stad. Makoni, die behoort tot het
Shona-volk, kreeg daarmee een belangrijke positie onder de Ndebele, het tweede
volk van het land. Als Makoni in staat is beide volken achter zich te krijgen,
zijn diens kansen op een zege, op 29 maart, behoorlijk.
 Mugabe ontsloeg Makoni in 2002, wegens meningsverschillen over het economisch
en financieel beleid. Sinds in 2000 een radicaal beleid van landonteigeningen
onder de economisch machtige, blanke boeren begon, is de economie in een vrije
val terechtgekomen. De laatste inflatiecijfers zijn voorbij de honderdduizend
procent geschoten.
 Makoni zegt het beleid van landonteigeningen niet ongedaan te willen maken maar
het te willen 'verfijnen.' Veel van de van  blanken afgepakte boerderijen zijn
nooit naar de arme massa op het platteland gegaan, maar verdeeld onder kameraden
van Mugabe. Zij investeren niet op de landerijen en laten het land braak liggen.
Het wegvallen van de productie is een van de grootste oorzaken van de implosie
van Zimbabwes economie.
 In zijn campagne laveert Makoni langs een oneindige stroom beledigingen die
Mugabe over hem uitstort. Volgens de president is zijn opponent een 'wezen met
twee hoofden'. Makoni zegt 'niet tegen Mugabe te zijn, maar voor het volk'. Hij
koos er bewust voor zich niet bij de oppositiepartij Beweging voor Democratische
Veranderingen (MDC) aan te sluiten. Makoni gelooft in de kracht en de potentie
van de regeringspartij, mits deze terugkeert naar haar wortels in de periode van
de bevrijdingsoorlog in de jaren '70.
 ZANU-PF bestaat uit twee groepen: enerzijds de opportunisten die uit zijn op
eigen gewin en anderzijds idealisten en realisten voor wie het landsbelang op de
eerste plaats staat. De afgelopen tien jaar heeft Mugabe de opportunisten de
vrije hand gegeven, om daarmee zijn controversiële beleid door te kunnen voeren.
Toch heeft hij realisten en idealisten ook hoge functies gegeven, vooral om zo
een menselijk en open gezicht aan zijn partij te geven. Eind vorig jaar lukte
het deze groep om een poging van Mugabe om zichzelf tot president-voor het-leven
te benoemen tegen te houden.

 -----------------------------------------------------------------

 Tot nu toe

 1979: Vredesakkoord Zimbabwe (voorheen Rhodesië).
 1980: Robert Mugabe wordt premier van Zimbabwe.
 Jaren '80: Samenspel tussen blank en zwart verloopt goed, de regering voert een
indrukwekkend sociaaleconomisch beleid; maar onder leiding van Mugabe treedt het
leger, dat is getraind door een Noord-Koreaanse elite eenheid, keihard op tegen
vermeende opstandelingen in het westen van het land. Tienduizenden komen om het
leven.
 Jaren '90: Zimbabwe krijgt harde spelregels opgelegd van internationale
donoren, het sociaal beleid moet op de helling. Onvrede onder burgers neemt toe.
Mugabe begint steeds autoritairder op te treden.
 2000: Mugabe verliest een referendum over een nieuwe grondwet en haalt daarop
keihard uit naar iedereen die hij verdenkt van 'verraad'. De economie
implodeert.


 -----------------------------------------------------------------

 Portret - Oude rot Mugabe (84) leidt een luxe leventje

 Robert Mugabe staat al 28 jaar aan het roer van zijn land. Een buurpresident
noemde hem vorig jaar schertsend de 'Titanic'. Volgende maand staat Mugabe
opnieuw kandidaat voor het presidentschap. ,,Met gierende motor ben ik er klaar
voor,'' zei het kwieke staatshoofd vlak voor zijn 84ste verjaardag, in februari.
De oud-vrijheidsstrijder houdt zich fit met lichamelijke oefeningen en gezond
eten. Zijn inspiratie hiervoor komt van zijn tweede vrouw, vroeger zijn
persoonlijk secretaresse. Zij is ook de drijvende kracht achter het
bestedingspatroon van Mugabe zelf. Tijdens zijn eerste huwelijk met Sally was
Mugabe een bescheiden mens. Tegenwoordig viert hij met zijn vrouw en kinderen
vakantie in Thailand op kosten van de centrale bank. Daar krijgt hij dollars
tegen een stevige korting.
 De president betaalt het officiële tarief van 30.000 Zimdollar voor een
Amerikaanse dollar. Gewone burgers kunnen alleen op de zwarte markt deviezen
kopen. Daar kost een US dollar 9 miljoen Zimdollar. Het financiële voordeeltje
komt Mugabe en andere toppolitici goed uit, omdat zij nu via de centrale bank
tegen een 'prikkie' genoeg geld kunnen krijgen om hun eigen vorstelijke villa's
te laten bouwen.
 Gewone Zimbabwanen hebben door de hoge inflatie geld al vaarwel gezegd als
betaalmiddel. De munt verliest zo snel waarde dat arbeiders in natura willen
worden uitbetaald. Gewerkte uren worden verrekend in zakken suiker, meel of
groenten of in brood. Ook producten worden via ruilhandel afgerekend.
Zimbabwanen die het zich kunnen veroorloven betalen elkaar onderling inmiddels
in rand, de munt van het buurland Zuid-Afrika.

LOAD-DATE: March 22, 2008

LANGUAGE: DUTCH; NEDERLANDS

GRAPHIC: President Robert Mugabe van Zimbabwe moet binnen eigen partijkringen
vechten voor zijn politieke bestaan. FOTO AP

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               79 of 98 DOCUMENTS



                              AD/Algemeen Dagblad

                              7 maart 2008 vrijdag

'Kans aanslag op Wilders is 't grootst'

SECTION: BIBU10; Blz. 10

LENGTH: 1189 woorden


TERRORISME Verhoging dreigingsniveau is vooral signaal, geen echt alarm - Je
moet wel naïef en stekeblind zijn als je denkt dat er niets aan de hand is. Rob
de Wijk, hoogleraar internationale betrekkingen.    ANNELIEKE DIJKSTRA
ROTTERDAM  Terrorismebestrijder Tjibbe Joustra verhoogde gisteren het landelijke
dreigingsniveau naar 'substantieel'. Maar wat betekent dat, en wat zijn de
gevolgen?    Volgens Rob de Wijk, hoogleraar Internationale Betrekkingen, heeft
de verhoging in feite niet veel om het lijf. ,,De gemiddelde Nederlander zal er
heel weinig van merken.

Het betekent niet dat tanks zich rond regeringsgebouwen verzamelen, of dat er
andere zichtbare maatregelen worden getroffen.''   Volgens De Wijk is de
verhoging van het dreigingsniveau slechts een signaal voor inlichtingendiensten
om extra waakzaam te zijn. ,,En dat is ook goed'', zegt hij, verwijzend naar de
film van Geert Wilders. ,,Want je moet wel heel naïef en stekeblind zijn als je
denkt dat er nu niets aan de hand is.''   Misschien maakt de overheid mensen
bang met de huidige maatregel. Maar dat is niet erg, zegt De Wijk. ,,Dat is dan
pech hebben. We hebben het hier niet over niks. Het is gewoon onderdeel van het
leven. Het stoplicht staat op oranje en dat is niet vreemd met die film van
Geert Wilders in aantocht.''  Concrete aanwijzingen voor aanslagen of vorming
van een nieuwe Hofstadgroep zijn er niet, zegt minister Hirsch Ballin
(Justitie). Ook De Wijk ziet geen signalen die daar op wijzen. ,,Dat weet de
AIVD ook niet altijd. Ik denk dat het grootste gevaar schuilt in een aanslag op
Wilders zelf. Een bom in een supermarkt of metro zie ik niet zo snel gebeuren.
Maar ik sluit het niet uit. Ook die kans is momenteel reëel.''   De Wijk vindt
het dubieus dat een Kamerlid de hele staatsveiligheid in het geding brengt. ,,Ik
vind net als de premier dat je je af mag vragen of vrijheid van meningsuiting
boven staatsveiligheid gaat.''  Eén aspect van de laatste analyse van de
coördinator terrorismebestrijding Tjibbe Joustra heeft De Wijk verbaasd. Dat is
dat Joustra de verlenging van de missie in Afghanistan niet noemt als factor van
belang. ,,Dat is absoluut een element dat het gevaar vergroot. Moslims houden er
niet van als christenen in hun land zitten. Ik denk dat hen dat ook
vijandelijker maakt naar ons land toe.''  De woordvoerder van terreurbestrijder
Joustra wil niet zeggen of de jongste dreigingsanalyse heeft geleid tot extra
veiligheidsmaatregelen. ,,Het feit dat burgers na deze verhoging van het
dreigingsniveau geen maatregelen zien, zoals tanks of extra politie, betekent
niet dat er niets gebeurt,'' aldus de woordvoerder.  Tegelijkertijd met de
bekendmaking stuurt de NCTb een geheim dossier met extra informatie naar
gemeenten en andere overheidsdiensten die te maken hebben met
terreurbestrijding. Zij kunnen de gegevens gebruiken om hun eigen
anti-terreurbeleid aan te passen. Het gaat dan bijvoorbeeld om het tegengaan van
radicalisering onder islamitische jongeren.
-----------------------------------------------------------------    Minister
van Justitie - 'Geen reden tot paniek maar we moeten wel opletten'    De kans op
een terroristische aanslag is toegenomen. Vijf vragen aan minister Ernst Hirsch
Ballin (Justitie) over de terreurdreiging in Nederland.     1Het terreuralarm is
opgeschroefd naar substantieel, het op één na hoogste niveau.   Moeten
Nederlanders zich zorgen maken?  ,,Het is niet onze bedoeling om mensen ongerust
te maken. De verhoging van het dreigingsniveau is geen nationaal alarmsignaal
dat er elk moment iets staat te gebeuren. Maar er zijn voldoende redenen om
alert te zijn.''  2 Loopt Nederland meer risico door de anti-Koranfilm van Geert
Wilders.  „Het is niet juist om het hogere dreigingsniveau helemaal te betrekken
op de onrust rond de film van Wilders. Natuurlijk is het zo dat Nederland
daardoor meer in beeld is gekomen. Maar de belangrijkste oorzaken zijn de
toegenomen activiteiten van terroristische groepen zoals al-Qaeda in Europa''  3
Volgens de dreigingsanalyse zijn het afgelopen half jaar vooral aanslagen
verijdeld in landen die troepen hebben in Afghanistan. Vormt de Nederlandse
aanwezigheid in Uruzgan een extra risico?  ,,Ook dat vormt een risico. Maar wij
kijken vooral naar de activiteiten van terroristen in Europa en reageren daar
op.''  4 Wat betekent het hogere terreuralarm voor gewone burgers?  ,,Het is
belangrijk dat we alert zijn. Mensen die iets vreemds opmerken, moeten dat
melden bij de politie.''  5 Waar moeten we dan op gaan letten?  ,,Verschillende
dingen, bijvoorbeeld mensen die opvallen omdat ze verdachte spullen inslaan.
Maar ook figuren die duidelijk verkenningen uitvoeren. Nogmaals, er is geen
reden tot grote paniek maar we moeten wel opletten.''  ... JOB VAN DE SANDE
-----------------------------------------------------------------    Citaten uit
de brief - 'Jongerenpredikers buiten Randstad'    'Bij aanhoudingen in het
Verenigd Koninkrijk, Denemarken en Duitsland bleek sprake van training en soms
van strategische sturing door aan al-Qaeda gelieerde groeperingen in onder meer
Pakistan en Afghanistan. Dit was ook voor Nederland een zorgelijke
ontwikkeling.'  'De terroristische complotten in het Verenigd Koninkrijk,
Duitsland en Denemarken (2007) waren (...) aanslagen georganiseerd door personen
met een Pakistaanse achtergrond of uitgevoerd door personen die daar zijn
getraind zijn nu overal voorstelbaar zijn in Europa, en dus ook in Nederland.'
'Bij de verijdelde aanslagen in Duitsland, Denemarken en Spanje bleek de
aanwezigheid van westerse militairen in Afghanistan een belangrijke motiverende
factor voor de aanslagplannen.'  'Verspreiding van het radicaal islamitische
gedachtegoed heeft  plaatsgevonden voornamelijk via jongerenpredikers die veel
aanzien genieten bij de moslimjeugd. Toename in activiteit is vooral zichtbaar
buiten de Randstad.'
-----------------------------------------------------------------    Tjibbe
Joustra - PVV-leider is nu ook volgens NCTb 'risicoverhogend'    Hoewel zijn
naam niet letterlijk wordt genoemd in de nieuwste dreigingsanalyse van
terreurbestrijder Tjibbe Joustra, speelt Geert Wilders wel degelijk een rol van
belang in de analyse.  Het gevaar van een aanslag in ons land is verhoogd, stelt
Jou stra, door de manier waarop we de laatste tijd in ons land over de islam
discussiëren. ,,Bijvoorbeeld naar aanleiding van een aangekondigde film over de
Koran'', aldus de terreurbestrijder. Hij noemt de discussies over de film van
Wilders, maar ook over de omstreden ex-moslim Ehsan Jami, specifiek in zijn
analyse. Die debatten hebben 'internationaal, zeker ook in islamitische landen,
veel aandacht gekregen en het profiel van Nederland internationaal verhoogd'.
Joustra, die Wilders nergens bij naam noemt, gaat verder: ,,Dit heeft op één van
de meest vooraanstaande internationale jihadistische webforums onder meer geleid
tot doodsbedreigingen gericht aan de PVV-fractievoorzitter. Ook hebben
jihadisten er, in de context van de discussie over de film van de
PVV-fractievoorzitter, opgeroepen om aanslagen te plegen in Nederland dat
'Afghanistan bezet'.''

LOAD-DATE: March 7, 2008

LANGUAGE: DUTCH; NEDERLANDS

GRAPHIC: Een terreuralarm in de allerhoogste fase: tunnels worden afgesloten en
bepaalde gebouwen scherp beveiligd. Of dit Nederland straks weer te wachten
staat is onduidelijk. FOTO ANP/JASPER JUINEN;Minister Ernst Hirsch Ballin van
Justitie.

PUBLICATION-TYPE: Krant

JOURNAL-CODE: ADNL


                        Copyright 2008 AD NieuwsMedia BV
                              All Rights Reserved

                               80 of 98 DOCUMENTS



                              AD/Algemeen Dagblad

             6 March 2008 Thursday 5:04 AM (Central European Time)

Brieven

SECTION: Pg. 20

LENGTH: 693 words


Woekerpolis
De klant is zelf ook schuldig (AD 5-3). Vreemd. Als ik een auto koop en er
blijkt iets niet goed te zijn, dan kan de fabrikant zich toch ook niet
verschuilen achter 'Tja, dan had u alle details van de auto maar beter moeten
bekijken'. Vroeger werd het woord oplichtingspraktijk nog wel eens gebruikt,
maar dat woord bestaat volgens mij niet meer.


Dick Flight, Utrecht.
Woekerpolis (2)
De grote verzekeringsmaatschappijen en banken bouwen elke vijf jaar weer een
nieuw en nog groter hoofdkantoor op de exclusiefste plekjes in Nederland.
Blijkbaar hebben ze geld in overvloed. Dat er miljarden verdampen door de
recessie in Amerika nemen ze voor lief. Echter, de gewone man die dacht een goed
product te hebben gekocht bij deze banken en verzekeringsmaatschappijen om de
studie van zijn kinderen te kunnen betalen, die laten ze al jaren (zeer bewust)
barsten. Had ik al deze betaalde premie maar gewoon op een spaarrekening gezet,
dan had ik mijn kinderen met een Mercedes naar school kunnen brengen. Het is de
vraag of dit nu zal lukken op de fiets!
R.J. Verhaar, Sassenheim.
DNA-test
SP Tilburg bepleit DNA-test in strijd tegen hondenpoep (AD 5-3). In mijn wijk
hebben wij absoluut geen last van hondenpoep. Er is een uitlaatstrook en deze
wordt keurig gebruikt. Heel veel overlast ondervind ik van kattenpoep op
allerlei plekken in mijn tuin. Regelmatig moet ik een fles dure 'kattenschrik'
aanschaffen om de katten van de buren enigszins uit mijn tuin te weren. Dus een
DNA-test in strijd tegen kattenpoep lijkt mij ook zeer wenselijk; evenals
kattenbelasting.
B.J. Ester, Barendrecht.
Ultrafijnstof (2)
De ophef over fijnstof en het effect op de gezondheid is waarschijnlijk terecht.
De Amsterdamse overheid weert daarom vervuilende auto's uit de binnenstad.
Waarschijnlijk spelen er echter politieke motieven mee. Immers, berijders van
'vervuilende' SUV's zijn meestal 'rijkeren'. Ik vraag mij nu af wat onze
socialistische Amsterdamse burgemeester gaat doen aan de nog veel meer
vervuilende brommers. Worden deze nu ook verboden of is dit politiek niet
wenselijk?
R.J. Swiderski, Maasbommel.
Energie
Kachel hóeft niet uit om geld te besparen (AD 4-5). Wat knap van de heer J.T.
van Wieringen dat hij door goed isoleren, zonnepanelen en subsidies per jaar
1900 euro goedkoper uit is met zijn energie. Ik vraag me af wat hij op jaarbasis
gebruikt. Ik betaal per maand 150 euro voorschot. Dus per jaar 1800 euro. Bij
een besparing van 1900 euro krijg ik dus geld toe van Eneco. Waarschijnlijk
krijg ik van de 1800 euro nog geld terug, aangezien we een zachte winter hebben
gehad.
Henk Hoevenaars, Capelle aan den IJssel.
Wielrennen
Wielerbonden steunen UCI in conflict (AD 4-3). 'De Europese wielerfederaties
zullen de Franse bond vragen af te zien van medewerking aan de organisatie van
Parijs-Nice. Volgens de internationale wielerunie (UCI) is dat bij een
bijeenkomst in Griekenland met grote meerderheid besloten.' Helaas bleef
onvermeld dat tot de kleine minderheid van tegenstemmers uitgerekend de
machtigste drie wielerlanden ter wereld behoorden, namelijk België, Italië en
Spanje. En uiteraard Frankrijk zelf. Zondag begint Parijs-Nice. Dan weten we
meer.
Han de Gruiter, Den Haag.
Stroomstoring
Vaker stroomstoring door graafwerken (AD 4-3). Ik ben jarenlang grondwerker
geweest. Ik stond met de panschep voor de kraan gekruist 'voor te steken'. Ik
heb nooit door de kraan iets kapot laten trekken, gewoon goed opletten op
kabels, riolering en leidingen, dan ontstaan er geen stroomstoringen of kapotte
leidingen. De kraanmachinist krijgt de schuld, maar eigenlijk ligt de fout bij
de grondwerker/voorsteker.
J.J. van Mill, Delft.
Wilders (11)
Hoe is het mogelijk in Nederland dat één man 16 miljoen mensen in gevaar kan
brengen. Dit heeft niets meer met vrijheid van meningsuiting te maken. En dan
nog Balkenende beschuldigen van slapheid, omdat hij wel de verantwoordelijkheid
op zich neemt om die 16 miljoen Nederlanders te beschermen. Betalen daarom die
16 miljoen mensen Wilders' bewaking? Laat hem dat zelf doen.
Rob Dekker Kleijn, Eindhoven.
Wilders (12)
Wordt dit niet een grote eenaprilgrap? Misschien moet Wilders dit er van maken.
Ron Ketting, Rotterdam.

LOAD-DATE: March 5, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               81 of 98 DOCUMENTS



                              AD/Algemeen Dagblad

             5 March 2008 Wednesday 5:04 AM (Central European Time)

Presentator bezoekt in nieuwe reeks actieve mensen - Gordon gilt weer verder

BYLINE: ANNEMART VAN RHEE

SECTION: Pg. 20

LENGTH: 409 words


ANNEMART VAN RHEE
HILVERSUM

Tv-toerist en überdiva Gordon dompelt zich opnieuw onder in het vakantiegevoel
van de gewone Nederlander in zijn tweede reeks van Gillend naar huis.

Gordon en gewoon, dat is eigenlijk een onmogelijke combinatie. En dus zien we de
presentator inderdaad op een hele volkse sneeuwpiste in Oostenrijk, maar wél
gehuld in zilveren skibroek en op hysterische moonboots.


Want zelfs voor deze serie - vol gehos in de kuhstall en broodjes hamburger op
Curaçao - laat de Amsterdamse ijdeltuit zich niet afschminken.
In tegenstelling tot vorig jaar draait de wintereditie van Gillend naar huis om
mensen die hun vrije tijd actief doorbrengen. Gordon reisde zich daarvoor eind
vorig jaar helemaal krom: van Oostenrijk naar Zuid-Afrika en van Lapland tot
Curaçao en IJsland. En dat allemaal in drie maanden tijd.
,,Ik heb nu dingen gedaan die ik zelf echt leuk vind. De vorige keer belandde ik
wel heel vaak op een camping waar mensen de hele dag werkelijk niets uitvoerden.
Alleen maar voor de tent hangen en zuipen. Onvoorstelbaar. En vreselijk om mee
te maken, een nachtmerrie. Daar heb ik van geleerd en daarom zijn we nu bewust
op zoek gegaan naar Nederlanders die meer willen halen uit hun buitenlands
verblijf.''
Zo ontmoet hij in Zuid-Afrika bijvoorbeeld vier studentes die stage hebben
gelopen op een basisschool in Kaapstad. Behalve de gebruikelijke dubbelzinnige
Gordon-grappen over maandverband, scheren en stapelbedden in hun onderkomen,
levert dat mooie beelden op wanneer de vier afscheid nemen van hun klassen.
Aansluitend volgt een safari waarbij Gordon en zijn gasten hopen de 'Big 5' te
spotten.
Op Curaçao ontmoet hij de oer-Hollandse Haagsen Anne-Marie en Elly die via
internet een bouwvallig appartementje scoorden in de niet ongevaarlijke wijk
Otra Banda. Ze willen emigreren naar de Antillen vanwege het klimaat én de
mannen 'waar ze wel pap van lusten'.
Uiteraard kan Gordon zich niet inhouden wanneer het meer dan volslanke, verhitte
duo een stel gretige danspartners strikt. Maar zeggen Anne-Marie en Elly wanneer
ze de beelden terugkijken: ,,Je weet dat je onder vuur wordt genomen wanneer je
in een show van Gordon verschijnt. Daar moet je tegen kunnen. Soms zijn z'n
opmerkingen en humor bijna op het randje, maar het wordt nooit smakeloos. Ik
bedoel: dit durven we echt wel aan onze kleinkinderen te laten zien. Lol hebben
tijdens je vakantie, daar gaat het toch om?''

Gillend naar huis, elke woensdag vanaf 20.30, RTL4.

LOAD-DATE: March 4, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               82 of 98 DOCUMENTS



                              AD/Algemeen Dagblad

             5 March 2008 Wednesday 5:04 AM (Central European Time)

BINNENLAND Cliënten zorginstelling werven personeel Cliënten van zorginstelling
Amerpoort spelen de hoofdrol in de....

SECTION: Pg. 32

LENGTH: 319 words


BINNENLAND
Cliënten zorginstelling werven personeel
Cliënten van zorginstelling Amerpoort spelen de hoofdrol in de nieuwe
wervingscampagne voor personeel. Zo figureert Michiel, een jongen met het
syndroom van Down, in een veel bekeken internetfilmpje als directeur van de
organisatie die sollicitanten aanneemt. P6
HEMA-zangeres nu
ster van 't Kadetje
De 83-jarige zangeres uit Emmen die gisteren zonder strafoplegging werd
veroordeeld voor lokaalvredebreuk in de plaatselijke HEMA, is van harte welkom
in restaurant 't Kadetje om de hoek. Daar zien ze de zingende vrouw wel graag
komen. P7
Discussie over kern- energie laait weer op
'Opnieuw een discussie voeren over kernenergie, zoals de SER nu wil, is onzinnig
en achterhaald.' Aan het woord is Dirk Bannink (49), al vanaf de jaren '70 een
fel antikernenergie-activist. Maar er zijn ook voorstanders. P10&11
SP Tilburg: DNA-test in strijd tegen hondenpoep
De SP in Tilburg denkt de oplossing te hebben voor hondenpoepoverlast. De
vervuilers moeten worden opgespoord door DNA-monsters te nemen van elke
losliggende drol. Dan kan ook de hondenbelasting worden afgeschaft. P11
BUITENLAND
Duitse militair is veel
te dik en te langzaam
Duitse soldaten zijn te dik, sporten te weinig en roken te veel.

Een rapport van de ombudsman voor het Duitse leger, Reinhold Robbe, laat zoals
gebruikelijk geen spaan heel van de kwaliteit van het dienstplichtigenleger. De
militairen zouden te weinig oefenen. P15
ECONOMIE
Indiase auto straks
ook in Nederland
Het Indiase automerk Tata, dat de Nano van 1700 euro produceert, komt volgend
jaar naar Nederland met een hatchback-gezinsauto, Indica, en een SUV met de naam
Safari. Kopers krijgen standaard drie jaar garantie. P17
CULTUUR
Gordon rent weer
gillend naar huis
Tv-toerist en überdiva Gordon dompelt zich weer onder in het
(wintersport)vakantiegevoel van de gewone Nederlander in zijn tweede reeks van
Gillend naar huis. In zilveren skibroek. P20

LOAD-DATE: March 4, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               83 of 98 DOCUMENTS



                              AD/Algemeen Dagblad

            22 February 2008 Friday 5:05 AM (Central European Time)

Kabinet krijgt amper een voldoende van de kiezers - 'Balkenende IV luistert te
weinig naar de gewone man'

SECTION: Pg. 1

LENGTH: 346 words


DEN HAAG

Het kabinet luistert niet naar de gewone man op straat. Zeven van de tien
Nederlanders vinden dat Balkenende IV de belofte meer rekening te houden met de
mening van het volk, niet nakomt.


Dat blijkt uit het eerste AD RegeringsRapport, een representatieve enquête over
het beleid van de ministersploeg. Het AD zal dit onderzoek jaarlijks uitvoeren.
In het eerste tussenrapport na één jaar Balkenende IV geeft de Nederlander het
kabinet een mager zesje. De premier krijgt een zes.
Ondanks de nipte voldoende herkent de Nederlander zich niet in de belangrijkste
beleidsdaden van het kabinet. Zo kraakt bijna de helft van de ondervraagden de
aanpak van de achterstandswijken, verwerpt 65 procent de voorgenomen
kilometerheffing en meent ruim 60 procent dat de missie in Uruzgan niet had
moeten worden verlengd.
Wel veel steun is er voor de invoering van de slurptaks voor vervuilende auto's.
Maar liefst 82 procent van de Nederlanders omarmt die milieumaatregel. Ook het
generaal pardon voor uitgeprocedeerde asielzoekers en het rookverbod in de
horeca zijn goed gevallen.
Premier Balkenende erkent dat er nu maatregelen worden genomen waarmee het
kabinet zich niet populair maakt. Maar hij rekent erop dat de waardering voor
het beleid de komende jaren toeneemt. ,,Uiteindelijk herkennen en waarderen
mensen het als ze de balans opmaken bij de verkiezingen. De ervaringen van de
afgelopen jaren als minister-president sterken mij daarin. Het resultaat telt,''
aldus Balkenende.
Voor het AD RegeringsRapport werden ruim 700 Nederlanders ondervraagd door het
onderzoeksbureau R&M Matrix.
Een opvallende uitkomst is het vernietigende oordeel van PvdA- kiezers over de
wijkenaanpak van hun eigen minister Vogelaar. Ook krijgt CDA-minister Eurlings
van zijn eigen achterban een veeg uit de pan voor zijn plannen met de
kilometerheffing.
Hoewel Balkenende-IV met CDA en ChristenUnie het meest christelijke kabinet in
decennia is, wordt dat niet zo beleefd. Bijna twee derde van de Nederlanders
zegt niets te merken van de confessionele inslag van de regeringsploeg.
zie verder Pagina 10

LOAD-DATE: February 21, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               84 of 98 DOCUMENTS



                              AD/Algemeen Dagblad

           16 February 2008 Saturday 5:04 AM (Central European Time)

Iconen van icoon Tommy Hilfiger

SECTION: Pg. 10

LENGTH: 751 words


Het verschil tussen een gewone designer en een iconische designer is zijn effect
op de mensen die hem opwachten. Het personeel van Tommy Hilfigers nieuwe winkel
op Broadway is op deze maandagochtend niet bepaald aan het bijkomen van het
weekeinde. Iedereen is hyperactief, want Mister Hilfiger komt op bezoek. De een
poetst de vloer, de ander zijn schoenen, een derde lapt de ramen, een vierde
neemt de stofjes weg van de roodpluchen stoel waarop de ontwerper/zakenman
straks zal zitten, een vijfde vraagt zich af of de muziekkeuze (Beyoncé) de
juiste is.


Hij is laat. Veertig minuten. Niets voor hem. 'Tommy is in the house,' lispelt
de pr-man als de ontwerper zonder bodyguards bij de winkel arriveert en eerst
een minuut de tijd neemt om van een afstandje naar de etalage te spieden.
Geen denim vandaag voor Tommy, maar een krijtstreeppak. Zijn tanden zijn witter
dan verwacht, zijn postuur kleiner dan gedacht. Wat hem on-Amerikaans maakt, is
zijn gebrek aan poeha. Tommy schudt gewoon de handen van het personeel, vraagt
of ze tevreden zijn met de winkel, bevoelt een spijkerbroek en is dan klaar voor
een kopje koffie. Zwart, met een zoetje.
Hilfiger heeft samen met zijn goede vriend, marketinggoeroe George Lois, een
boek samengesteld over Amerikaanse iconen. ,,In een tijd waarin antiamerikanisme
heerst, vond ik het nodig om ook onze kracht in herinnering te brengen," zegt
Tommy.
Niet om Bush een steuntje in de rug te geven? ,,Nee zeker niet," zegt Hilfiger.
,,Ik heb het boek opgedragen aan Martin Luther King, de kampioen van de vrede.
Bush houdt van oorlog, ik niet. JFK (John F. Kennedy red.) en MLK (Martin Luther
King red.) zijn twee sleutelfiguren in mijn leven. Daar heb ik me aan
opgetrokken. Ik ben opgegroeid met Coca-Cola, m&m's, Popeye en Andy Warhol. Als
jongen denk je dat dat het normale leven is. Totdat je Amerika verlaat en
ontdekt dat je land heel veel dingen heeft voortgebracht die de wereld hebben
veranderd."

Kritische opmerkingen over de oorlogszucht van Bush zul je van Hilfiger niet
horen. ,,Ik richt me liever op positieve zaken, daar word je uiteindelijk
gelukkiger van."
Hilfiger is 55 jaar en ziet er goed uit. Hij is zelf inmiddels net zo iconisch
als de iconen uit zijn boek die de 'United States of America' hebben gevormd.
Een selfmade man, geboren als tweede van negen kinderen in een Iers katholiek
emigrantengezin. Hij groeide op in Elmira, New York State, maakte de middelbare
school af maar was niet bepaald een studiebol. Op zijn 18de ging hij in een
kledingzaak werken en een jaar later begon hij zijn eigen onderneming in het
centrum van Elmira, People's Place. Belangrijkste item was de bellbottomjeans,
een spijkerbroek die vanaf de knie wijd uitloopt. Zijn zaak ging failliet, maar
hij kon bij Calvin Klein of Perry Ellis aan de slag. Hij koos ervoor zijn eigen
droom te volgen.
,,Tommy is eigenlijk een moderne versie van Tom Sawyer, de hoofdpersoon uit de
gelijknamige avonturenroman van Mark Twain," vindt George Lois. ,,Een jonge
avonturier die zijn fantasieën najaagt, indruk wil maken op de meisjes, soms
zijn kop stoot, maar zich uiteindelijk door niets of niemand laat tegenhouden."
Lois maakte de eerste advertentiecampagne toen Tommy begin jaren '80 in New York
met zijn eerste jeansstore naam wilde maken. Hij ontwierp een billboard met
daarop 'The fine great American designers for men are': R.L., C.K., P.E., T.H..
Lois: ,,Iedereen herkende de eerste drie afkortingen als die van Ralph Lauren,
Calvin Klein en Perry Ellis. De New York Post schreef die week een artikel over
'who the hell is Tommy Hilfiger?' Binnen een maand kende heel Amerika zijn
naam."
Maar Tommy is niet als Ralph en Calvin. Ralph Lauren dankt zijn imago aan het
conservatievere deel van Amerika, terwijl Calvin Klein provoceerde met veel
bijna-naakten op levensgrote billboards op Times Square. Tommy was aanvankelijk
een merk van iedereen. All American, met het kleine vlaggetje in rood, wit en
blauw als logo. In de jaren '90 werd Hilfiger een favoriet label in de
hiphopscene. Hij ging voor Snoop Dogg, Jay-Z en Puff Daddy (nu: P. Diddy)
ontwerpen. Maakte oversized jeans, grote sweatshirts en blies zijn logo op. Hij
had dan wel succes in de hiphopwereld, maar zijn trouwe klant Jan Modaal haakte
af.
,,Ik heb mijn ogen niet op de bal gehouden," zegt Hilfiger erover. ,,Toen kwam
er vanuit het niets een bedrijf met de naam Abercrombie&Fitch dat succesvol werd
met gewassen jeans en goede T-shirts. Ik besefte op dat moment dat ik mijn
'corebusiness' had verwaarloosd." -

LOAD-DATE: February 15, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               85 of 98 DOCUMENTS



                              AD/Algemeen Dagblad

           16 February 2008 Saturday 5:04 AM (Central European Time)

Groter dan het echte nieuws

SECTION: Pg. 4

LENGTH: 1007 words


- Tekst: Carel Brendel Foto's: Marco Okhuizen en ANP 'De koranfilm van Wilders
is een perfect voorbeeld van hypebevorderend gedrag van de overheid.' -Peter
Vasterman, docent journalistiek -

De affaire had alle ingrediënten voor een hype. Een vermeende gebedsgenezeres
die voor grote spanningen zorgde in het koninklijk paleis. Een prins-gemaal die
zich in buitenechtelijke avonturen stortte in het verre buitenland. Een koningin
die tegen de zin van de regering pacifistisch getinte toespraken hield. Een
dreigende echtscheiding zelfs tussen koningin Juliana en prins Bernhard.
Spanning en sensatie op paleis Soestdijk.


De Greet Hofmans-affaire werd echter geen hype in Nederland, hoewel het Duitse
weekblad Der Spiegel in juni 1956 met een onthullend verhaal kwam: Zwischen
Königin und Rasputin. Het is onvoorstelbaar in het huidige mediatijdperk, maar
er verscheen bijna geen letter over in de Nederlandse pers. Premier Drees
verbood 52 jaar geleden de import van Der Spiegel en verordonneerde aan de
hoofdredacteuren van de Nederlandse media, dat ze geen woord of letter aan de
affaire mochten wijden. Pas jaren later kreeg het publiek een beetje te horen
wat er speelde aan het hof.
Toen zaten er nog filters op het nieuws. Kom daar maar eens om in 2008. Nu
verspreidt zich de buitenechtelijke fietsenhokseks van een PvdA-wethouder en een
VVD-raadslid binnen enkele uren vanuit Nijmegen per internet door heel
Nederland. Triviale onderwerpen als een dooie mus, een rondzwervende poema en
een losgebroken gorilla beheersen weken, soms maanden het nieuws. Ook de
paleismuren zijn niet meer veilig voor mediahypes, zoals alle verwikkelingen
rond het 'gangstermeisje' Mabel Wisse Smit en de met tante Beatrix
gebrouilleerde prinses Margarita hebben geleerd.
'Het is verontrustend en het neemt toe', stond in 1996 boven een AD-interview
met wetenschapper Peter Vasterman, die op dat moment uitgebreid onderzoek
verrichtte naar mediahypes. In die tijd speelden enkele affaires rond seksueel
misbruik en heersten er ook angsten over ongezond voedsel. De grote nieuwsgolf
over 'zinloos geweld' moest toen nog losbarsten. Vasterman destijds:
,,Allochtonen en asielzoekers, gezondheid en milieu, seksualiteit en kinderen,
afwijkend gedrag en criminaliteit, dat zijn de terreinen die zich bij uitstek
lenen voor hypes."
Vasterman is in 2004 gepromoveerd op zijn onderwerp en werkt als docent
journalistiek aan de Universiteit van Amsterdam. Twaalf jaar later kan worden
vastgesteld dat de thema's weinig zijn veranderd, gezien de enorme aandacht voor
Joran van der Sloot en de koranfilm van Geert Wilders. Vasterman ziet wel één
verschil: de hypes worden in zijn ogen frequenter en intensiever.
Dat heeft volgens hem alles te maken met veranderingen in het medialandschap.
,,De rangorde van het nieuws is door elkaar gegooid. Vroeger had je alleen het
journaal en de serieuze actualiteitenrubrieken. De afgelopen jaren zijn er
allerlei genres bijgekomen. De talkshows, zoals Pauw & Witteman, dat een soort
kopie is van Barend & Van Dorp. In de informele gesprekken aan tafel wordt
bepaald wat het nieuws van de dag is."
De invloed van de commerciële omroepen met nieuwe programmagenres speelt
eveneens een rol. Vasterman: ,,Nieuws is entertainment geworden. Naast de
talkshows heb je nog de realityprogramma's. Nieuwsprogramma's als RTL Boulevard
en Hart van Nederland hebben een groter gewicht gegeven aan show- en gemengd
nieuws. Met de nieuwe zenders is de concurrentie heviger geworden en de neiging
om alle feiten te checken juist minder."
Een voorbeeld van de opmars van het gemengde nieuws is de hype rond de ontsnapte
gorilla Bokito. Hoewel de veiligheid in dierentuinen geen structureel probleem
lijkt te zijn, heeft de losgebroken aap geruime tijd de nieuwskolommen en de
talkshows beheerst. Vasterman: ,,Als het alleen om een ontsnapt dier was gegaan,
dan was de aandacht natuurlijk snel weggeëbd. Maar het nieuws rond Bokito kreeg
een tweede laag, doordat naar buiten kwam dat het vrouwelijke slachtoffer
regelmatig voor zijn verblijf stond om Bokito in de ogen te kijken. Toen kwamen
de speculaties dat Bokito haar aan zijn harem wilde toevoegen. Je kreeg een
omkering van de rol van dader en slachtoffer. Vanaf dat moment waren de
deskundigen niet meer weg te slaan van het beeldscherm. Primatologen, filosofen,
experts van vrouwengedrag. Er was een kapstok om al het volgende nieuws aan te
hangen, anders was het inderdaad snel stilgevallen. Wil een hype uitbreken en
standhouden, dan moet die aansluiten bij bredere onderwerpen, in dit geval de
man-vrouw-verhouding en de omgang met dieren."
De intensiteit van mediahypes heeft ook te maken met de vervaging tussen hogere
en lagere cultuur. Vasterman: ,,Het weldenkend deel van de natie wil zogenaamd
niets weten van Peter R. de Vries, maar ze hebben wel allemaal gekeken naar zijn
laatste uitzending over Joran van der Sloot. Hetzelfde geldt voor de dood van
André Hazes. Bij zulke gebeurtenissen zie je de interesse van de weldenkenden en
het gewone volk in elkaar overlopen."
De komst van internet geeft een eigen dynamiek aan de hypes. Vasterman: ,,Het
internet zorgt ervoor dat je sommige nieuwsfeiten niet kunt tegenhouden. Zoals
met het Nijmeegse fietsenhok, dat via de site GeenStijl.nl naar buiten kwam. Dat
dwong de plaatselijke krant De Gelderlander om alsnog te publiceren. De
poortwachters van het nieuws zijn hun monopolie kwijt. De stem des volks gaat
sneller rond. Ik noem het de emancipatie van het gewone volk in de media. Die
gevestigde media zijn trouwens nog altijd het belangrijkste."
Hypes zijn niet altijd te voorspellen. Ze ontstaan vaak uit het niets, terwijl
andere nieuwswaardige feiten niet tot opwinding leiden. Andere hypes ontstaan
rond lopend nieuws dat plotseling in een stroomversnelling raakt. Vasterman:
,,De ene vermissing leidt tot een paar kleine berichtjes, de andere wordt een
grote affaire. De vermissing van Natalee Holloway was natuurlijk al geruime tijd
groot nieuws. Dat had allerlei oorzaken. Het slachtoffer was blond, Amerikaans
en fotogeniek. -

LOAD-DATE: February 15, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               86 of 98 DOCUMENTS



                              AD/Algemeen Dagblad

            9 February 2008 Saturday 5:05 AM (Central European Time)

Brieven

SECTION: Pg. 27

LENGTH: 695 words


SP-spotje
De dame die zich uitkleedt in het tv-filmpje van de SP over de thuiszorg heeft
volgens mij helemaal geen hulp nodig. Als je nog zo flink bent om jezelf op die
leeftijd staand achter een rollator uit te kleden, dan lijkt dit me toch een
verkeerd voorbeeld. Bovendien, het is vervelend als er steeds iemand anders
komt, maar het is dus niet zo dat er niemand komt.


M. van der Meer, Rotterdam.
SP-spotje (2)
In wat voor een wereld leven we eigenlijk, dat een reclamespot van de SP, over
een oude vrouw die zich uitkleedt, als smakeloos wordt beschouwd? Ik vond het
een geweldig mooie vrouw en een schitterend filmpje. Wat niet wegneemt dat de
waarheid die het spotje ons wil laten zien, wel ontzettend smakeloos, nee
eigenlijk walgelijk, is.
Karin de Visser, Rotterdam.
Km-heffing (4)
Minister Eurlings, bedankt voor het verstandige besluit om motorrijders te
vrijwaren van het rekeningrijden. De Motorrijders Actie Groep roept dit al
tijden: wij veroorzaken géén file. Dat wij uiteraard wel wegenbelasting blijven
betalen is heel erg logisch. Als er nu meer automobilisten op de motor stappen
zijn er nagenoeg geen files meer.
Frank Backhaus, Soest.
Km-heffing (5)
Rekeningrijden moet er nooit komen. Het is een illusie dat het één file oplost.
Rekeningrijden is de last die hardwerkende burgers krijgen opgelegd, omdat er
decennia lang incompetente regeringen alleen praatten over wegenaanleg, maar
niets deden. In 1926 was de invoering van de wegenbelasting ook een tijdelijke
maatregel. We zijn de leugens en het gegraai dus wel gewend. Ten aanzien van de
bpm zijn we het lachertje van de EU. Het zit ook niet op de aanschaf van een
kinderwagen!
Geja Stemmer-Blom, Ridderkerk.
Km-heffing (6)
In de discussie over de afschaffing van de bpm
- auto's worden hiermee 30 procent goedkoper - heeft niemand het over al die
auto's die er vermoedelijk bij gaan komen. Leuk voor op de zondag even lekker
toeren, of alleen al het nieuwste model voor je deur. Ik maak me daar ernstig
zorgen over. Auto's nemen zoveel ruimte in. Hoeveel groen en speelruimte ben je
er niet mee kwijt?
Kees Welbedacht, Pijnacker.
Km-heffing (7)
Ik snap het gedoe om rekeningrijden niet, het is dure apparatuur, werkt
misschien niet goed, gegevens kunnen voor andere doeleinden gebruikt worden.
Schaf de motorrijtuigenbelasting af, verhoog de brandstofaccijns zodanig dat de
inkomsten voor de overheid gelijk blijven, dan betaalt iedereen, ook
buitenlanders, naar gelang men rijdt en hoe men rijdt, en kan de slurptaks weer
afgeschaft worden. De bpm moet van de EU omlaag, maar dat wordt wel
gecompenseerd door - inmiddels - het euro'tje van Kok.
Sjaak Huijsmans, Westervoort.
Vissenkom (4)
Natuurlijk, er zijn belangrijker dingen om je over op te winden. Maar ik vrees
dat Marianne Thieme van de Partij voor de Dieren niet helemaal ongelijk heeft
met haar voorstel tot een verbod op vissenkommen. Probeer je toch eens in ernst
voor te stellen dat je als levend wezen je hele bestaan, jaar in jaar uit, zou
moeten slijten in zo'n klein rotkommetje met hélemaal niets te doen. Volgens
onderzoek kunnen niet alleen mensen maar ook dieren gek of depressief worden van
verveling.
C. Verhoef, Lopik.
Vissenkom (5)
Vissen zijn dan wel niet zulke aaibare dieren, maar ook zij hebben gevoel en
kunnen lijden en verdienen daarom bescherming. Jaarlijks worden in Nederland
zo'n acht miljoen goudvissen verkocht, die een kort leven in een vissenkom
tegemoet gaan, terwijl ze onder goede omstandigheden wel 30 jaar zouden kunnen
worden. Door de komvorm komt er te weinig zuurstof in het water, en de kom biedt
veel te weinig bewegingsruimte en afwisseling. De goudviskom is niet voor niets
al in Duitsland verboden!
Carola den Brink, Nijmegen.
Veiligheid
Geweld dreigt op het spoor (AD 7-2). Al jarenlang kampen we met het feit dat het
openbaar vervoer onveilig is voor zowel het personeel als de reiziger. Ook
jarenlang is men al bezig met het zoeken naar oplossingen. Het leger is onder
andere bezig met een opbouwmissie in Afghanistan, een opbouwmissie in eigen land
zou beter op zijn plaats zijn. Schakel het leger in en geef het vergaande
bevoegdheden, dan zit de schrik er bij het gajes snel in.
Nico van de Seijp, Sommelsdijk.

LOAD-DATE: February 8, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               87 of 98 DOCUMENTS



                              AD/Algemeen Dagblad

           6 February 2008 Wednesday 5:04 AM (Central European Time)

SP: Formulier volstaat bij kilometerheffing

BYLINE: MARK VAN DER WERF

SECTION: Pg. 3

LENGTH: 212 words


MARK VAN DER WERF
DEN HAAG

Nederlanders hoeven straks helemaal geen kilometerheffing te betalen met behulp
van ingewikkelde satellietechniek en een kastje in hun auto. Het is volgens de
SP, die vandaag met een aanvalsplan tegen de files komt, 'oersimpel' en veel
goedkoper om gereden kilometers door te geven via internet, of een formulier.


Tweede Kamerlid Emile Roemer: ,,Net zoals bij gas en elektriciteit noteer je
gewoon de meterstand en klaar is kees. Vervolgens betaal je een voorschot en als
aan het eind van het jaar blijkt dat je minder hebt gereden dan verwacht, krijg
je geld terug,'' aldus de SP'er.
Zijn partij wil de motorrijtuigenbelasting afschaffen, zodat alleen mensen die
veel rijden duurder uit zijn. Het is een 'tussenoplossing'; uiteindelijk wil de
SP geen kilometerheffing, maar in Europees verband de brandstofaccijns met
ongeveer 30 cent verhogen.
Minister Eurlings (Verkeer) wil met zijn kilometerheffing rijden in de spits
duurder maken dan op rustige tijden. ,,Een eliteheffing,'' noemt de SP dat.
,,Voor de gewone man wordt rijden op drukke tijden onbetaalbaar.''
Roemer ziet bij het tegengaan van verkeersopstoppingen ook veel in thuiswerken.
Hij bepleit dat de werkgevers en werknemers hierover bij de cao-onderhandelingen
afspraken maken.
Pagina 5

LOAD-DATE: February 5, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               88 of 98 DOCUMENTS



                              AD/Algemeen Dagblad

            2 February 2008 Saturday 5:05 AM (Central European Time)

- 'Het ging fout toen de Kikuyu's ons begonnen uit te schelden: 'Jullie zijn....

SECTION: Pg. 13

LENGTH: 688 words


- 'Het ging fout toen de Kikuyu's ons begonnen uit te schelden: 'Jullie zijn de
onbesneden knaapjes van Odinga.' Wij zijn krijgers. Wij zijn besneden. Zo'n
belediging kan niet onbestraft blijven.' -

- wilden een nieuwe politiek. Hij beloofde een einde aan de corruptie, hij
beloofde banen, een nieuwe grondwet. Geen van die beloften heeft hij ingelost.
Hij is in de schoenen gestapt van zijn voorganger en wandelt verder op dezelfde
weg. Wij kozen nu voor de verandering die we vijf jaar geleden wilden. En nu
durft hij zelfs die verkiezingen te stelen.''
Het was echter niet de woede van de oppositie die het vuur ontstak in Burnt
Forest, maar het feest van de aanhangers van zittend president Kibaki.

,,Zodra het nieuws bekend werd gemaakt van Kibaki's overwinning, begonnen
Kikuyu's hier te zingen en te dansen,'' zegt de Kalenjin-dorpsoudste Samson
Mangony (50). Mangony staat tussen de verkoolde resten van het 'winkelcentrum'
van Kondoo, net buiten Burnt Forest. Hij had een eigen toko temidden van zijn
volksgenoten en Kikuyu's. ,,Het ging fout toen Kikuyu's ons begonnen uit te
schelden: 'Jullie zijn de onbesneden knaapjes van Raila Odinga'
(oppositieleider, red.). Die belediging aan het adres van een Kalenjin is de
ergste die je je kunt voorstellen. Wij zijn krijgers, wij zijn besneden. Net als
de Kikuyu's. Zo'n belediging kan geen Kalenjin man ongestraft over zich heen
laten komen.''
Vuistgevechten braken los, daarna ging de fik in de eerste toko. En voor Burnt
Forest er erg in had stonden de boerderijen op de heuvels en het dorp zelf in
lichterlaaie. Zeker 38 doden vielen. Tienduizenden in de regio sloegen op de
vlucht.

De twee vredesactivisten Kinuthia en Chepkwony ondergingen zelf ook de terreur
die heerste. Kinuthia's boerderij ging in vlammen op, net als de slagerij van
Chepkwony's echtgenoot. De arm van haar man werd op drie plaatsen gebroken.
Kinuthia raakte zijn oogst kwijt en zijn vee. De twee werden ook door
stamgenoten bedreigd. 'Verrader!' schreeuwden de buren van Chepkwony. Zij
stonden klaar om de deuren van haar woning in te trappen.
Ook Kinuthia verloor in één dag het respect dat hij altijd had genoten. ,,Je
loopt hier nu al jaren rond om over vrede en verzoening te praten,'' werd hem
verteld, ,,en kijk nu eens waar dat 'vertrouwen' van jou toe heeft geleid!'' De
twee ontmoeten elkaar in het niemandsland omdat een weerzien op de heuvel waar
zij woont of in het dorp waar hij naartoe vluchtte te riskant is. De een zou
aangevallen worden omdat hij lid is van 'de andere groep', de ander zou
meegesleurd worden want 'een verrader van de eigen groep'. Voor verzoening is
geen enkele mogelijkheid nu, zeggen beiden. De emoties lopen nog steeds hoog op.
Tienduizenden mensen hebben geen woning, land of oogst meer. ,,Het kostte ons
zes jaar om de groepen bij elkaar te krijgen na het geweld van 1992,'' zegt
Chepkwony. ,,De omstandigheden nu zijn veel moeilijker dan toen. Veel meer
mensen zijn direct door het geweld getroffen. En het heeft overal in Kenia
plaatsgehad.''
Haar kameraad Kithunia: ,,Nu is niet de tijd om met mensen te gaan praten.
Zolang de crisis niet aan de top is opgelost, blijft het wantrouwen te groot
tussen de gewone burgers. Niet vandaag. Niet morgen.'' Eerst moeten de groepen
onderling de pijn verwerken die is toebedeeld, voegt hij toe. ,,We kunnen niet
met elkaar praten. Eerst zullen we onze pijn moeten verwerken, onder elkaar. De
verliezen zijn te groot geweest deze keer. We moeten onze eigen weg vinden.
Daarna kunnen we vertegenwoordigers naar elkaar sturen om te horen hoe het er
daar aan toe gaat. Maar dat kan pas over maanden, en misschien pas over een paar
jaar.''
De Kalenjin-oudste Mangony van Kondoo wil helemaal niets horen over verzoening
en vrede. Hij wil eerst zien wat er gebeurt in Nairobi en welke compromissen de
hoge heren daar afsluiten. ,,Als oppositieleider Odinga te veel water bij de
wijn doet,'' zegt hij, ,,als wij niet geloven dat er op korte termijn
structureel iets verandert in dit land waar wij wat aan hebben - als Odinga ons
verraadt, dan geloof me: dan zijn de Luo de volgende van wie we de huizen in de
fik zullen steken.'' n

LOAD-DATE: February 1, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               89 of 98 DOCUMENTS



                              AD/Algemeen Dagblad

            2 February 2008 Saturday 5:05 AM (Central European Time)

Tekst: Marije Vlaskamp Foto's: Reuters, Dreamstime antiek en modern - Peking

SECTION: Pg. 20

LENGTH: 1380 words


Waarom nu?
China is al in trek, maar het brandpunt van alle aandacht is Peking. De
hoofdstad maakt zich op voor haar internationale debuut: de Olympische Spelen.
Het moment dus om kennis te maken met het nieuwe, ambitieuze China.
http://en.beijing2008.cn/

De reis
KLM vliegt rechtstreeks op Peking vanaf 776 euro inclusief. De vlucht duurt ruim
tien uur. www.klm.nl Niet rechtstreeks: British Airways via Londen, vanaf 700
euro inclusief. www.britishairways.com

Overnachten
De Olympische Spelen jagen de hotelprijzen omhoog, maar geen hoteleigenaar
verraadt hoe duur de kamers precies worden. Speur op het internet en let op deze
aanraders in hartje centrum: design-hotel Kapok 1, midden-klasse prijzen voor
een koel ingerichte slaapplaats om de hoek van Donghuamen, een van de poorten
van de Verboden Stad. Hotels in gerenoveerde siheyuan (ommuurde woonhoven)
bieden de romantiek van oud-Peking; rode lampionnen aan de poort, antiek
meubilair en doorkijkjes naar de binnenplaats. Twee namen: Lusongyuan 2 ligt in
een leuke straat. Bamboo Garden Hotel 3 heeft een grote tuin.


Voor budgetreizigers zijn Qing Zhu Yuan met een dakterras en Down Town
Backpackers Accommation met Engelse service aan Nanluguoxiang 4 aantrekkelijk;
kamers met douche en toilet voor zo'n 30 euro. Reisgroepen strijken neer ten
zuiden van Qianmen. Dat is vooral centraal; tien minuten wandelen naar het Plein
van de Hemelse Vrede 5.

Antiek en modern
Geen bezoeker kan om het Plein van de Hemelse Vrede heen. Wie voor zonsopgang op
het grootste plein ter wereld is (880 meter lang, 500 meter breed), pakt het
dagelijkse ritueel van het hijsen van de vlag en het spelen van het volkslied
mee. Koop een vliegertje van de verkopers, waarvan meer dan de helft geheime
politie is, want de orde op het politieke altaar van de socialistische republiek
wordt streng bewaakt. Middenop het plein is met afwijkende tegels de centrale as
aangegeven, een noordzuid-lijn waarover de energiebanen volgens Chinees denken
door de stad vloeien. Mao Zedong heeft zijn portret en mausoleum op die centrale
as laten plaatsen. Een paar seconden kijken naar zijn gebalsemd lichaam vergt
enige uren in de rij.
De goudgele daken en ossenbloedrode muren van de Verboden Keizerlijke Stad zijn
het klassieke contrast voor stalinistische kolossen als de Hal van het Volk -
liefhebbers van protserige communistische vergaderzalen kopen een entreekaartje
aan de zuidkant van het gebouw. Volg Chang An Jie in westelijke richting voor
een blik - geen foto's! - op Zhongnanhai, het Chinese Kremlin, en oordeel zelf
over de tegenover gelegen Nationale Opera, een omstreden symbool van het Nieuwe
Peking. Aan de oostelijke derde ringweg in het Centraal Bussiness District bij
Guanghua Lu, staat het televisiegebouw 6 van Rem Koolhaas, een ander
controversieel voorbeeld. En wie dan toch op de ring zit: aan de noordkant op de
centrale as ligt het Olympisch stadion 7.
Een compact gebied met moois is Guozidian, waar ambtenaren in spé uit heel China
hun examens kwamen afleggen. Guozidian staat naast de Confucius-tempel 8 in een
lief straatje, met in het midden een koffiehuis met perfecte Illy-espresso.
Verder richting Andingmenneidajie een winkeltje dat ouderwets Pekings speelgoed
verkoopt. Begin bij de grootste Tibetaanse tempel buiten Tibet, Yong He Gong.
Volg dan de winkels met gebedsmolens, wierrook en amulettenwinkels tot de poort
van Guozidian. Daar is ook Xu Xiang Zhai 9, waar boeddhisten en liefhebbers van
dagverse groenten zich op het lunchbuffet storten.

Kunst
Minimalisme, avant-gardisme, post-modernisme of cynisch realisme: geen moderne
kunst of er is wel een galerie voor in 798 !0, een voormalige munitiefabriek in
Dashanzi. De oude fabriekshallen naar Oost-Duits ontwerp hebben afgebladderde
slogans als decor voor de hipper-dan-hippe kunst-scene. Verwacht geen koopjes,
798 is de underground al lang voorbij. Het is het favoriete gebied voor Chinese
nouveau riche en buitenlandse expats om te scharrelen, te borrelen en uit te
gaan. Veel horeca, clubs en winkeltjes, allemaal stijlvast China-cool.
Conventionele Chinese kunst hangt in Meishuguan, het Museum voor schone kunsten.
De enorme landschappen zijn spectaculair. Oude munten, militaire geschiedenis of
sandelhouten meubelen; Peking heeft overal musea voor. De moeite waard zijn
voormalige optrekjes van de elite - ook dat zijn nu musea. Het Houhai-gebied
biedt het huis van Prins Gong, schrijver Guo Murou en Song Qingling !1, de
echtgenote van Sun Yat-sen, de grondlegger van de Chinese republiek. Drie totaal
verschillende figuren, bezoek tenminste één huis. Ook al omdat ze in fotogeniek
gebied liggen; bij de meertjes Qianhai en Houhai. De paden langs de meren zijn
Pekings variant op de Dijk van Volendam. Bars, winkeltjes, riksjarijders en
massa's toeristen nemen veel charme weg.
Toch blijven de meren en hun treurwilgen onweerstaanbaar. Blaas even uit vanaf
een rotan stoel in de No Name Bar (het oercafé van Houhai) of de Buddha-bar !2,
en bekijk de medetoeristen, zoals Chinese verliefden in een zwanenbootje, of
Amerikanen in een fietstaxi voor een Beijing Hutong Toer. In een bontgekleurde
riksja verkennen ze het netwerk van oude steegjes, hutongs, maar dat kan ook
prima wandelend. Dwaal van Houhai naar Nanluguoxiang.
Een zomeravond in Nanluguo-xiang begint met een cocktail op een dakterras en
eindigt met een fles bier en stokjes geroosterd vlees op een krukje bij een
straatrestaurantje. Tot laat open zijn de winkels met hebbedingetjes, van
gelukskatten, geborduurde schoenen, gekke lampionnen en Made in Peking-T-shirts
van Plastered - Pekings best verkopende merk. De zijstraten bieden inkijkjes in
het dagelijks leven. Buurtwachters met rode armbanden, propaganda voor de
'volksoorlog tegen het spugen', openluchtkappers en appeltjes in suikerstroop op
een stokje: alles is een foto waard, maar gun de bewoners hun privacy.
Woonhuizen die tegen betaling zijn opengesteld, zijn te herkennen aan een
metalen plaatje naast de poort.

Eten
Peking heeft meer dan 60.000 restaurants met onbeschrijfelijk veel keuze. Van de
Pekingeend staat 100 procent vast dat hij gegeten gaat worden, maar waar? De
meerderheid komt in Quanjude (Qianmen Dajie) en dertien andere vestigingen)
terecht, het instituut voor eend met toebehoren, maar met rijen voor de deur,
toergroepen en uitzinnige prijzen. Veel goedkoper en even lekker is 'eend op
drie manieren' van Ya Wang (hoofdvestiging Xi Ba He Nan Lu). Plakjes eend met
zijn gouden huidje, eend-gehakt in een pita-broodje en geurige soep. Bij de
keten Tian Wai Tian (Chaoyang beilu sanhuanwai en vele andere vestigingen) eet
de gewone man, wat no-nonsense eend in een omgeving zonder opsmuk garandeert.

Winkelen
Liulichang, goed bereikbaar met de metro, is hét adres voor Chinese penselen,
inktstaafjes en papiersoorten. Leerboeken voor calligrafie, naamstempels en
ander schrijfwaar, afgewisseld met souvenirs en antiek. Veel kopen voor weinig
geld op Panjiayuan !3: de voormalige dirt market, waar boeren in de weekeinden
hun antiek van de hand deden, is inmiddels schoon, overdekt en op alle dagen van
de week open. Een prima plek om in één keer alle souvenirs tegen bodemprijzen in
te slaan.
Tassen, jassen, schoenen en fake-merkartikelen in westerse maten vind je in de
gigantische overdekte markten, zoals Ya Shau !4 aan Gong Ti Bei Lu of Chao Wai
Market op Chaoyangwai, maar pas op: de Nederlandse douane let op koffers uit
China. Aan Gong Ti Bei Lu tussen Ya Shau en restaurant Olive - verse sap en
broodjes - zitten boetiekjes met leuke Chinese kleding.
Een overdaad aan stoffen en kleermakers in een hal iets voorbij Kosmo koffiebar
!5. De verleiding is groot je er een trouwjurk Chinese stijl, strak pak of
kasjmier-wollen jas aan te meten, maar wat kleermakers ook beweren, een
handgemaakt kledingstuk met een goede snit is het resultaat van verschillende
sessies passen en meten en géén haastklus van 24 uur.

Verwennen
Een dynamische stad als Peking vraagt om rustmomenten. In het westen dure
verwennerij zoals massages, nagelverzorging en schoonheidsspecialisten zijn hier
wél betaalbaar. Het geheim voor prachtige nagels en ontspannen, verzorgde voeten
heet Frost !6 aan Xinfuzhongerjie. De bar brengt op verzoek een cocktail of een
lekkere koffie naar beneden. Voor een tientje of meer ga je herboren naar
buiten. n

LOAD-DATE: February 1, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               90 of 98 DOCUMENTS



                              AD/Algemeen Dagblad

             1 February 2008 Friday 5:05 AM (Central European Time)

Ik wil mijn kinderen dit jaar een bedrag in contanten schenken. Nu heb ik....

SECTION: Pg. 22

LENGTH: 638 words


Ik wil mijn kinderen dit jaar een bedrag in contanten schenken. Nu heb ik
gehoord dat je zelfs daarover belasting zou moeten betalen. Klopt dat en hoeveel
dan?
Ja en nee, het hangt weer af van de omstandigheden. De fiscus klopt pas bij uw
kinderen aan als uw schenking een bepaald vrijgesteld bedrag te boven gaat. Voor
2008 is die som vastgesteld op € 4479,- per jaar.
Geeft u meer dan het bedrag van de vrijstelling dan is over de eerste € 22.382 5
procent schenkingsrecht verschuldigd. Daarnaast bestaat de mogelijk om aan
kinderen tussen de 18 en 35 jaar eenmalig een bedrag te schenken van €22.379,-.
Voor alle duidelijkheid: de Belastingdienst beschouwt alle giften die in een
jaar door een persoon aan een kind worden gedaan als een schenking.
Ik werk als vrijwilliger bij een hulporganisatie. Ik rijd daarvoor in mijn eigen
auto de nodige kilometers. Officieel mag ik deze kilometers declareren, maar dat
doe ik niet. Kan ik deze kosten wel voor mijn inkomstenbelasting aftrekken?
Inderdaad, in uw omstandigheden is dat toegestaan. Voor 2007 geldt per gereden
kilometer een bedrag van € 0,19 per gereden kilometer.
Ik heb het vermoeden dat iemand die nieuw in onze straat is komen wonen een
verleden heeft als pedofiel. Kan ik ergens achterhalen of hij daarvoor is
veroordeeld?
Als het goed is, lukt u dat niet. De strafregisters waarin het justitieel
verleden van iemand wordt vastgelegd zijn niet openbaar. De wetgever stelt zich
op het standpunt dat de kous is afgedaan op het moment dat iemand zijn straf
heeft uitgezeten.
Als u zich echt ongerust maakt, kunt u uw gevoel kenbaar maken aan bijvoorbeeld
uw wijkagent. In zijn functie heeft hij meer mogelijkheden dan een gewone
burger.
Bij een controle-actie werd er gekeken of ik de veel goedkopere 'rode diesel'
had getankt. Wanneer mag je dat gebruiken?
Er is maar een beperkt aantal gevallen waarin het gebruik van rode diesel is
toegestaan. Daarbij gaat het in principe om voertuigen die niet op de openbare
weg rijden. Daarbij valt bijvoorbeeld te denken aan een tractor. De
Belastingdienst gaat ervan uit dat deze voertuigen alleen op de openbare weg
rijden als zij zich van het ene naar het andere werk begeven.
Overigens is rode diesel gewone diesel waaraan een kleurtje is gegeven. Dit om
eventueel misbruik gemakkelijk op te sporen.
Misschien niet gezond, maar ik ben gek op een bepaald merk Spaanse sigaretten.
Als ik daar ben, laad ik de hele achterbak vol. Ik ben nog nooit gecontroleerd,
maar hoeveel sigaretten mag ik eigenlijk invoeren?
De grondregel is dat iedereen vanuit een EU-land goederen voor eigen gebruik mag
meenemen. U betaalt in het land van aankoop de btw en hoeft in Nederland geen
extra accijns te betalen. Bij een eventuele controle zal de douane uitgaan van
eigen gebruik, op voorwaarde dat u niet meer dan een bepaalde hoeveelheid bij u
heeft. Daarbij gaat het om 110 liter bier, 90 liter wijn, 20 liter likeurwijn,
zoals sherry of port, 10 liter sterke drank, 800 sigaretten, 400 sigaren en 1
kilogram tabak. Heeft u meer bij u dan zult u aannemelijk moeten maken dat dit
toch voor eigen gebruik is.
Ik ben geabonneerd op een tijdschrift. Nu blijkt dat de uitgever de
abonnementsprijs stilzwijgend heeft verhoogd. Mag hij dat zomaar doen?
Nee, ook het veranderen (lees: verhogen) van de abonnementsprijs, valt te zien
als een wijziging van de algemene voorwaarden van een overeenkomst. De aanbieder
moet dergelijke wijzigingen minimaal vier weken tevoren bekend maken. En niet
alleen vertellen dat er iets verandert, maar ook wat! Als de verandering op de
een of andere wijze nadelig is voor de consument, heeft deze het recht de
overeenkomst eenzijdig te verbreken. Zo komt u dus eenvoudig van uw abonnement
af. Ook het verhogen van bijvoorbeeld de premie van een verzekering kan een
goede reden zijn om tussentijds van verzekeraar te veranderen.

LOAD-DATE: January 31, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               91 of 98 DOCUMENTS



                              AD/Algemeen Dagblad

            29 January 2008 Tuesday 5:03 AM (Central European Time)

'Trots op porno op tv misplaatst'

BYLINE: AB ZAGT;ANGELA DE JONG

SECTION: Pg. 6

LENGTH: 608 words


DEEP THROAT Kritiek op uitzenden historische seksfilm door BNN en VPRO

ANGELA DE JONG
HILVERSUM
CDA en ChristenUnie betreuren het dat bij de publieke omroep binnenkort de
destijds omstreden pornofilm Deep Throat is te zien.

BNN en VPRO wijden op 23 februari een thema-avond aan de film op Nederland 3.
Met een speciale aflevering van Spuiten en Slikken en de documentaire Inside
Deep Throat, die gaat over wat de film uit 1972 allemaal ontketende. Na twaalven
is de controversiële pornofilm, over een seksueel gefrustreerde vrouw met een
clitoris in haar keel, te zien. Hij werd destijds in 23 Amerikaanse Staten
verboden en was dat tot 2000 ook in Groot-Brittannië.


Arie Slob van de ChristenUnie noemt de trots van BNN en VPRO 'misplaatst'.
,,Deep Throat is een historisch symbool van de schaamteloze seksuele uitbuiting
en pervers winstbejag. De zogenoemde hoofdrolspeelster heeft later verklaard dat
ze tot 'acteren' gedwongen werd onder bedreiging door haar partner. ''
De omroepen hadden volgens hem beter de autobiografie van hoofdrolspeelster
Linda Lovelace kunnen verfilmen. ,,Als je dat verhaal kent, kun je niet meer
zonder gêne en walging naar de film kijken; dan houden BNN en VPRO weinig
kijkers over.'' Ook Joop Atsma van het CDA is verre van enthousiast. Maar het
heeft weinig zin om te proberen de film te verbieden, verwacht hij. ,,Hij is in
veel bioscopen te zien geweest en zet niet aan tot geweld of discriminatie. Ik
hoop alleen dat ze er niet te veel geld voor hebben betaald.''
Slob van de ChristenUnie noemt het 'betreurenswaardig dat er publiek geld wordt
gebruikt voor dit soort uitingen'. ,,Het getuigt van weinig smaak.''
Martijn van Dam (PvdA) reageert laconiek. ,,De politiek gaat hier niet over. BNN
en de VPRO zullen er best een goede reden voor hebben de film uit te zenden.''
Volgens Maarten van Dijk, directeur tv bij BNN, doet de jongerenomroep het niet
om aandacht te trekken. ,,Met Spuiten en Slikken hebben we een goede manier
gevonden om de thema's seks en drugs te behandelen. Daarbij hadden we het over
Deep Throat. Iedereen heeft er toch van gehoord en wil zien wat het nou was, met
die bossen schaamhaar en funky muziek.''

-----------------------------------------------------------------

Tot nu toe

Oktober 1967: VPRO-programma Hoepla brengt voor het eerst bloot op tv.
Voorjaar 1987: Veronica zendt De PinUp Club uit, een soft-erotisch programma. Er
komen Kamervragen over.
Eind jaren '90: In Sex voor de Buch leven gewone Nederlanders hun seksuele
fantasieën uit.
2005: Talpa zendt twee afleveringen uit van de realitysoap Op z'n Hollands van
pornoster Kim Holland. Talpa krijgt zoveel commentaar dat het programma van het
scherm wordt gehaald.


-----------------------------------------------------------------

Opbrengst - 'Maffia pikte het geld van de meest lucratieve film aller tijden in'


AB ZAGT

De pornoklassieker Deep Throat is de relatief meest lucratieve speelfilm aller
tijden. De film werd in 1972 gemaakt voor 25.000 dollar en de opbrengst wordt
geschat op ten minste 600 miljoen dollar.
De grote vraag is wie er met het geld vandoor ging. ,,Bijna alles is verdwenen
in de zakken van de maffia,'' beweert Randy Barbato, de producent van de
documentaire Inside Deep Throat. Voor de direct betrokkenen bleef er weinig
over.
Regisseur Gerard Damiano, een dameskapper, werd onder sterke druk van de maffia
uitgekocht voor een belachelijk bedrag. De mannelijke hoofdrolspeler Harry Reems
kreeg slechts 250 dollar voor de moeite en belandde wegens zijn bijdrage bijna
voor vier jaar in de gevangenis.
En de ster van de film, Linda Lovelace, ontving maar 1200 dollar en stierf vijf
jaar geleden berooid na een auto-ongeluk.

LOAD-DATE: January 28, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               92 of 98 DOCUMENTS



                              AD/Algemeen Dagblad

           23 January 2008 Wednesday 5:04 AM (Central European Time)

PEKING Vervuilende kolenkacheltjes moeten vóór de zomer de deur uit -
Elektrische verwarming dankzij Spelen

BYLINE: MARIJE VLASKAMP

SECTION: Pg. 14

LENGTH: 794 words


MARIJE VLASKAMP
PEKING
Een gebloemd dekentje houdt de nieuwe elektrische verwarming van Wu schoon.
Bijna ritueel wordt het om vijf voor tien 's avonds van de radiator verwijderd.
Dan gaat de verwarming aan. ,,Van tien tot zes is er goedkope stroom. Ik ga mijn
pensioen niet opstoken,'' aldus Wu, die per maand van 150 euro moet rondkomen.

Overdag heeft hij het koud, dus stookt hij nog steeds briketten van geperst
steenkoolstof. Arme huishoudens hebben een potkachel in hun eenkamerwoning;
iedere winter vallen er doden door koolmonoxidevergiftiging.
Wu heeft een binnenplaatsje voor een kolenverbrander. Een pijp leidt de warmte
de kamer in. ,,Om middernacht moest er altijd een nieuw briket op het vuur voor
de rest van de nacht,'' zegt Wu. ,,Ik word om die tijd nog altijd wakker. Maar
nu draai ik me om en slaap lekker verder, tegen de nieuwe verwarming aan.''
In de strijd om schonere lucht in Peking is ieder kolenkacheltje dat koud blijft
er één. Volgens de krant Fazhi Wanbao heeft Peking 95 miljoen euro uitgetrokken
voor elektrische radiatoren voor zo'n 300.000 huishoudens. Zwaar gesubsidieerde
en dus spotgoedkope stroom in de daluren moet de gewone man verleiden tot de
installatie van zo'n radiator van 70 euro - voor veel huishoudens nog een rib
uit het lijf.
Is smog vier seizoenen per jaar een probleem, 's winters maken honderdduizenden
kolenkacheltjes de luchtvervuiling in Peking verstikkend. Oude flats blijven
warm met briketten die overal in de binnenstad in roetige werkplaatsjes worden
geperst. Pas toen de Chinese hoofdstad al een van de smerigste steden ter wereld
was, begon zij in 1997 met milieumaatregelen. De 'Blauwe Hemel Index' dateert
uit die jaren. Aan deze graadmeter wordt openlijk getwijfeld, omdat ozon en de
kleinste fijnstofdeeltjes niet meetellen. En dan nóg heeft Peking moeite genoeg
het zichzelf opgelegde quotum van 245 Blauwe Hemels per jaar te halen.
De stad ligt in een muil van bergketens, waartussen smog blijft hangen. Die
bestaat uit CO2 van drie miljoen auto's in de file en het fijnstof van
onafzienbare bouwputten, gemengd met zwaveldioxide van de steenkool waar Peking
's winters, als de temperatuur maandenlang onder nul blijft, op leeft.
De Chinese belofte - 'Groene Olympische Spelen' in een van de meest vervuilde
steden ter wereld - duwt Peking in een spagaat tussen onstuitbare economische
groei en een schoon milieu. Zo zijn grootverbruikers, zoals kolencentrales en
industrie, op een steenkoolsoort met een lager zwavelgehalte overgeschakeld,
waardoor de hoeveelheid zwaveldioxide in de lucht met 25 procent is verminderd.
Walmende branders zijn verwisseld voor schone aardgasinstallaties. Die positieve
resultaten gaan gelijk op met een spectaculaire stijging van het
steenkoolverbruik: vorig jaar brak Peking met 30 miljoen ton alle records.
Het echtpaar Yang, dat bij oude Wu om de hoek woont, waagde de grote stap: álle
steenkool de deur uit. ,,Die hebben we aan Wu gegeven,'' zeggen de Yangs. Zij is
lyrisch over de verwarming, vooral omdat het huis schoner is zonder de
grauwsluier van de uitstoot van de briketten. Ook de Yangs zetten hem pas na
tien uur aan, maar omdat ze het breder hebben dan Wu, hebben ze in iedere kamer
wel drie radiatoren. ,,Die gloeien zo lang na dat het overdag met een extra trui
prima gaat. Wij zijn van de kolenstank af.''

-----------------------------------------------------------------

Schone verwarming - Chinese hoofdstad kan steenkool niet helemaal uitbannen

Een gemiddeld Pekings gezin verstookt per winter een kleine drieduizend
briketten steenkool. Tenminste, diegenen die wonen in pingfang, groepjes
bakstenen huisjes die ondanks de modernisering van de hoofdstad nog overal
staan. Ook de oude huizen van het antieke Peking - rond de voormalige
keizerlijke paleizen - stoken kolen. Het 'schone-verwarmingproject' is in 2001
begonnen. Tot dusver hebben 300.000 huishoudens in het centrum radiatoren
gekocht. Dit jaar krijgen nog eens 50.000 huishoudens de kans een elektrische
verwarming te kopen. De overige 50.000 huishoudens komen in 2009 en 2010 aan de
beurt.
Daarmee is niet gezegd dat alle zestien miljoen inwoners van Peking dan centrale
of elektrische verwarming hebben. Aan de randen van de stad, vooral in de
achterblijvende zuidelijke gebieden, kunnen de mensen alleen maar hopen dat de
moderne elektrische verwarmingen ook hun kant uit komen. Nieuwkomers, zoals
migrantenarbeiders, zetten automatisch een kolenkachel in hun zelf gemetselde,
armzalige optrekjes. Ze komen van het platteland, waar iedereen op steenkool
stookt. Helemaal uit te bannen is de scherpe zwavellucht van gloeiende steenkool
nooit: de onbetwiste Pekingse straatsnack, een stokje geroosterd schapenvlees,
wordt op iedere straathoek boven een walmend bakblik vol kooltjes klaargemaakt.

LOAD-DATE: January 22, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               93 of 98 DOCUMENTS



                              AD/Algemeen Dagblad

            19 January 2008 Saturday 5:05 AM (Central European Time)

Waarom nu? Meer dan honderd warmwaterbronnen, tientallen monumenten en zestig
musea? Zal wel. Een hotelkamer....

SECTION: Pg. 18

LENGTH: 1393 words


Waarom nu?
Meer dan honderd warmwaterbronnen, tientallen monumenten en zestig musea? Zal
wel. Een hotelkamer met airco is 's zomers de grootste attractie. Terwijl je in
de wintermaanden echt kunt genieten van de thermaalbaden, de Grote Markthal en
de beroemde bonensoep die je koopt voor een scheet en drie knikkers. Bovendien
is de prachtige ijsbaan tot de lente geopend.



Hoe kom je er?
Voor een weekend is vliegen wel zo handig. AD Reiswereld vloog met Malev
Hungarian Airlines voor 179 euro heen en weer: www.malev.hu. Wizz Air gaat vanaf
60 euro retour van Eindhoven naar Boedapest, maar dan op minder courante dagen:
www.wizzair.com. Zie ook Sky Europe: www.skyeurope.com.
Een taxi naar het centrum kost 19 euro, een enkeltje met de Airport-minibus 9
euro; een retourtje is een half jaar geldig en kost 15,50 euro. Pak op het
vliegveld vast een (gratis) plattegrond uit de rekken.

Een goed begin
Nog meer plattegronden én de handige Nederlandstalige Boedapest Gids (ook
gratis) zijn verkrijgbaar bij de kantoren van TourInform in Boeda 1 en in Pest 2
en 3. Koop hier meteen de Budapest Kártya (Boedapest Kaart) waarmee je gratis
kunt reizen met het openbaar vervoer, gratis (of met korting) toegang hebt tot
alle musea, voor de helft van de prijs een stadstoer kunt maken en 20 procent
korting krijgt in een groot aantal restaurants. Kaarten zijn er vanaf 25,50 euro
(48 uur). Informatie kan ook vóór de reis aangevraagd worden bij het Hongaars
Verkeersbureau in Den Haag. www.hongaarsverkeersbureau.nl

Boeda of Pest?
Zo, we zijn er klaar voor. Omdat het zo'n aparte stad is, het bergachtige Boeda
aan de ene kant van de Donau en het platte Pest aan de andere kant, moet er
eerst een keuze worden gemaakt. Slim is om meteen hoog in te zetten. Op dus naar
Boeda want aan de Donau zijn hier diverse geweldige panoramaplekken. Pest ligt
als een maquette aan de voeten en zo krijg je een goede indruk van dit stuk
stad.
Eén van de mooiste uitzichten heb je vanaf het sprookjesachtige Vissersbastion
met de witte torens 4 op de Burchtheuvel. Wat héét sprookjesachtig! Het bastion
is in 1905 niet gebouwd als verdedigingswerk maar als uitkijkpunt en om de stad
iets 'moois' te geven. Het Disney-bastion staat op de plek van de oude
stadsmuren en is vernoemd naar het vissersgilde dat vroeger de taak had dit stuk
Boeda te beschermen. De Burcht van Boeda 5, één van de werelderfgoedmonumenten
in de stad, is één van de symbolen van Hongarije en werd bewoond door Turken en
Habsburgers. De burcht is drie keer verwoest en steeds weer opgebouwd in de
stijl van die tijd.
In het gebouw zitten de Hongaarse Nationale Galerie, het Historisch Museum en de
Landelijke Bibliotheek. Een andere geweldige uitkijkplaats ligt achter het
indrukwekkende Vrijheidsbeeld (een bronzen mevrouw met een palmtak) op de
Gellértberg: het voormalige vestingwerk de Citadel 6.
Koffie!
Stap boven absoluut even binnen bij Ruszwurm (Szentháromság u. 7), het oudste
café van de stad. Het is in 1820 in Biederstijl ingericht en het grootste deel
van het interieur is bewaard gebleven. In de antieke vitrines staan verse
taarten, 27 verschillende. Proef voor de lol eens de Eszterházy torta. Voor we
de Donau oversteken naar Pest, moeten we eerst weer naar beneden. De mooiste en
leukste verbinding is de monumentale tandradbaan 7. De entreegebouwtjes zijn al
een belevenis op zich.

Grottenstad
Boedapest wordt ook wel grottenstad genoemd. Een groot gedeelte van de
Burchtheuvel is net een gatenkaas. Wie één of meer van die bijzondere grotten
wil zien, moet nog even boven blijven. De grotten zijn ooit ontstaan doordat het
opborrelende water van de warmwaterbronnen de grond wegspoelde. Onder de Burcht
van Boeda ligt het Labyrinth en tegenover het Gellért-hotel is een bijzondere
grot die als kerk is ingericht. 8

Over de Donau wandelen
Met de metro kun je onder de Donau door maar dan mis je een bijzondere ervaring:
een wandeling over de Kettingbrug (Lánchíd) 9, de eerste vaste oeververbinding
op Hongaars grondgebied. In 1849 werd de brug in gebruik genomen en werden de
arbeidersstad Pest en het chique Boeda met elkaar verbonden. Dat het vóór die
tijd een probleem was om de rivier over te steken, zie je als je vanaf de brug
naar beneden kijkt. De Donau is behoorlijk breed en stroomt als een op hol
geslagen wildwaterbaan.

Het platte Pest
Dat Pest vroeger de stad was van de het 'gewone volk' proef je nog goed in de
118 jaar oude markthal !0, één van de meest bijzondere gebouwen aan deze kant
van de Donau. Hongaren zijn gek op paprika, kool, salami en al het moois dat de
gans te bieden heeft. En die combinatie maakt er beneden één kleurrijke
voedselkermis van. Boven zijn de kraampjes gevuld met Hongaarse kunstnijverheid
als geborduurde tafelkleden, bloesjes en matroesjka's. Ook kun je hier een
eenvoudige uitvoering kopen van de wereldberoemde Rubik's Cube, een Hongaarse
uitvinding. Hoewel, eenvoudig? Wacht maar tot je de zes kleuren van de kubus
door elkaar hebt gedraaid.

Eerste metro
Londen kreeg in 1896 de eerste ondergrondse van Europa maar de eerste metro van
het vasteland werd één jaar later in Boedapest in gebruik genomen. De oude
wagons staan nu tentoongesteld in het museum van de Ondergrondse Spoorweg !1 in
de voetgangerstunnel van het Deák-plein. Klein maar zeer aandoenlijk. Déak !2 is
hét kruispunt van de drie metrolijnen onder de stad: de rode, de gele en de
blauwe. Heel makkelijk te vinden en te volgen als je niet kleurenblind bent. De
gele lijn is een handige verbinding tussen veel toeristische toppers.

Tramlijn 2
Trams en bussen zijn er ook. Tramlijn 2, tussen !3 en !4, is méér dan een
verbinding. Het is een attractie. Tijdens het ritje langs de Donau - dat begint
bij het statige Parlementsgebouw - zie je aan de ene kant de bijzondere
bouwwerken van Boeda voorbijkomen en aan de andere kant het werelderfgoed in
Pest. Een retourtje is aan te bevelen.

Musea
Zestig musea. Beetje veel voor een weekend. Maak in elk geval even tijd vrij
voor het gecombineerde Historisch Museum van Boedapest/Burcht-museum !5, het
Museum Toegepaste Kunst in het wonderschone Jugendstilgebouw !6, Hedendaagse
Kunst (Ludwig Museum, concertzalen, galerie, restaurant) in het supermoderne
Paleis der Kunsten !7, het Hongaars Nationaal Museum !8 en het Transportmuseum
!9.

Winkelen
Bij de Grote Markthal begint de Váci-straat @0, de langste voetgangersstraat van
Boedapest. Bekende ketens kom je hier tegen maar gelukkig ook nog echte
speciaalzaken. In Hongarije betaal je met de forint (1000 forint is bijna 4
euro) maar in de duurdere winkels kun je ook met euro's terecht. De Kígyó-straat
wordt ook wel de porseleinstraat @1 genoemd en Falk Miksa-straat (bij de
Margitbrug) de antiekstraat @2.

Warm water en ijs
Even bijkomen. Een favoriet tijdverdrijf in Boedapest is het bezoeken van één
van de prachtige badhuizen waar je je kunt onderdompelen in bronwater. De
allermooiste zijn Gellért @3, Király (een monument uit de Turkse tijd) @4 en
Széchenyl, het eerste geneeskundige bad in Pest @5 en één van de grootste
badcomplexen van Europa. Dit monumentale badhuis ligt achter het gigantische
Heldenplein @6 in het Stadspark waar ook de verrukkelijke ijsbaan ligt @7, de
dierentuin @8 en het pretpark @9. Voor een park met meer natuur dan pret moet je
naar het Margit-eiland #0 in de Donau.

Zingende obers
Een geweldig lunchadres is Gerbeaud #1 op het plein aan het eind van de
winkelstraat (www.gerbeaud.hu) en als je tussen de Hongaarse maaltijden door
obers wilt horen zingen, reserveer dan bij Belcanto #2 (bij de Opera). Forel en
geroosterde gans zijn specialiteiten van het in jaren '70-stijl ingerichte Menza
#3 op het steeds hipper wordende Liszt Ferenc-plein, aan de Andrássy-straat op
de Werelderfgoedlijst staat. De prijzen bij Menza passen bij het oranje
interieur: een hoofdgerecht kost ongeveer 8 euro. De Opera #4 en andere theaters
liggen aan deze boulevard en in de omgeving zitten jazzclubs en muziekcafé's.
Als deze rond twee uur sluiten, kun je verder feesten in Alcatraz en de Moulin
Rouge. Of de klok rond gokken in het Las Vegas Casino.

Oogjes dicht
Wedden dat het bed uiteindelijk tóch wint? Een prettig hotel in het centrum is
Astoria #5 www.danubiushotels.com, één van de zestig hotels in de stad waar je
tot 31 maart vier nachten kunt slapen voor de prijs van drie. Kijk voor de
andere hotels op www.hongaarsverkeersbureau.nl en klik op het kopje Winter
Invasion. n

LOAD-DATE: January 18, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               94 of 98 DOCUMENTS



                              AD/Algemeen Dagblad

             18 January 2008 Friday 5:04 AM (Central European Time)

Nooit de nummer één willen zijn

BYLINE: CHRISTL VISSER

SECTION: Pg. 8

LENGTH: 865 words


PRINSES MARGRIET 65 'Ik ben niet iemand die erg eerzuchtig is' - In Canada, waar
ze werd geboren, is ze nog immens populair.

CHRISTL VISSER
APELDOORN
Nooit, nog geen dag, heeft prinses Margriet nummer 1 willen zijn. ,,Ik ben niet
iemand die erg eerzuchtig is en ik ben ook niet iemand die heel erg de eerste
viool speelt,'' zegt de hulpkoningin in het portret dat de NOS vandaag uitzendt
ter gelegenheid van Margriets 65ste verjaardag morgen.

Ze heeft de papieren voor de AOW een paar maanden geleden al ingevuld, vertelt
ze de NOS, terwijl ze voor haar hele familie kerstkransen maakt op het terras
voor haar bungalow op het terrein van paleis Het Loo. Het interview werd half
december opgenomen - de setting is informeel. De vuurkorf brandt, de tafel ligt
vol dennentakken. De prinses houdt niet zo van zitten en vragen beantwoorden. Ze
is liever bezig.
Programmamaker Jan Eikelboom van NOVA was 'prettig verrast' door zijn
ontmoetingen met Margriet. ,,Ik had niet zo'n helder beeld van haar.'' Hij zag
haar vooral als de vrouw van mr. Pieter van Vollenhoven, zei hij bij de
voorvertoning. Een opmerking die de prinses en haar man beslist hadden
gewaardeerd. In de eerste jaren van hun huwelijk had immers niemand geloofd dat
Pieter een nationale held zou worden en Margriet als vrouw-van bekend zou staan.

Dankzij koningin Juliana mocht het paar elkaar ontmoeten, maar voor de rest was
noch zijn familie noch de hare voorstander van de relatie.
Als ook Juliana tegen was geweest, had Margriet een ander gezocht. Nadat Irene
er met haar Spaanse prins vandoor ging, was Margriet ineens nummer 2. Die
positie nam ze serieus. Zonder toestemming was ze niet met Pieter getrouwd. Ze
vertelde het al eerder, dus nieuws is het niet. Na de lawine aan publiciteit
vorig jaar, bij hun 40-jarig huwelijk, valt er sowieso nog maar weinig nieuws te
melden over de prinses.
De NOS tekent haar als serieus, een doorzetter, ook een beetje verlegen en
uitgerust met een groot verantwoordelijkheidsgevoel. Ze is niet de grapjas
thuis, dat is Pieter. Die gaf haar, toen ze elkaar net kenden, een bonbondoos
met een woestijnmuis erin. Kon hij nog eens langskomen om naar het welzijn van
de kleine gast te informeren. Het pleit voor Margriet dat ze de geste kon
waarderen.
In Nederland treedt ze niet erg op de voorgrond, maar in Canada, waar ze in 1943
werd geboren, is ze nog immens populair. Ze komt er graag, ze houdt van de
ruimte en ook van de Canadezen, die die ruimte in hun karakter hebben zitten.
Waar ze niet van houdt is modieuze aanstellerij, zoals toen ze als kind op de
school van Kees Boeke in Bilthoven op paardendekens naar Bach moest luisteren en
absoluut niets leerde.
Margriet is meer van doe maar gewoon, al blijft ze natuurlijk een prinses van
Oranje, en dat betekent dat ze meer niet dan wel zegt. In het NOS-portret gaat
het vooral over het Rode Kruis, over hoe lastig het is schepen te water te laten
en over het leuke van kleinkinderen, maar alleen in strikt algemene termen.
Persoonlijk wordt het nergens.
Hoe de band is met haar zuster Beatrix, hoe ze zelf aankijkt tegen de monarchie
en haar functioneren daarin, of zij zich ooit beperkt heeft gevoeld in haar
mogelijkheden? Er wordt geen woord aan gewijd. Jammer. Maar de beelden van
vroeger, die zijn leuk.

-----------------------------------------------------------------

Televisie - Portret door NOS

De NOS zendt het tv-portret van prinses Margriet vanavond uit van 20.30-21.30
uur op Nederland 1. Morgen is de prinses jarig. Ze viert het 's avonds in
Apeldoorn met fa- milie, vrienden en relaties. Introdans biedt de jarige een
dansvoorstelling aan. Vrijdag 1 februari geeft Margriet samen met koningin Bea-
trix, die op 31 januari 70 wordt, een feestje in theater Carré in Amsterdam. De
NOS mag erbij zijn, maar zendt pas de dag erna (2 februari 12.45-15.50 Ned.1)
uit. Een televisieportret van de koningin wordt 30 januari uitgezonden
(21.30-22.20, Ned.1). De NOS moest hiervoor terugvallen op bestaand materiaal.


-----------------------------------------------------------------

Tot nu toe

Prinses Margriet wordt tijdens de Tweede Wereldoorlog in Ottawa in Canada
geboren, op 19 januari 1943.
De kraamkamer wordt tijdelijk tot Nederlands grondgebied verklaard; daarmee
wordt voorkomen dat Margriet een dubbele nationaliteit krijgt.
Na de bevrijding komt Margriet terug naar Nederland. Na haar schooltijd gaat ze
rechten studeren in Leiden, maar haar hart trekt naar de verpleegkunde.
In 1967 trouwt ze met mr. Pieter van Vollenhoven, een gewone burger.
Het huwelijk wordt door bijna 6,5 miljoen Nederlanders op televisie bekeken.
Het paar vestigt zich op Het Loo in Apeldoorn. Later bouwen ze een bungalow
achter het paleis.
Prinses Margriet en Pieter van Vollenhoven krijgen vier zoons: Maurits, Bernhard
jr., Pieter-Christiaan en Floris. Bij elkaar hebben die intussen voor zeven
kleinkinderen gezorgd.
Prinses Margriet bekleedt hoge functies bij het Rode Kruis. Sinds 2005 is ze lid
van het bestuur van de Internationale Rode Kruis- en Rode Halve
Maan-verenigingen.
Als lid van het Koninklijk Huis en negende troonopvolgster heeft de prinses een
onbezoldigde, representatieve taak. Ook is ze er op Koninginnedag altijd bij,
met man en kinderen.

LOAD-DATE: January 17, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               95 of 98 DOCUMENTS



                              AD/Algemeen Dagblad

            12 January 2008 Saturday 5:05 AM (Central European Time)

Het Koninklijk Huis is bezig zichzelf te ondermijnen

SECTION: Pg. 28

LENGTH: 1710 words


DE STELLING Volgens Bart Jan Spruyt vervreemdt Beatrix zich van een grote groep
Nederlanders

Ik kom uit een protestants gezin, een echte CHU-familie. Het Koninklijk Huis,
daar waren mijn ouders zeker niet tegen. Natuurlijk herinner ik me Juliana, op
het jaarlijkse defilé bij Paleis Soestdijk. Ik weet nog goed dat mijn familie in
1980, bij de kroning van Beatrix, in de huiskamer bijna ontplofte van
verontwaardiging. Verschrikkelijk, vonden ze de rellen met krakers. Mijn ouders
kozen toen duidelijk de kant van de Oranjes en hebben mij een gezonde afkeer van
gewelddadig links geteisem bijgebracht.


Zelf ben ik geen Oranje-basher. Ik zie zeker in dat de monarchie in onze
samenleving een belangrijke functie vervult, als institutie die het gros van
onze samenleving waardeert, ons land bindt en eenheid geeft. Ik ben dan ook geen
lid van het Republikeins Genootschap, al wordt de verleiding tegenwoordig wel
steeds groter.
Lange tijd heb ik eigenlijk niet veel nagedacht over het Koninklijk Huis. Het
omslagpunt kwam met de drie 'M'-affaires; rond Máxima's vader, die minister was
geweest onder de Argentijnse dictator Videla; Mabel Wisse-Smit, de vrouw van
prins Friso, die loog over haar relatie met crimineel Klaas Bruinsma. En
Margarita en haar man Edwin de Roy van Zuydewijn, die door het kabinet van de
koningin was gevolgd. Door die gebeurtenissen heeft de monarchie aan
geloofwaardigheid ingeboet.
De publicist J.L. Heldring schreef daar wijze woorden over. Het koningshuis,
vindt hij, is gebaseerd op een mythe. In een land is er één familie waarvan de
oudste zoon of dochter per definitie de best gekwalificeerde persoon is om het
staatshoofd te zijn. Iedereen snapt natuurlijk dat dat eigenlijk onzin is.
Maar om de mythe in stand te houden, moet er rondom het alledaagse leven van de
koningin, prinsen en prinsessen een waas van mysterie blijven hangen. We moeten
niet te veel van hen weten. Toen al die vuile was buiten werd gehangen, vroeg ik
mezelf af: zijn de Oranjes niet bezig hun eigen positie te ondergraven?
Dat die vrees terecht is, bewijzen de incidenten van de afgelopen tijd. Het
Koninklijk Huis stapelt fout op fout - en is inderdaad veel te progressief.
Daardoor vervreemden de Oranjes zich van een groot deel van onze autochtone
bevolking.
Denk nog eens terug aan de moord op Pim Fortuyn. Beatrix heeft zijn naam nooit
genoemd. Pijnlijk. En wat gebeurde er na de moord op Theo van Gogh? Zocht
Beatrix zijn ouders op? Welnee. De koningin en premier Balkenende gingen naar
een moskee, naar een islamitisch koffiehuis en naar een islamitische school.
,,O, wat lullig toch voor jullie wat er is gebeurd,'' was de boodschap.
Geen moment heeft Beatrix op die cruciale momenten laten blijken dat ze er voor
álle Nederlanders is en ook de onzekerheid en de gevoelens van vervreemding van
de autochtone bevolking begreep. Tamelijk fataal, vind ik.
Het Koninklijk Huis maakt, heel kwalijk, deel uit van een bestuurlijke elite die
vooral twee dingen nastreeft: een multiculturele samenleving en Europese
eenwording. De gewone Nederlander wordt verteld dat hij eigenlijk niet bestaat.
Volgens prinses Máxima is er immers niet zoiets als een Nederlandse identiteit.
Diversiteit, hoe meer culturen hoe beter - dat ideaal propageert zij. Terwijl de
afgelopen jaren juist hebben laten zien welke ravages daardoor worden
aangericht; grote problemen in achterstandswijken, zwarte scholen, noem maar op.

Schandalig ook, dat Beatrix onlangs in een voorwoord van een boekje de
loftrompet stak op 'Europese integratie'. Dat betekent dus: het opgeven van
veto's en bijvoorbeeld geen eigen immigratiebeleid meer. De koningin vindt dat
kennelijk geen probleem, maar de bevolking heeft in 2005 bij het referendum toch
duidelijk laten merken dat zij daar anders over denkt. Sommigen zeggen dat leden
van het Koninklijk Huis waarschijnlijk slecht geadviseerd worden. Dat geloof ik
niet, daarvoor is er te veel gebeurd.
Over Beatrix' kersttoespraak was ik echt kwaad. Natuurlijk richtte zij zich
tegen Geert Wilders. Al ben ik het niet met hem eens, hij is met Rita Verdonk
wel goed voor pakweg 25 tot 30 zetels. Van deze mensen keert de koningin zich
af. Ze zegt: 'U bent te hard, te grof, stop daar alsjeblieft meteen mee'. Dat is
verkeerd en ondoordacht, een beetje dom.
Waarom durft de koningin niet de vraag te stellen wat achter dat onbehagen zit?
Waarom toont ze geen begrip voor de onrust in de samenleving? Probeer de kloof
die er is te overbruggen! De koningin had best kunnen vertellen dat er in ons
land bepaalde mores heersen. Dat Nederland een democratische rechtsstaat is en
dat wij van nieuwkomers verwachten dat zij zich aanpassen. Maar niks. De
koningin klaagt over de toon, maar mensen die dat doen willen vaak het liedje
niet horen.
De Oranjes tonen zich zo geen symbool van eenheid. Ze verscherpen juist de
polarisatie, vergroten de verdeeldheid. Van een deel van de Nederlanders wil
Beatrix kennelijk niet meer de koningin zijn. De koninklijke familie heeft een
agenda. Vroeger beschermden ze de bevolking tegen de regenten, nu vormen ze
samen met de regenten een soort conglomeraat dat vooral één ding wil: terug naar
de tijd van vóór Pim Fortuyn.
En wat zie je nu: de helft van de bevolking is het eens met Wilders, die oppert
Beatrix uit de regering te zetten. Dat moet pijn doen, dat zal ze nooit hebben
verwacht.
Het Koninklijk Huis is net als het politieke centrum bezig zichzelf te
ondermijnen. Ik hoop er niet op, maar als de Oranjes hier geen lessen uit
trekken, en blijven wegkijken, verspelen ze hun krediet. Dan is genoeg genoeg.
Dan zijn er op een gegeven moment meer politieke partijen die zeggen: ga op zijn
minst maar die regering uit, een ceremonieel koningschap is wel voldoende.

Historicus Bart Jan Spruyt (42) is oprichter van de Edmund Burke Stichting, een
conservatieve denktank. Hij is journalist bij weekblad Opinio en verbonden aan
Universiteit Nijenrode.

-----------------------------------------------------------------

Tot nu toe

Geert Wilders van de Partij voor de Vrijheid eiste onlangs dat koningin Beatrix
uit de regering wordt gezet.
Wilders vindt dat het staatshoofd alleen nog lintjes moet doorknippen.
Overigens pleit D66 al jaren voor een monarchie volgens het Zweedse model, dat
uitsluitend ceremonieel is.
Wilders had zich mateloos gestoord aan Beatrix' kersttoespraak. Daarin
waarschuwde zij voor 'grofheid in woord en daad'.
Uit een peiling van Maurice de Hond bleek later dat ongeveer de helft van de
Nederlanders het eens is met Wilders voorstel voor een 'ceremonieel
staatshoofd'.
Eerder was bij Wilders en veel andere mensen prinses Máxima's uitspraak over de
Nederlandse identiteit, die zij nog niet heeft ontdekt, verkeerd gevallen.


-----------------------------------------------------------------

Uw mening op ad.nl - EENS 36% - ONEENS 56% - REAGEREN?

De helft van de Nederlanders vindt dat het staatshoofd alleen nog maar
ceremoniële taken moet vervullen (peiling Maurice De Hond). Is het
Koninklijk Huis te verdraagzaam?
4232 bezoekers van AD.nl reageerden deze week op de stelling: Het Koninklijk
Huis is te progressief.

Al zou 85 procent van het Nederlandse volk het Koninklijk Huis weg willen hebben
of haar macht willen inperken, geloof dan maar niet dat de koningin of koning
uit eigen beweging weg zouden gaan. Beatrix heeft altijd hartgrondig lak gehad
aan wat het volk vindt, dat heeft ze naar mijn mening meerdere malen bewezen.
Het koningshuis zal zijn lucratieve inkomsten en machtige positie nooit of te
nimmer opgeven.
Hagen, Geldrop.
Ik steun eerder onze koningin, want zij zegt wijze woorden. Dat Geert Wilders
zich daarover aangesproken voelt zegt naar mijn idee meer over hem!
Jacelin, Noord-Brabant.
Koningshuis te progressief? Laat me niet lachen. Antiek lijkt me juister.
Cees van Zon, Druten.
Koningin Beatrix is een zeer intelligente vrouw, die ook op elitair niveau weet
wat er in de wereld gaande is. Menig president/premier zal jaloers zijn op de
bevoorrechte rol die onze premier heeft. Leve Oranje!
Johan Vander, Ridderkerk.
Ja, we hebben een ultra-linkse koningin! Wat een onvoorstelbare onzin, alsof een
christelijk begrip als verdraagzaamheid exclusief bij 'links' thuishoort.
Volgens mij is verdraagzaamheid een van de peilers van de joods-christelijke
cultuur, iets waar Wilders zo pal voor zegt te staan.
Jan, Spijkenisse.
Ik vind het een belediging dat ons stelsel door een achterlijke PVV'er en een
maffe opiniepeiler om zeep wordt geholpen. Leve de koningin!
Len, Oud Beijerland.
Intelligent is zij zeker, maar progressief ? Laat me niet lachen.
Fred, Leiden.

Schrijf naar Mijn mening, postbus 8983, 3009 TC Rotterdam of stuur een mail naar
brieven@ad.nl (max. 75 woorden). Vermeld uw achternaam, voorletter(s), adres en
woonplaats (onder uw brief komen alleen naam en woonplaats). De redactie behoudt
zich het recht voor brieven te weigeren, te redigeren of in te korten.


-----------------------------------------------------------------

Andere meningen - 'Monarchie mét invloed functioneert prima'

Over het Koninklijk Huis is recent fel gediscussieerd. Zo opperde Geert Wilders
na de kersttoespraak van koningin Beatrix om haar uit de regering te zetten en
alleen nog linten te laten knippen. Hij ergerde zich aan 'al die
multi-culti-onzin'.
,,Wilders is beloond voor zijn kritiek,'' concludeerde opiniepeiler Maurice de
Hond, nadat bleek dat de helft van de bevolking het voorstel van de Partij voor
de Vrijheid zou steunen.
De Bond van Oranjeverenigingen reageerde geschrokken. ,,Uit alle onderzoeken
blijkt al jaren dat 85 procent van de Nederlanders vindt dat de monarchie prima
functioneert, mét de politieke invloed van het staatshoofd,'' aldus
vice-voorzitter Smit. Premier Balkenende schaarde zich vierkant achter de
koningin. ,,Wilders zegt het belang van Nederland te willen verdedigen, maar
breekt ondertussen datgene af wat Nederland tot Nederland maakt: ons
koningshuis, onze tolerantie en de solidariteit met anderen.'' D66-fractieleider
Alexander Pechtold, wiens partij pleit voor een ceremonieel koningshuis naar
Scandinavisch model, hield zich dit keer ver van het voorstel van Wilders. „Ik
ga niet serieus in op een vent die commentaar geeft op de kerstboodschap van de
koningin." De SP is ook voor een ceremonieel koningshuis, al heeft de kwestie
voor deze partij geen prioriteit.

LOAD-DATE: January 11, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               96 of 98 DOCUMENTS



                              AD/Algemeen Dagblad

            12 January 2008 Saturday 5:05 AM (Central European Time)

Vergeet Mij Niet

SECTION: Pg. 30

LENGTH: 91 words


DOCUMENTAIRE
HHHII

Regisseur Michiel van Erp ontpopt zich steeds meer als de cineast van alledaagse
belevenissen van het Nederlandse volk. Hij maakte al een film over pretparken en
de vrijetijdsbesteding van zijn landgenoten, in deze film portretteert hij de
Zangeres Zonder Naam door naaste medewerkers en trouwe fans voor te stellen.
Gelijktijdig verschijnen ook de dvd-versies van de serie Wij & Ons Koningshuis
en de reeks Langs Leve, documentaires vol opmerkelijke bekentenissen van gewone
en minder gewone Nederlanders. -A.Z.
De extra's: HIIII

LOAD-DATE: January 11, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               97 of 98 DOCUMENTS



                              AD/Algemeen Dagblad

           9 January 2008 Wednesday 12:44 PM (Central European Time)

VOORVERKIEZINGEN Peilingen zaten er flink naast, race ligt weer open - Hillary
vindt stem terug in New Hampshire

BYLINE: JACQUELIEN NIENHUIS

SECTION: Pg. 10

LENGTH: 654 words


JACQUELIEN NIENHUIS
MANCHESTER

Waren het de tranen van Hillary, de tirade van Bill Clinton over het 'sprookje'
Obama of de eigenwijze geest van de inwoners van New Hampshire? Zelfs de
uitgelaten fans op het feestje van Hillary konden de onverwachte overwinning van
hun kandidaat vannacht niet verklaren.

,,Ze is gewoon de beste. Maar ik weet zeker dat haar emotionele moment ook heeft
meegespeeld. De mensen zagen toen pas echt hoeveel ze van Amerika houdt,''
opperde Judy Brown. Cindy Hanslik zag Hillary's overwinning als bewijs dat de
kiezers ervaring belangrijker vinden dan charisma. ,,We hebben iemand nodig die
op dag één kan leiden. Barack Obama moet alles nog leren.''
De laatste 24 uur van Clintons campagne waren in elk geval goed besteed.
Duizenden kiezers besloten letterlijk op het allerlaatste moment om de senator
van New York te steunen. Ze kreeg 39 procent van de stemmen. Barack Obama haalde
37 procent. John Edwards bleef steken op 17 procent. De race bij Democraten ligt
nu weer wijd open.
Vroeg in de avond zetten een paar honderd Clintonfans zich nog schrap voor een
nieuwe nederlaag. Alle peilingen voorspelden dat Barack Obama opnieuw dik zou
winnen en dus was de sporthal in Manchester waar Hillary haar fuif hield lang
niet vol.
Toen tv-zender MSNBC Clinton als overwinnaar uitriep, barstte een opgelucht
gejuich los. ,,Ik luisterde naar jullie en terwijl ik dat deed, vond ik mijn
eigen stem. Laten we Amerika de comeback geven die New Hampshire mij heeft
gegeven,'' sprak een glunderende Hillary Clinton even later. Ze hamerde op haar
ervaring en beloofde zich in te zetten voor de 'gewone man'. ,,Te veel
Amerikanen zijn al te lang onzichtbaar. Het wordt tijd dat er een president
komt, die voor júllie opstaat.''
Team Clinton had duidelijk geleerd van Iowa. In Des Moines stonden de grijze
gestalten van Bill Clinton en oud-minister van buitenlandse zaken Madeleine
Albright nog achter de presidentskandidaat, als stille symbolen van de status
quo. Gisteren schikten Hillary's medewerkers zorgvuldig een menigte jongeren
achter het spreekgestoelte om Clinton dezelfde jeugdige uitstraling als Obama te
geven. Echtgenoot Bill bleef - dit keer met dochter Chelsea - aan de zijkant
staan.
Bij de Republikeinen won John McCain. De oorlogsheld kreeg net als in 2000
overweldigende steun van de grote groep onafhankelijke kiezers in New Hampshire.
McCain, wiens campagne nog geen halfjaar geleden ten dode was opgeschreven,
haalde 37 procent van de stemmen. Hij hoopt New Hampshire te gebruiken om de
rest van het land te veroveren. ,,Ik ben te oud om een 'kid' te worden genoemd.
Maar vanavond hebben we ze laten zien wat een comeback echt is,'' grapte hij.
Mitt Romney ontving 32 procent van de stemmen. Dat is wellicht de fatale klap
voor de mormoon, die als gouverneur van het naburige Massachusetts de beste
papieren had om te winnen. Romney stond maandenlang bovenaan en investeerde
miljoenen van zijn eigen vermogen in de race. Mike Huckabee, winnaar in Iowa,
kreeg 11 procent.

-----------------------------------------------------------------

Grotere bezorgdheid - Bewaking gevierde Obama flink verscherpt

Zijn toespraken hebben de cadans van Martin Luther Kings historische woorden en
zijn frisse, jongensachtige uitstraling roept bij veel Amerikanen herinneringen
op aan John F. Kennedy. Barack Obama groeide de afgelopen maanden uit tot een
politiek fenomeen. Met zijn stijgende populariteit neemt ook de bezorgdheid over
de veiligheid van de zwarte senator toe. De bewaking van de presidentskandidaat
is fors opgeschroefd. Een klein legertje lijfwachten, uitgerust met oordopjes,
vormt voortdurend een cordon rond de senator. Inmiddels heeft Obama bijna
evenveel beveiliging als president Bush.
Bij het overwinningsfeest van Obama in Iowa konden publiek en pers nog zonder
problemen binnenlopen. Nu wordt iedereen gecontroleerd. Bij zijn laatste
toespraak stonden zeker veertien agenten aan zijn zijde.

LOAD-DATE: January 9, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved

                               98 of 98 DOCUMENTS



                              AD/Algemeen Dagblad

             7 January 2008 Monday 5:03 AM (Central European Time)

Brieven

SECTION: Pg. 20

LENGTH: 691 words


Energielabel
Echt weer zo'n voorbeeld van het bedenken van regeltjes door de overheid.
Bemoeizucht dus en weer een lastenverzwaring voor de burgers. Ook weer goed voor
de staatskas, 19 procent btw op onderzoekskosten en eventuele boetes als men
niet aan de verplichting voldaan heeft. Bij de aankoop van een huis word je al
heel wijs als je vraagt naar het energieverbruik, te zien op een jaarafrekening
en wat de maandelijkse kosten zijn. Dat zegt meer over de woning dan zo'n
onzinnige kleurtjeslabel.
Jos van Vogelpoel, Nieuwegein
Olieprijs
Voordelen hoge olieprijs (AD 4-1)? Milieuactivist Rogier, woordvoerder van
Groenfront zegt:,,Vanwege de meerinkomsten van de gasopbrengst.'' En: ,,Met dat
geld kan Den Haag toch heel nuttige dingen doen, zonder dat geld direct bij de
mensen weg te halen.'' Deze milieuactivist moet z'n ouders eens vragen hoe de
gasprijs voor de Nederlandse consument er bijvoorbeeld tien tot vijftien jaar
geleden uitzag. Hij moet dan ook vragen of het waar is dat de gasprijs ook voor
de Nederlandse consument aan de olieprijs is gekoppeld en waarom de mensen in
Arabische landen dus wel mogen profiteren van hun eigen bodemschatten en wij
Nederlanders niet. Wij moeten alleen maar steeds meer betalen.
John Rosmuller, Arnhem.
Nieuwjaar (7)
Het nieuws over alle vernielingen met oudjaar raakt me enorm. Waar komt al dat
extreme geweld toch vandaan? Wat gaat er mis in deze maatschappij? Wie leert
jongeren normen en waarden, als het besef al tot hen doordringt dat geweld geen
zin heeft.
Er moet inderdaad zo spoedig mogelijk iets gebeuren, want dit is in- en
intriest.
Henny van Straten, Hilversum.
Nieuwjaar (8)
Zou mevrouw Rita Verdonk nog zo trots zijn op Nederland? Ik schaam me steeds
vaker om Nederlander te zijn. Nederland leeft zich met oud en nieuw uit in
beestachtigheid. Het verstookt miljoenen aan vuurwerk en richt voor miljoenen
aan schade aan, terwijl er zich elders in de wereld rampen voltrekken...
Maar wel klagen als dingen een dubbeltje duurder worden.
Nederland is ziek.
A.J. Stolk, Oud-Beijerland.
Polen
De column '2008 Begin van een nieuw crimineel tijdperk' door Gerard Spong over
de komst van Oost-Eurpeanen naar West-Europa zette mij aan het denken (AD
29-12). In het televisieprogramma Spraakmakende Zaken zei een Poolse mevrouw ook
al dat Nederlanders veel te tolerant zijn.
Ik was verbijsterd toen ik hoorde dat er nog veel meer Oost-Europeanen deze kant
opkomen. Hoe is het in vredesnaam mogelijk? Jongelui kunnen hier tegenwoordig
niet eens meer een kamer krijgen, laat tstaan een huis voor de toekomst.
Laten we zuinig zijn op dit piepkleine landje.
Voor de Tweede Wereldoorlog waren we met acht miljoen inwoners. Na de babyboom
was Nederland vol, zoals wij dat noemen. Ze kwamen toen huis-aan- huis om
Nederlanders over te halen naar Amerika en Australië te trekken.
J. Jansen, Bunnik.
Milieuvignet
Het Duitse systeem voor milieuvignetten doet effectief iets tegen de
meedogenloze sluipmoordenaar fijnstof en tracht de weerloze slachtoffers te
beschermen (AD 24-12).
De tegenstanders van die bescherming zullen niet anders dan dooddoeners te berde
kunnen brengen. 'Snelheidslimiet is doeltreffender' is er zo een. Het omgekeerde
is waar: autotoerisme is slecht voor de gezondheid en dus ook voor het toerisme.

'Eerst weer eens onderzoeken' is de overbekende op- delangebaanschuiver. Men zal
toch ergens moeten beginnen met de strijd tegen het fijnstof.
J.M. van der Hoeven,
Lopik.
Zwaartepunt
'Zwaartepunt van Nederland ligt morgen weer op z'n plek' (AD, 4-1).
Als de Puttense wethouder geloofwaardig wil zijn, mag hij de aangifte van deze
diefstal nooit intrekken.
Men is namelijk wel diep gezonken wanneer diefstal als humor wordt gezien!
M. Susan, Purmerend.
Manifest (8)
Zouden al die witte Nederlanders die kleur bekennen, de ontertekenaars van het
manifest Benoemen en Bouwen, begrijpen hoe de 'gewone' burger er over denkt?
Ik heb het vermoeden dat al deze witte burgers nog niet één weekje in een
probleemwijk hebben vertoefd en dus absoluut niet uit eigen ervaring kunnen
spreken. Ik denk dat deze mensen al na twee dagen gillend naar hun eigen,
waarschijnlijk witte, omgeving terugwillen.
C. Kuyten, Den Haag.

LOAD-DATE: January 6, 2008

LANGUAGE: DUTCH; NEDERLANDS

PUBLICATION-TYPE: Krant


                        Copyright 2008 AD NieuwsMedia BV
                              All Rights Reserved
