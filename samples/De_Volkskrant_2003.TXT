
                               1 of 117 DOCUMENTS

                                 de Volkskrant

                               December 20, 2003

Hoezo, Curacao saai?

BYLINE: DOOR STIEVEN RAMDHARIE

SECTION: Traject; Pg. T3

LENGTH: 1091 words


Curacao heeft een onverwacht rijke natuur. Neem het Christoffelpark. 'Het is de
droge tijd. Je ziet niks maar het zit hier vol eieren. Er hoeft maar een
regenbui te komen en dit beekje is gevuld met vissen.'

Spiedend vanaf de houten uitkijkpost hoog boven het Christoffelpark, dient snel
te worden afgerekend met het imago dat Curacao al jaren met zich mee torst. Het
dodelijke imago van een 'zwaar vervuild eiland met alleen maar cactussen'.
Curacao, het eiland met die vieze raffinaderij temidden van woonwijken, met een
vlak landschap waaraan, ook met de beste wil, geen eer aan te behalen valt?
Hiking? Nee, daarvoor moet je niet hier zijn.

Als een wapperende vlag in de wind, zo lijkt het vanaf de uitkijkpost, golft de
groene vegetatie zich in diverse kleurschakeringen door Curacao's grootste
natuurpark. Felgroene zones, smalle valleistroken waar het water zich doorheen
baant, worden omgeven door donkergroene gebieden met andere bomen-en
plantensoorten. Daarachter bergtoppen van honderd miljoen jaar oude, uitgeperste
lava. Ook prominent in beeld: een paar miljoen jaar oude kalkplateau's van
opgeheven koraalrif. Poreuze boel allemaal, goed watervasthoudend. Hier dus
volkomen andere flora dan honderden meters verderop. Hoezo, Curacao saai?

Op het eiland is niets wat het lijkt. Chris Schmitz (55), beheerder van het 1800
hectare grote park in het westenlijk deel van Curacao, houdt na een stevige
wandeling halt bij een beekje. Bouwwerkjes uit de slaventijd zijn gepasseerd op
deze trail door het park. Evenals talloze planten-en bomensoorten die ooit met
de beste bedoelingen naar het eiland zijn gebracht, zoals voor de rubberteelt,
maar waarvan de meeste faliekant mislukten.

Het is de droge tijd op Curacao dus het beekje is kurkdroog. Als een pasgegraven
gracht slingert het zich door het natuurpark.

'Je ziet niks maar het zit eigenlijk vol met eieren', zegt Schmitz.

'Er hoeft maar een regenbui te komen en dit beekje is gevuld met vissen. Een
paar jaar terug vonden we hier zelfs garnalen.' Nee, hiken kan wel degelijk op
Curacao.

Wie het geluier aan het strand zat is of duiken maar een onzinnige bezigheid
vindt, koopt de Curacao Hiking Map en bewandelt een van de kleine twintig
wandel-gebieden die het ruim vierhonderd vierkante kilometer grote eiland telt.
Van het Shete Boka Park in het noorden, met zijn ruige kustlijn en donderdende
golven, tot Groot Sint Joris in het zuiden waar palmen en mangroves deze
voormalige plantage domineren.

Het Christoffelpark, dat jaarlijks door zo'n 40 duizend personen wordt bezocht
en de hoogste berg van het eiland kent, is een park met ook asfalt. De wegen
zijn er zelfs betaald met Nederlandse ontwikkelingshulp.

'Het asfalt wordt niet door alle bezoekers gewaardeerd', erkent Schmitz die al
sinds 1992 het beheer voert voor de natuurbeschermingsorganisatie Carmabi.
'Omdat in het verleden de zandwegen na een fikse regenbui wegspoelden, hadden we
daarna geen inkomsten. We kozen voor de Amerikaanse aanpak: ook de auto moest in
het park.'

Het tekent de precaire situatie waarin natuurbeheer zich bevindt op Curacao, dat
pas de afgelopen 25 jaar bewust werd van natuurbescherming. Met relatief weinig
geld, zo'n vijftigduizend euro, moet Schmitz zo'n drieduizend hectare grond
beheren. Met slechts vier man. Verantwoord eco-toerisme dient de inkomsten op te
krikken. Schmitz:

'We genereren gelden door zo min mogelijk schade aan te richten aan het park. Je
ziet vaak dat eco-toerisme een claim legt op een natuurgebied. Hier gaan de
wegen en paden zo min mogelijk door kwestbare gebieden.'

Even later, op een van de vele wandelroutes:

'Ik zoek een jaartal maar ik kan het niet vinden'. Schmitz, afkomstig uit
Limburg maar al sinds 1969 woonachtig op Curacao, zit op zijn knieen bij een
waterput. Het is de enige vierkante put die in de slaventijd op het eiland is
gebouwd. Wandelen door het Christoffelpark, dat bestaat uit land van drie oude
plantages, is teruggaan in de tijd dat duizenden slaven de nu verwilderde grond
moesten bewerken.

Stapelmuren, gebouwd indertijd om vee buiten bepaalde gebieden te houden, doemen
overal op. De grond ligt bezaaid met peulen van de Indju-boom. Nutteloos afval,
zo lijkt het, van een boom die ogenschijnlijk geen enkele functie heeft. Dat mag
wellicht gelden voor de stekelige Wabi, de meest voorkomende plant op Curacao,
maar zeker niet voor de Indju. De boom is onlosmakelijk verbonden met de
geschiedenis van het grootste Antilliaanse eiland.

De peulen werden in de slaventijdgebruikt om de ietwat donkergele verf te maken
waarmee vrijwel alle landhuizen toen werden beschilderd. Schmitz: 'Het was toen
vrij duur en dus niet voor de gewone man. Toen synthetische verf zijn intrede
deed, wilde iedereen deze kleur hebben.' Wandelen is niet voor niets de manier,
zo propageert de Stichting Uniek Curacao, om de diversiteit van de lokale natuur
te ontdekken. Want niets is wat het lijkt.

'Je zou het niet zeggen maar op Curacao zijn meer boom-en kruidsoorten dan in
Nederland', zegt Schmitz na ruim drie uur lopen langs rivierbeddingen, hoge
rotsformaties en restanten van leguanen en geiten. 'Hier valt zo'n 650
millimeter water per jaar, niet veel meer dan de ruim zevenhonderd millimeter in
Nederland. Omdat het kort maar hevig regent, is alles vrij snel dichtgegroeid.
Kersenbomen hebben al binnen een paar dagen vruchten en planten bloeien eveneens
snel. Ze kunnen het zich niet veroorloven, vanwege de korte regenval, lang over
het bloeien te doen.'

Langzaam verandert het landschap. Hoe hoger, hoe droger het wordt. Plotseling
duikt een asfaltweg op. Een rivierbedding kruist het asfalt. De regenval kan zo
hevig zijn, dat de kruisingen van beton worden gemaakt. Asfalt spoelt immers zo
weg.

Boven, op een heuveltop van oude brokken koraalresten, is het wegenpatroon in
het park duidelijk te zien. Een terreinwagen rijdt richting zee.

Schmitz: 'Vanaf hier zie je welke concessie we moeten doen om dit park rendabel
te houden. Die wegenzijn ook voor mij een doorn in het oog. Maar het is niet
anders.' Het snerpende geluid van cicades, een krekelsoort, golft razendsnel
vanaf de kust richting heuveltop. Schmitz: 'Toen ik in 1986 bij Carmabi begon,
was 95 procent van de leraren op het eiland nog nooit in dit park geweest. Dat
is nu anders. Er is in korte tijd een groeiend natuurbewustzijn ontstaan op
Curacao.'

© de Volkskrant/Frank van Workum

Curacao

Christoffelpark: meer bomen-en kruidensoorten dan in Nederland. FOTO GUUS
DUBBELMAN - DE VOLKSKRANT

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               2 of 117 DOCUMENTS

                                 de Volkskrant

                               December 16, 2003

Apebroodboom

BYLINE: WIM DE JONG

SECTION: Media; Pg. 13

LENGTH: 459 words


Het Groot Dictee der Nederlandse Taal is niet heel leuk om naar te kijken, maar
moet het natuurlijk hebben van de mee-schrijvers thuis. Alleen voor liefhebbers
van luxe vulpennen met zuigmechanisme, vooroorlogs behang en wat oudere tv-babes
als Chazia Mourali en Annette van Trigt viel er gisteravond in het gebouw van de
Eerste Kamer ook visueel wat te beleven aan de veertiende editie van de
taalwedstrijd. De altijd exotische en bijzondere Chazia was van de Nederlandse
deelnemers uiteraard het blootst van allemaal; bij de Belgen was het zangeres
Deborah Ostrega met een decollete dat ernstig detoneerde bij de deftigheid van
de gebeurtenis; iets wat de cameraman niet te veel kon benadrukken.

Dat waren zo'n beetje de hoogtepunten voor de kijkers. Voor de luisteraars was
er natuurlijk Philip Freriks. Het grote theaterdier van het NOS Journaal hield
ons in zijn inleidende toespraak voor dat de taalverloedering in ons land nooit
zo om zich heen mag grijpen dat er ooit nog eens een Groot Nederlands Johan
Cruyff Dictee door hem moet worden opgelezen. En om die ernstige waarschuwing
kracht bij te zetten, verblijdde de antieke schoolmeester in de
nieuwspresentator het ganse land met een heerlijk ouderwetse les Nederlands.

Bordewijks Bint op het gymnasium in 1924. Zoiets. Degelijke oude kost als
stoffelijke bijvoeglijke naamwoorden. Met tuitlippen uitgesproken, zacht
suizende 'eu's' en andere gefiguurzaagde mondklanken zonder ook maar een
verspreking. En natuurlijk met de vele kostelijke kwinkslagen, zoals we die ook
van Philip in het Journaal kennen. Zou landbouwminister Cees Veerman
'kippenpest' met of zonder tussen-n spellen? Zou Chazia net zo bijdehand in het
geschreven woord zijn als ze verbaal begaafd is? We schoven thuis ook vanzelf
naar het puntje van de stoel.

Werd het Dictee dus alsnog enigszins modern infotainment.

Welke woorden kregen de deelnemers voor de kiezen? Onder andere: bikinietjes,
carrosserieen, veldleeuweriken, langoest, koninginnenpage, heidevlinder,
kapucijneraap, kaketoe, acacia, eucalyptus, apebroodboom en nog wat planten en
dieren uit de tijd van voor de evolutieleer. En qua newsspeak: het is
'skateboardde' in onvoltooid verleden tijd.

Het aantal fouten mocht er derhalve weer wezen: gemiddeld 39 per deelnemer. Een
record. Beste bekende Nederlander: Mat Herben met 27 fouten. Beste gewone
Nederlander: zeefdrukker Oscar Fernald (33), Rotterdammer van geheel of
gedeeltelijk allochtone afkomst, met slechts 7 fouten.

Wat we misten: alle andere uitslagen! Wie van de Bekende Nederlanders is er in
spelling nou echt het allerstomst? Juist om die toegevoegde waarde worden ze
toch gevraagd voor het Dictee?

Of moeten Chazia's blote armen voor de kijker echt genoeg zijn?

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               3 of 117 DOCUMENTS

                                 de Volkskrant

                               December 13, 2003

Levensliedzender

BYLINE: WADDINXVEEN A. HEEMSKERK

SECTION: U pagina; Pg. 19

LENGTH: 228 words


Een SP'er en levensliedliefhebber in Gelderland maakt zich sterk voor een
regionale Nederlandstalige zender, nu er steeds meer illegale piraten uit de
lucht worden gehaald, die dit genre veel draaien. De Haagse bestuurlijke elite,
de Amsterdamse grachtengordel en de Hilversumse elite heeft echter een hekel aan
dit genre dat zij als 'lage kunst' beschouwen.

Een oud socialistisch ideaal (volgens mij van voor de Tweede Wereldoorlog) luidt
namelijk: 'Het volk verheffen'. Hiermee wordt bedoeld dat 'de gewone man en
vrouw' zich voor de 'hogere kunst', zoals bijvoorbeeld zwaar klassiek moet gaan
interesseren en zeker niet dat de elite mee moet gaan doen in een dronken bui
met de polonaise hollandaise en levensliederen moet gaan meezingen onder het
motto 'de elite verlagen en neerhalen' (plus bekeren tot de lage kunst).

Om die reden wordt de 'hoge' kunst zwaar gesubsidieerd en wordt het als een
nederlaag gezien dat Frans Bauer nu op nummer een staat, net als de nieuwe
Idolswinnaar waarschijnlijk straks en dat Andre Rieu met zijn lichte klassieke
muziek internationaal zoveel succes heeft.

Uiteraard zal er geen publieke zender voor nederpop en het Nederlandstalige
levenslied komen, laat staan voor blaasmuziek, hoewel er veel Nederlanders in
fanfares, harmonie-orkesten en brassbands spelen met originele namen zoals
Concordia of Excelsior.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               4 of 117 DOCUMENTS

                                 de Volkskrant

                               December 13, 2003

Macho maal homo is metro ; De metroseksueel houdt evenveel van auto's als van
gezichtscreme

BYLINE: DOOR DIEDERIK VAN HOOGSTRATEN

SECTION: Reflex; Pg. 16

LENGTH: 2138 words


Zelfs de Democratische presidentskandidaat Howard Dean is een zelfbenoemde
metroseksueel. Deze postmoderne, bevrijde man, object van verlangen voor vrouw
en man, komt in de VS uit de kast. De 'machoman met een zachte kant' is
plotseling overal.

Eerst even dit, want je kunt niet duidelijk genoeg zijn: Ricardo Baca valt op
meisjes. Maar jongens vallen juist op hem, 'en zijn teneergeslagen als ik zeg
dat ik hetero ben'. Hij weet wel hoe dat komt. De 26-jarige single uit Denver
laat zijn bruine haar eens in de drie weken knippen en verven. De platinum en
robijnrode highlights kosten hem vijftig dollar per keer.

De inrichting van zijn nieuwe huis is een mengsel van 'punk-rock, jaren
zestig-esthetiek en industrieel'. Mijn huis weerspiegelt mijn persoonlijkheid.'
En hij draagt, laag op de heupen, enkel de verantwoord-versleten jeans van
Diesel; een indicatie van vergevorderd benul van stijl. In Amerika kost zo'n
spijkerbroek 150 dollar, terwijl je een paar Levi's voor 40 oppikt.

Baca is een 'metroseksueel': de bevrijde, postmoderne, stedelijke Renaissance
Man die het goede leven in de metropolis omhelst en steeds meer vormgeeft.

Hij is verre van alleen. Niemand telt ze, maar het lijkt erop dat miljoenen van
zulke mannen - heteroseksueel maar geinspireerd door de homocultuur - in de
Verenigde Staten uit de kast komen. Ze letten op hun kleding. Ze verzorgen hun
hoofdhaar, lichaamshaar, huid en alle twintig nagels. Ze denken na over
woninginrichting. Hun eigen lasagnarecept is een hit onder vriendinnen. Ze
zitten veel in de sportschool, weten iets van cultuur, kunnen luisteren en
herkennen een goede wijn. De Superbowl, de heilige finale van het kampioenschap
American football, blijft een jaarlijks hoogtepunt. Maar ze kunnen ook een
smaakvolle kerstkaart versturen.

En boveral schamen ze zich voor niets van dit alles. Dat hoeft ook niet, zeggen
succesvolle tijdschriften als FHM, Men's Health, Maxim en Details. Die bladen
zijn specifiek gericht op de man met smaak. Hij houdt nog steeds van snelle
auto's, maar verzorgt eveneens de kinderen en staat open voor seks- en modetips.
'Zachte macho's', luidde laatst een kop in Details.

De term noch het type man is nieuw, en Amerika is niet de geboortegrond. De
Britse schrijver Mark Simpson bedacht het woord al in 1994: 'Een internationaal
georienteerde narcist', een 'sissy', en de 'wandelende natte droom van
adverteerders'. Zeven jaar later lijken de overdadige liefde voor het
spiegelbeeld en het stigma van mietje er een beetje vanaf, en is de commercie
inderdaad op het zelfbewuste type man gesprongen.

De Britse voetballer David Beckham staat bekend als de super-metro. Hij is niet
alleen een van de allerbeste spelers in de oermannelijke voetbalwereld, maar
draagt ook ongegeneerd nagellak, make-up, elke week een nieuw kapsel, en kleedt
zich zo vrouwelijk als hij zich die dag voelt. Voor de popularisering van de
term was geen beter rolmodel denkbaar. Deze keer was het 't 'oude Europa' dat de
toon zette, en Amerika dat aarzelend volgde. Volgens Simpson vertegenwoordigen
filmsterren als George Clooney, Adrien Brody en Tobey Maguire - zowel in hun
rollen als in het echt - het metroseksuele ideaal.

In 2003 brak de metro definitief door in de VS. Het gebeurde op de televisie. In
de zomer kwam het kleine tv-station Bravo met een nieuwe reality-serie: Queer
Eye for the Straight Guy. Vijf flitsende homo's, alias The Fabulous Five, vormen
een team dat elke aflevering een stijlloze huisvader of verlopen hippie onder
handen neemt. Haar eraf. Nieuwe kleren. Manicure. Huis een opknapbeurt.
Overtollig rughaar weg-waxen. Een culinaire stoomcursus. En zie: de nieuwe man
kan de wereld weer aan.

Het lijdend voorwerp van Queer Eye is zonder twijfel, maar onuitgesproken, de
metroseksueel. Als de missie slaagt, tenminste. Het programma werd een enorme
hit op tv, onder hetero's en homo's, mannen en vrouwen, aan de stedelijke kusten
en in het heartland. Moederstation NBC haalde de Fab Five weg bij Bravo en
programmeerde de serie tijdens prime time op het eigen hoofdkanaal (Channel 4).
In sitcoms als Will and Grace was de homo al geaccepteerd als hoofdrolspeler. Nu
bleek het als conservatief te boek staande publiek een show over de
kruisbestuiving tussen queer en straight heel goed aan te kunnen.

Het tijdstip is niet toevallig. Het homohuwelijk staat hoog op de politieke
agenda en wordt wettelijk mogelijk in de staat Massachusetts. Over aids wordt
eindelijk normaal gepraat. De Episcopaalse Kerk heeft de eerste homopriester
benoemd. Het Hooggerechtshof verklaarde het verbod op sodomie ongrondwettig. Dit
jaar bood, kortom, een reeks mijlpalen in de Amerikaanse homo-emancipatie. De
metro, zelf een vleugje gay zonder gene, surft mee op die golf.

In juni kwam de marketingfirma RSCG Worldwide met een rapport: The Future of
Men: USA. Mannen tussen de 21 en 48 waren ondervraagd over hun mannelijkheid.
Ook hier kwam de metroseksueel bovendrijven. Ze 'doen wat ze willen, kopen wat
ze willen, genieten van wat ze willen - zonder zorg over het feit dat sommige
mensen dit onmannelijk vinden', aldus het rapport.

'Een van de veelzeggende tekenen van metroseksuelen is hun bereidheid om
zichzelf te verwennen, of het nu gaat om de impulsieve aanschaf van een
Prada-pak of een paar uur voor een massage of een facial.' Conclusie: metro's
voelen zich 'uiterst zeker in hun seksualiteit'.

Dit najaar gaven twee onvermoede heren de term nog bredere bekendheid. De
Democratische presidentskandidaat Howard Dean noemde zichzelf tijdens een
campagnepraatje in Colorado een metro nadat hij een compliment over zijn kleding
had gekregen. Hij krabbelde later terug en zei: 'Ik weet eigenlijk niet wat het
betekent.'

Columnisten vroegen zich af of iedere halve gare zich nu een metro gaat noemen:
De doornormale Dean draagt donkere pakken en heeft voor zover bekend nog nooit
vochtvasthoudende gezichtscreme gebruikt. Maar ook al is Dean verre van een
metroseksueel, politiek Washington wist plots dat de term bestond. Dat het woord
een blijvertje is, bleek afgelopen zondag. De toonaangevende taalcolumnist
William Safire titelde zijn wekelijkse stukje in het magazine van The New York
Times 'Metroseksueel: Trots en onmiskenbaar een dandy.' Als Safire een term
oppikt, is hij gearriveerd.

De metroseksueel kreeg voorts een zetje in de rug van een computerspecialist uit
New York. Michael Flocker kwam dit najaar met een handzaam boekje dat verkoopt
als Italiaans ijs op een hete zomerdag: The Metrosexual Guide to Style (New
York, Da Capo Press, 2003). Met humor beschrijft hij alle mogelijke do's and
don'ts voor de metro, en biedt tips voor etiquette, smaak en huidverzorging.
Absoluut verboden: witte sportsokken in leren schoenen, de bandplooibroek en de
cowboyhoed. Juist wel noodzakelijk: donker t-shirt onder een donker overhemd,
een gemillimeterd hoofd voor de kalende man, en zelfredzaamheid met een pincet:
'Niets is afschrikwekkender dan lange haren die uit je neusgaten steken.'

Het boekje benadrukt ook ambiguiteit. 'De metroseksuele man geniet van positieve
aandacht en voelt zich vrij om te flirten met vrouwen en mannen.' Tijdens een
lunch in het momenteel vreselijk hippe Meatpacking district in Manhattan - de
metro-buurt, pal ten zuiden van homo-mekka Chelsea - zit Flocker er zelf erg
metro bij. Gestyled haar, een groot zilveren horloge, bruine strakke koltrui,
versleten jeans. Hij is gay, 'en juist daarom weet ik hoe een man een betere
versie van zichzelf kan zijn'. Heeft niet elke vrouw een goede homovriend tegen
wie ze graag mag verzuchten: 'Ik wou dat mijn vriend meer zoals jij was?' Daarom
besloot Flocker (40) hulp te bieden.

'De gemiddelde Amerikaanse man ziet eruit als een twaalfjarige jongen', zegt
Flocker. De heren houden vast aan het imago van de jock: een sportief type met
honkbalpet. Maar mannelijkheid gaat om gedrag, vindt Flocker. Niet alleen kan
een goede wijn veel lekkerder zijn dan de eeuwige Budweiser, en meer indruk
maken op een vrouw, ook zijn hoffelijkheid, goede manieren en 'een
kosmopolitische blik' niets dan aantrekkelijk. 'Smerig haar, onafzichtelijke
teennagels en het vermogen om zakken chips voor de tv weg te werken zijn nooit
het vrouwelijke idee van een "goede man" geweest.'

Kijk naar het succes van Nickel, zegt Flocker. Dit is een modern vormgegeven
gezondheidscentrum op de rand van Chelsea, waar het gaat om 'serieuze
huidverzorging voor mannen'. Vrouwen zijn er niet welkom, zodat veel hetero's de
plek eerst schuwden: zeker alleen voor mannen die van mannen houden. Maar het is
geen ontmoetingsplek voor homo's. Steeds meer heren, gay of niet, vinden de weg
naar Nickel voor een massage, een pedicure of de verwijdering van overtollige
lichaamsbeharing. 'De metro is onze man', lacht Jason vanachter de kassa.

In de steden is de metroseksueel al bijna mainstream. In de rest van Amerika
niet, merkt Flocker. Hij heeft de afgelopen weken radio-interviews gedaan met
stations in bijvoorbeeld Nebraska en Ohio. Steeds belden mannen die uitriepen:
'Je hebt het over mij!' Allemaal zeiden ze dat ze uitgelachen worden, of voor
homo aangezien. Niks van aantrekken, adviseerde Flocker. 'Het duurt niet lang of
ze zijn de trendsetters in hun omgeving', zegt hij. 'Hun aanwezigheid, overal in
Amerika, geeft een indicatie van de richting die Jan Modaal opgaat.'

Dat is een doorbraak, vindt hij. Sommige cynici roepen dat het een trend is die
wel weer overwaait, een marketing-truc. Maar de 'objectivering', waar homo's en
vrouwen al tijden mee leven, is nieuw. 'Het is nog niet zo lang dat een
androgyne jongen in een reclame van Calvin Klein eruit ziet alsof hij net
genomen is, met zo'n tevreden lachje.' Die advertenties staan niet in
homobladen, maar in Newsweek en op enorme billboards in Manhattan. 'Ook
hetero-jongens worden nu geportretteerd als een prooi die wordt nagejaagd.'

Demetri Detsaridis en zijn goede vriend John Mueller, beiden 28, zitten op de
bank in Detsaridis' stijlvol vormgegeven appartement in New York. Moderne kunst
aan de muren, strakke lijnen, gedimd licht. 'Geobjectiveerd' willen ze zichzelf
niet noemen. En het 'seksueel' in metroseksueel vinden ze wat ongemakkelijk.
Maar goed: 'Als het gaat om stijl en goed voor jezelf zorgen, dan zijn we het',
zegt Mueller.

H

ij hoorde de term dit voorjaar voor het eerst in een kroeg. Hij stond naast een
jongen die een meisje vroeg om met hem mee naar huis te gaan. 'Maar ik dacht dat
je homo was!', riep zij uit. 'Welnee, ik ben een metroseksueel', reageerde de
jongen. Ze gingen even later samen weg, en Mueller besloot de volgende dag de
term op internet op te zoeken. 'Verdomd, dat was ik.'

Dat mensen vaak denken dat hij homo is, vindt Detsaridis niet zo gek. 'We hadden
de fag hag al', zegt hij: de vrouw die het liefst rond haar homovrienden (fags)
is. Aangezien metro's absoluut homovriendelijk zijn, zijn ze 'zoiets als de
mannelijke equivalent van de fag hag'. Mueller gooit het meer op het Europese
voorbeeld. 'Wat nu metroseksueel heet, was voorheen het ideaal van de jonge
Europeaan, met smaak en stijl en zo'n interessant accent.' De twee vrienden zijn
het eens: als je van design houdt, iets van kunst weet en nadenkt over mode, ben
je waarschijnlijk metro.

Flocker en Simpson stellen beiden dat de man achterloopt op de vrouw. De
post-feministische, jonge vrouw is allang metroseksueel: thuis aan beide kanten
van het spectrum. Madonna en de meiden van Sex and the City gedragen zich
'mannelijk'. Ze stralen professioneel een groot zelfvertrouwen uit en zijn
'seksueel zeker zo agressief als mannen', zegt Flocker. De metro-man reageert
door vrouwelijker te worden; het is een wisselwerking. Mark Simpson schreef op
Salon.com: 'Hoe onafhankelijker, rijker, zelfingenomer en machtiger vrouwen
worden, hoe waarschijnlijker het is dat zij aantrekkelijke, goedgekapte en
goedgeklede mannen om zich heen willen.'

Op die vrouwen richten Jason Anthony en Nan Shipley zich met hun boekje Is Your
Straight Man Gay Enough? (A Gay Best Friend's Guide), dat volgend najaar
uitkomt. Het wordt een soort how-to boek, zegt Anthony. 'Alleenstaande vrouwen
hoor ik voortdurend klagen over de kwaliteit van heteroseksuele mannen op de
markt.' En dus is het tijd voor een gids om je man 'een beetje homo te maken',
aldus de schrijver.

Ricardo Baca, Demetri Detsaridis en John Mueller vormen de avant-garde: een
groeiende groep mannen die al aan de eisen voldoet. Volgen Michael Flocker
omarmt 75 procent van de metro's hun nieuwe imago om een oeroud ideaal te
verwezenlijken: indruk maken op vrouwen. Zoals het een zelfbewuste maar
bescheiden metro betaamt, bloost Mueller een beetje en lacht wanneer hij zegt:
'Vrouwen reageren bijna altijd, nou ja, positief.'

David Beckham, de super-metro. FOTO ROSS KINNAIRD/GETTY IMAGES

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               5 of 117 DOCUMENTS

                                 de Volkskrant

                               December 10, 2003

Prins: 'Vanaf nu is het gewoon Amalia' ; Prinses Catharina-Amalia
Willem-Alexander doet in Den Haag aangifte van de geboorte van zijn dochter

BYLINE: VAN ONZE VERSLAGGEVER REMCO MEIJER

SECTION: Binnenland; Pg. 3

LENGTH: 687 words

DATELINE: DEN HAAG


Naamkapers beperkten de keuze, meldt de prins, maar het is desondanks gelukt. De
baby heet: Catharina-Amalia Beatrix Carmen Victoria. Ze eet, slaapt en huilt
goed.

De Haagse schilder Jurjen de Haan heeft deze dinsdagochtend zijn werkkleding
verruild voor een grijs pak. 'Normaal zie ik er niet zo uit, hoor', zegt hij. In
afwachting van prins Willem-Alexander, die aangifte komt doen van de geboorte
van zijn dochter, zit De Haan op een zilverkleurig stoeltje in het oude stadhuis
aan de Groenmarkt. In 1937 trouwden hier prinses Juliana en prins Bernhard. Op
een ezel, onder een laken staat het werk dat het gemeentebestuur van De Haan
heeft gekocht.

Wethouder Engering van Cultuur kwam twee weken geleden bij De Haan op
atelierbezoek. 'Ze houdt van mijn schilderijen', zegt de kunstenaar. Hij
schildert abstract, in herkenbare vormen en heldere kleuren. Engering koos
Stapeling met blauwkop. De Haan: 'Ik maakte het twee jaar geleden en vond het
meteen al echt iets voor een kinderkamer.'

Willem-Alexander komt om tien uur binnen, vergezeld door premier Balkenende en
vice-president Tjeenk Willink van de Raad van State. Een gewone burger kan
tegenwoordig al in het ziekenhuis geboorteaangifte doen, maar een kroonprins
doet dat met twee prominente getuigen, gevolgd door een groot perscorps, live op
televisie. Burgemeester Deetman, met oranje das, houdt een korte toespraak. Hij
spreekt van 'een feestelijke bijeenkomst', brengt felicitaties over en zegt: 'We
zijn gelukkig met ons erfprinsesje.'

Anders dan 36 jaar geleden hebben Deetman, noch de getuigen de baby gezien.
Voorafgaand aan de aangifte op 2 mei 1967 in Utrecht van de geboorte van
Willem-Alexander, liet een trotse prins Claus zijn zoon zien. Dit 'tonen' heeft
Willem-Alexander zondagavond vlak na de geboorte gedaan voor de
televisiecamera's en daarmee zijn de autoriteiten vooralsnog tevreden gesteld.

Willem-Alexander lijkt vermoeid en gespannen maar met enkele olijke zinnen weet
Deetman toch een gulle lach op het gezicht van de prins te brengen. De
fotografen klikken onophoudelijk, de radioman doet zachtjes zijn rechtstreekse
verslag - hier wordt gewerkt, maar waar gaat het om? Om de namen natuurlijk,
want daar waren Willem-Alexander en Maxima zondag nog niet uit. Naamkapers
hebben de rechten op diverse voor de hand liggende namen gedeponeerd, blijkt nu,
en daarmee de prins en prinses in hun keuze beperkt. Tot overmaat van ramp lekte
het registreren van Catharina en Amalia door een stichting van het Koninklijk
Huis maandag uit. Maar het is gelukt, het meisje heet: Catharina-Amalia Beatrix
Carmen Victoria. Titels: prinses der Nederlanden, prinses van Oranje-Nassau.

Catharina-Amalia is, net als Willem-Alexander, in feite een naam, samengesteld
uit bekende namen uit de Oranje-historie en 'internationaal gemakkelijk
bruikbaar', aldus de prins. Beatrix en Carmen zijn vernoemingen van beide
grootmoeders en Victoria 'is een mooie overwinning ter afsluiting'. De
verrassing is de roepnaam. Willem-Alexander: 'Vanaf nu is het gewoon Amalia.'

Op aanwijzing van de ambtenaar van de burgerlijke stand tekenen de vader en zijn
getuigen de geboorteakte. Het schilderij wordt onthuld. De prins vindt de 'nat
in nat' geschilderde vlakken 'heel mooi'. Ook krijgt hij een mobile en een
groeiboek voor het consultatiebureau.Tot slot laat hij weten dat Maxima het goed
maakt na de geleverde 'topprestatie', maar dat van 'kwiek over landgoed De
Horsten rennen' nog geen sprake is.

En Amalia? 'Ze eet goed, slaapt goed en huilt goed.' Als de prins is vertrokken,
heeft de bijeenkomst 25 minuten geduurd.

Schilder De Haan keert terug naar atelier en werk, waarover Deetman heeft
gezegd: 'Zijn olieverfschilderijen tonen ons een fantasierijke, onbezonnen
wereld, waarin geen plaats is voor gewichtigdoenerij of dodelijke ernst.'

De boodschap is duidelijk: te hopen valt dat prinses Amalia die wereld ook langs
andere weg dan via het schilderij mag leren kennen.

Prins Willem-Alexander kreeg van de gemeente Den Haag niet alleen een schilderij
maar ook een mobile in de vorm van een ooievaar cadeau. FOTO ANP

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               6 of 117 DOCUMENTS

                                 de Volkskrant

                                December 2, 2003

Weg met het wegkijken

BYLINE: PIETER HILHORST

SECTION: Forum; Pg. 7

LENGTH: 755 words


Het is 's avonds laat op het station Rai in Amsterdam. Twee trams staan te
wachten bij de halte. De ene tram is verlicht en de deur staat open. Een stuk of
vijftien mensen hebben alvast plaats genomen. Na enige tijd komt de
trambestuurder uit de keet lopen. Hij wandelt langs de verlichte tram, opent de
deuren van de donkere tram, ontsteekt het licht en vertrekt.

Een jongen en een meisje sprinten de tram uit naar de eerste officiele halte
tachtig meter verder.

Ik hol achter ze aan. Het lukt ze om de tram in te komen. Ze houden voor mij de
deur open van de rijdende tram.

Vervolgens stormen ze naar voren en schelden de bestuurder de huid vol. De
bestuurder scheldt terug. Ik ben ook kwaad, maar ik vraag op mijn beleefdste
toon, hoe ik nou kon weten dat deze tram eerder zou vertrekken dan de ander.
Verontwaardigd wijst hij mij op een klein bordje op de voorruit van de tram.
Daarop staat 7 en op die ander zou 8 hebben gestaan. Het was me nog nooit
opgevallen. Ik besluit op mijn manier mijn ongenoegen kenbaar te maken. Ik zoek
alle nummers die ik in de tram zie en schrijf die zichtbaar in mijn agenda. De
bestuurder begrijpt wat ik van plan ben. Het gescheld van het stel liet hem
koud, maar het idee van een officiele klacht maakt hem woest.

Hij gooit de tram met een klap op de rem en eist dat ik mijn kaartje laat zien.
Nu had ik in de vorige tram al gestempeld, dus toon ik hem mijn vervoersbewijs.
Maar hij blijft boos en beent naar het stel. Die hebben geen kaartje. Nu loopt
het pas echt uit de hand. De jongen trekt de deur van de tram open. De
conducteur bespringt hem. De jongen slaat hem een bloedneus en rent weg. De
bestuurder springt op het meisje. Het bloed uit zijn neus loopt op haar gezicht.
Zij schreeuwt: 'Je geeft me aids'.

Even later staat de tram vol met personeel van het GVB en de politie. Iedereen
moet de tram uit. Het meisje en ik mogen van de bestuurder niet weg. Er wordt
een rapport opgemaakt. Ik probeer duidelijk te maken, dat de bestuurder alles
fout deed wat hij fout kon doen. Hij was niet onder de indruk. 'Het is niet mijn
probleem als mensen in de verkeerde tram stappen. Het is niet mijn taak om
daarop te letten.'

Deze man haat zijn werk, zoveel is duidelijk. Hij haat de reizigers aan wie hij
zijn diensten verleent. Hij heeft waarschijnlijk in de loop der jaren zoveel
bagger over zich heen gekregen, dat hij met zijn passagiers zo min mogelijk te
maken wil hebben. Hij heeft daarom de kunst van het actiefwegkijken ontwikkeld.
En hij is de enige niet. In de hele publieke sector bestaat de neiging om
vervelend werk zoveel mogelijk te vermijden.

In zijn boek Het Woninkrijk der Bloemstraters geeft Jos van der Lans een
geloofwaardige verklaring voor dit fenomeen. Medewerkers van woningcorporaties,
politieagenten en welzijnswerkers hebben alleen maar te maken met de lastige
gevallen in een wijk. Tevreden huurders, gezagsgetrouwe burgers en buurtbewoners
die zichzelf redden, spreken ze nooit.

Zo ontstaat een gevaarlijke vertekening van de werkelijkheid. Gewone burgers
zien wel de problemen in hun buurt, maar horen nooit wat de professionals
daaraan doen. Zij voelen zich daarom al snel in de steek gelaten. De
professionals op hun beurt worden moe van de tegenwerking en gaan zich
verschuilen achter bureaucratische routines. Als mensen klagen over
geluidsoverlast of troep in de gang, schrijven de medewerkers van de corporatie
liever een brief dan eens langs te gaan. Bij huurachterstand gaan ze nooit op
huisbezoek om te vragen wat de oorzaak is van de ontstane problemen, want
huurders zijn eng en onvoorspelbaar. Dus sturen ze een aanmaning. En als brieven
niet helpen volgt een boete en tot slot de deurwaarder.

Zo bezien vormt het gehamer van het kabinet Balkenende op de eigen
verantwoordelijkheid van de burger helemaal geen radicale breuk met de huidige
praktijk. Burgers worden niet doodgeknuffeld maar aan hun lot overgelaten. Eigen
verantwoordelijkheid is gewoon een nieuw etiket voor de bestaande praktijk van
bureaucratische onverschilligheid.

Van der Lans bepleit daarentegen een actievere opstelling bij de professionals
in de publieke sector. Door zich in een vroeg stadium met mensen te bemoeien,
kunnen ze veel problemen voorkomen. Dan moeten ze wel meer doen dan in hun
taakomschrijving staat. Het is een instelling die aan de trambestuurder niet was
besteed. En daar moest hij voor boeten. Want wie steeds wegkijkt, belandt op een
gegeven moment in de hoek waar de klappen vallen. Soms zelfs letterlijk.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               7 of 117 DOCUMENTS

                                 de Volkskrant

                               November 29, 2003

Links-liberale vertekening ; 'De dominante medicultuur in Amerika is een
liberale'

BYLINE: DOOR JAN TROMP

SECTION: Media; Pg. 3M

LENGTH: 1512 words


Bernard Goldberg werd eruit gewerkt bij CBS nadat hij zijn ervaringen met
vooringenomen journalisten naar buiten had gebracht. Zijn boek Arrogance gaat
over de linkse cultuur in de Amerikaanse media:

'Vertel het hele verhaal.'

Bernard Goldberg ziet eruit als een ambtenaar die drie, misschien nog maar twee
jaar te gaan heeft.

Dun wit haar, een tweed jasje met een onbestemde ruit, een das die echt nergens
op slaat. Het is mooi geweest - dat is wat hij uitstraalt.

Goldberg brengt een verhaal dat je wel vaker hoort uit de hoek van laten we
zeggen rancuneus-rechts. Het verhaal luidt dat in de moderne westerse
samenlevingen de media instrumenten zijn in handen van links, dat stelselmatig
met grote vooringenomenheid wordt gerapporteerd en dat wie links daarop
aanspreekt, algauw te horen krijgt dat het verwijt typerend is voor de rancune
van rechts. Cirkel en discussie gesloten.

Dit is een niet eens zo ruwe samenvatting van het verhaal van Bernard Goldberg.

Alleen, als hij behoudend is, is hij het niet in de rancuneuze variant. Hij is
in weerwil van zijn voorkomen als Dorknoper een onderhoudend prater,
aanvalslustig, een tikkeltje miskend misschien, maar dat tref je vaker als
journalisten praten over vakgenoten.

Goldberg is iemand van het vak, hij is geen door de journalistiek gekwetste
buitenstaander. Hij werkte bijna dertig jaar voor CBS, een van de grote
networks. Totdat ze hem eruit werkten. Dat gebeurde nadat hij zijn ervaringen
met nieuwsselectie en -presentatie in een artikel in The Wall Street Journal
naar buiten had gebracht. 'Weet u wat het probleem is - verslaggevers zijn
scherp in waarneming. Maar wat ze niet willen is dat ze zelf op de vingers
worden gekeken.'

En nu staat Bernard Goldberg op een donkere avond in een buitenwijk van
Washington in een rommelige boekhandel annex platenzaak voor een kritisch
publiek van boekenlezers zijn nieuwste werk te promoten. Zijn eerste boek was
een groot succes, meer dan een miljoen exemplaren zijn ervan verkocht. Bias
heette dat boek - vooroordeel, vertekening - en daarin stelde hij voor het eerst
het probleem aan de orde van journalisten die niet over de schutting van hun
eigen belevingswereld kunnen kijken.

Nu komt hij met een vervolg: Arrogance Het boek gaat over de elite in de
(Amerikaanse) media die de eigen intellectuele en mentale redelijkheid als zo'n
groot, universeel goed ziet dat voor andere visies letterlijk geen plek is in de
programma's en de kolommen. En die redelijkheid heeft een linksig karakter.

Bernard Goldberg: 'Mag ik een eenvoudig voorbeeld geven? In januari 2001, direct
na de beediging van president Bush, zei Dan Rather voor CBS: 'Dit was de eerste
dag van Bush, hij deed meteen iets om zijn rechterflank te plezieren.' De
president had nieuwe, beperkende abortuswetgeving aangekondigd. Acht jaar
eerder, toen Clinton president was geworden, kwam deze ook meteen met een nieuwe
abortuswet, in liberale richting. Wat zei Dan Rather? 'Vandaag kwam president
Clinton zijn eerste verkiezingsbelofte na.' Ziet u hoe vooringenomenheid werkt?'

Hij begint over de haat van links tegen Bush. Die verbaast hem. Het is
vergelijkbaar met de haat destijds tegen Nixon. Maar die bedroog de boel.
Goldberg: 'Het kan zijn dat de politiek van Bush je tegenstaat. Maar het is een
aardige vent. Hij is niet als Richard Nixon.'

Mensen vertrouwen hem niet, zoals ze inderdaad Nixon niet vertrouwden.

'Dat kunt u niet waarmaken. Dat is bias, vertekening. U denkt ook al vanuit een
gesloten wereldbeeld. Uw vrienden en uw collega's zullen George Bush niet
vertrouwen. Maar er zijn miljoenen Amerikanen die de president een aardige en
nette vent vinden. Het is typerend voor linkse mensen om een hekel te hebben aan
Bush. Ze denken dat hij dom is, zoals ze dachten dat Ronald Reagan dom was. Van
Gerald Ford dachten ze dat hij niet kon lopen en kauwgum kauwen tegelijkertijd -
en in linkse kring gaat er niets boven intellect, dat verheerlijken ze, dat
bepaalt het prestige.

Ook in Nederland begint de discussie op gang te komen. Er zijn mensen die zich
groen en geel ergeren aan gekleurde presentatie van feiten. Waarom plaatst u het
verschijnsel zo nadrukkelijk in een ideologisch kader en waarom ziet u het niet
gewoon als een kwestie van professionaliteit?

'Omdat het ideologie is. Het is linkse ideologie. Het onvoorstelbare is: ze zien
het zelf niet. Dat komt doordat ze in een luchtbel leven. Ze zijn met elkaar en
onder elkaar, ze hebben het goed en aangenaam, ze wonen in New York of in
Washington, ze zijn werelds en ze houden hun eigen redelijkheid en gezonde
verstand voor de hele waarheid. Omdat ze andere werelden waarin andere waarden
hoge ogen gooien, niet kennen. Het tragische is dat ze hun linkse opvattingen
voor een vorm van beschaving houden. Het is een ideologisch waas, het is
uiteindelijk arrogantie.'

In zekere zin kun je het beschaafd noemen als media de propaganda van de
regering over Irak doorprikken. Doen kranten als The New York Times en The
Washington Post in dit opzicht niet prachtig werk?

'Nee, overwegend ben ik het daar niet mee eens. Na Vietnam, toen de autoriteiten
jarenlang hadden lopen liegen over zo'n beetje alles, geloofden verslaggevers
niet langer wat gezagsdragers te zeggen hadden. Terecht waren ze toen sceptisch
en zelfs cynisch. Maar ze zijn er nooit mee opgehouden. Toen in maart de oorlog
in Irak begon, waren er zogenaamde deskundigen in New York en Washington die
ogenblikkelijk begonnen over vastlopen in het moeras. De gevechten waren amper
begonnen en ze hadden Vietnam alweer in hun hoofd. Pessimisme vanuit
vooringenomenheid, noem ik dat.'

De bevolking is over Irak voorgelogen,dat is de essentie.

'Maar ik heb nooit gezegd dat je moet verzwijgen wat misgaat. Het is volkomen
legitiem om dat wat ons is voorgehouden, af te zetten tegen de werkelijkheid.'

Toch klaagt president Bush voortdurend over wat hij noemt 'het mediafilter'.

'Daar heeft hij ook voor een deel gelijk in. Vertel het hele verhaal. Vertel
over de slachtoffers die da

gelijks vallen onder de Amerikaanse militairen, laat zien dat een deel van het
land nog niet stabiel is. Maar rapporteer ook vanuit de gebieden waar langzaam
maar zeker het gewone leven zijn gang herneemt, vertel over scholen die weer
opengaan, over ziekenhuizen die weer kunnen functioneren. Je hoeft het niet elke
dag te doen. Maar ontken niet dat er ook dingen goed gaan. Niemand in Amerika
weet hoe het toegaat in Irak. Alles wat we weten, loopt via de media. We hebben
dat land de oorlog verklaard en bezet. Dan is het toch belangrijk de Amerikaanse
bevolking het hele verhaal te vertellen? Weet u hoe dat heet? Goeie
journalistiek.'

Goldberg is een beetje een onstuimigeman. Hij wil graag vertellen over The New
York Times. In een rubriek over eten en drinken stond een tijdje geleden een
verhaal over de bereiding van zeeduivel. Goldberg: 'Dit stond er: op de bodem
van de oceaan ligt de zeeduivel te wachten op argeloze visjes die hij kan
verschalken. Die visjes zijn zoals de slachtoffers van het kapitalistische spel
van George W. Bush. Dat stond er, in een kookrubriek.'

The New York Times is een linksliberale krant, met een oplage van een miljoen op
een bevolking van 200 miljoen. Overdrijft u niet?

'The New York Times is de belangrijkste krant van het land. Het nieuwsbeeld van
de gewone man in Amerika wordt bepaald door de televisie, door de networks.
Iedere producent van de grote stations leest The New York Times. Ik mag graag
verkondigen dat als The New York Times een dag niet zou verschijnen, de
redacties van de networks met de handen in het haar zouden zitten.

'De dominante mediacultuur in Amerika is een liberale. Er is veel talk-radio en
je hebt het conservatieve Fox News. Dat is waar, maar het bepaalt niet de toon.
De drie grote networks trekken dagelijks 35 miljoen kijkers. Fox News haalt
anderhalf miljoen. In de televisiewereld tellen de aantallen. Die bepalen je
macht.

'Weet u, ik zit niet te wachten op meer rechtse journalistiek. Ik geloof niet
dat we het daarvan moeten hebben in de VS. Ik zou willen dat de grote networks
wakker worden en erkennen dat hun links-liberale vertekening een probleem is.'

Bernard Goldberg

Bernard Goldberg (58) was 28 jaar lang nieuwsredacteur van CBS, een van de drie
grote Amerikaanse televisiestations. Hij werkte veel met Dan Rather, een grote
naam in de Amerikaanse televisiejournalistiek. Goldberg won zeven keer een Emmy
Award, een belangrijke journalistieke prijs. In 1996 schreef hij in The Wall
Street Journal een kritisch artikel over de zijns inziens bevangen wijze van
verslaggeving. Het werd hem niet in dank afgenomen.

Drie jaar later nam hij ontslag en in 2001 publiceerde hij Bias, een boek over
vooringenomenheid in de journalistiek. Het werd een bestseller. Deze maand
verscheen Arrogance, een boek over de Amerikaanse media-elite.

(Warner Books, New York, ISBN 0-446-53191-X).

President Bush. Volgens Goldberg is de haat tegen Bush vergelijkbaar met die
tegen Nixon destijds. FOTO AP

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               8 of 117 DOCUMENTS

                                 de Volkskrant

                               November 28, 2003

De ongedenkwaardige Van Dale ; Biografie van de schoolmeester-woordenboekenmaker
Als de dag van gisteren

BYLINE: DOOR JAN BLOKKER

SECTION: Cicero; Pg. 27

LENGTH: 1355 words


Bij de introductie van de Woordenboeken voor hedendaags taalgebruik - zes delen
Frans, Duits en Engels in het inmiddels vertrouwde dikke-Van-Dale-formaat -
schreef de lexicograaf Piet van Sterkenburg in 1983 een aardig, wervend boekje
onder de titel Johan Hendrik van Dale en zijn opvolgers.

Het ging hem daarin niet alleen om de opvolgers maar ook om de voorgangers, niet
alleen om Van Dale zelf, maar ook om diens omgeving, dus het plaatsje Sluis,
niet alleen om het woordenboek maar ook (een beetje) om de taalkunde, niet
alleen om de glorie maar ook om de soms smadelijke afgangen.

Om even bij de laatste te blijven: tot in de tiende druk is in de 'dikke' Van
Dale volgehouden dat blamage een van het Frans geleend woord was, dat daarom dus
ook op z'n Frans uitgesproken en gespeld moest worden. Maar Willem Frederik
Hermans onthulde (pas in 1979, toen we het op gezag van de grote autoriteit al
een eeuw hadden moeten geloven) dat het woord in 't Frans helemaal niet bestaat,
en stelde voor om het gezaghebbende woordenboek voortaan ook maar meteen 'Grand
Hotel der Nederlandse taal' te noemen. In de jongste drukken lezen we dat er
sprake is van 'quasi-Fr'.

Alle blamages ten spijt - en in de afgelopen veertig jaar is er geen herdruk
verschenen, of de al dan niet nieuwe eindredacteur kreeg er een aantal
ingepeperd - is Van Dale volksbezit geworden en gebleven: zoals Jacob Cats
volksbezit werd voor de poezie, en Lou de Jong voor de geschiedschrijving van de
Tweede Wereldoorlog.

'Wat de bijbel is voor de dominees', schreef dezelfde Hermans, 'dat is de Grote
Van Dale voor de andere zeurkousen.' En hij verzuchtte erachteraan: 'Ik weet
niet wat ik afschuwelijker vind: het feit dat er niets beter bestaat of de
omstandigheid dat Van Dale zo populair is en de meeste Nederlanders er zo
tevreden over zijn.'

En Battus (= Piet Grijs = Hugo Brandt Corstius) voorspelde in 1976: 'Van Dale
haalt 1984 niet. Dit is de laatste editie van deze bewerker (dat was Kruyskamp,
die drie edities lang het bete noire van de recensenten is geweest - JB).
Verdere bewerking lijkt me zinloos. Overnieuw beginnen is makkelijker. Ik heb
goed nieuws: twee uitgeverskolossen zijn ieder van plan om een modern, goed
opgezet, Nederlands woordenboek te maken. Mijnheer Van Dale krijgt dus
antwoord.'

Maar de kolossen moeten zich halverwege 1976 en 1984 bedacht hebben, want wat er
sindsdien ook is gekomen, wel de elfde, de twaalfde en de dertiende druk van het
oude Groot Woordenboek, maar geen alternatief.

Intussen is aan het leven van de godfather een studie gewijd die meer dan
viermaal zo omvangrijk is als het boekje van Van Sterkenburg en die,
toepasselijk, Een leven in woorden heet. Ondertitel: J.H. van Dale,
schoolmeester, archivaris, taalkundige. Auteur: Lo van Driel.

Van Driel is vermoedelijk een wat oudere onderwijzer of leraar (maar Nederlandse
uitgevers zijn, in tegenstelling tot hun Engelse en Amerikaanse collega's,
consequent te beroerd om terwille van de lezer een kort signalement van hun
auteurs te verspreiden) die veel overhoop heeft gehaald om leven te blazen in
het letterlijk vergeelde portret van Johan Hendrik - en die daar niet in is
geslaagd.

Eigenaardig: de vierhonderd bladzijden van Van Driel leveren evenveel
biografische informatie op als de tien of vijftien bladzijden die Van
Sterkenburg twintig jaar geleden aan de eigenlijke levensbeschrijving besteedde.
We zijn niet verder gekomen dan de steekwoorden schoolmeester, archivaris en
taalkundige, met nog de aantekening dat we ons bij het laatste niet meer mogen
voorstellen dan de ijver van een oprechte amateur.

Dat we in al die jaren met Van Dale dus niet zijn opgeschoten, kan maar op twee
manieren verklaard worden: ofwel Van Driel is als onderzoeker tekortgeschoten,
of over het leven van de 19de-eeuwse onderwijzer is bij gebrek aan
gedenkwaardigheden eigenlijk weinig tot niks te vertellen.

Van Driel - dat moge voorop staan - treft nauwelijks blaam. De Tweede
Wereldoorlog heeft ervoor gezorgd dat van de archieven van Sluis en van wat
daarnaast misschien aan persoonlijke bescheiden van en over Van Dale was
bewaard, niets is overgebleven. Vrijwel alle gegevens over Van Dale moeten met
andere woorden uit indirecte bronnen worden betrokken, en Van Driel wekt de
indruk er niet een te hebben genegeerd.

Er is nog een handvol brieven over, en die staan als bijlage in Een leven in
woorden keurig allemaal afgedrukt. In allerlei Zeeuwse en Zeeuws-Vlaamse
tijdschriftjes en bij allerlei lokale uitgevers heeft Van Dale tientallen
artikelen en talloze (school)boekjes gepubliceerd, en die zijn door Van Driel
allemaal achterhaald en in een 'beknopte bibliografie' keurig geordend.

Niets wat voor de biografie van Van Dale van belang kon zijn of desnoods alleen
maar kon lijken, of Van Driel heeft het opgeschreven.

Maar al zou hij bedolven zijn geweest onder de regelrechte bronnen die er
misschien ooit zijn geweest - Van Dale zou er, naar gevreesd moet worden, niet
interessanter op zijn geworden.

Hij werd in 1828 geboren in Sluis. Hij ging school in Sluis, werd op een dag
kwekeling bij de hoofdonderwijzer, en daarna als vanzelf diens opvolger in
Sluis. Hij trouwde in Sluis, kreeg kinderen in Sluis, werd wegens zijn
verdiensten als publicist op taal-en geschiedkundig terrein stadsarchivaris van
Sluis. Raakte buiten Sluis bekend als een groot talenliefhebber die zelfs
(zonder resultaat overigens) probeerde Gotisch te leren, werd door de
taalgeleerde Matthias de Vries gevraagd om in Leiden het medewerkerschap aan het
net begonnen Woordenboek der Nederlandsche Taal te combineren met het werk aan
een minder prestigieuze dictionaire voor de gewone burger, maar gaf er de
voorkeur aan in Sluis te blijven.

In Sluis bewerkte hij een nieuw, half voltooid woordenboek van de zwagers
Calisch, en tegen de tijd dat hij in 1872 bijna de Z had bereikt overleed hij,
als laatste slachtoffer van een kortstondige epidemie, aan de pokken. In Sluis.

Met dat alles is natuurlijk niets ten nadele gezegd van Sluis. Ook in Sluis kun
je wereldberoemd worden, en een opwindend leven leiden. Maar al hadden ze de
tegenstribbelende Van Dale naar Parijs of New York gedragen - dan zou hij, met
z'n kleine schoolschriftjes en z'n eerbiedige vraagbriefjes aan professor De
Vries in Leiden, een even saaie woordenboekenmaker zijn gebleven.

Elke woordenboekenmaker begint over te schrijven wat zijn voorganger heeft
nagelaten: plagiaire par l'ordre alphabetique. Aan wat hij in de gegeven tekst
verandert of wat hij eraan toevoegt kan z'n filologisch gevoel, z'n
vindingrijkheid en vooral z'n durf worden afgemeten.

Van Dale was niet een erge held. Hij had, meldt Van Driel (en had Van
Sterkenburg al opgemerkt), de nodige moeite met de afbakening van zijn
eigenlijke taak, en had nogal eens de neiging 'uit te weiden, toelichtingen te
geven en opvattingen te motiveren'. Met als gevolg dat 'allerlei
spellingsperikelen en voorbeelden van historisch taalgebruik zijn lexicografisch
werk vertroebelden'.

Met zulke observaties, en met de degelijke beschrijving van Van Dales kritische
omgeving, compenseert Van Driel op slimme manier de leemtes in het biografisch
materiaal. Van Dale blijft een ongedenkwaardige schim, maar des te scherper komt
het profiel tevoorschijn van wat je, in de aardigste betekenis van het woord,
een samenleving van schoolmeesters mag noemen.

In die samenleving werkte men wetenschappelijk, dus op z'n elfendertigst, aan
een reusachtig woordenboek dat er ongeveer anderhalve eeuw over zou doen. Maar
de onderwijzers kregen alvast hun volksboek, dat nooit volmaakt zou worden, maar
waarvoor ook nooit een alternatief zou aantreden.

Dr. P.G.J. van Sterkenburg: Johan Hendrik van Dale en zijn opvolgers.

Van Dale Lexicografie; 95 pagina's. Niet meer verkrijgbaar.

Lo van Driel: Een leven in woorden - J.H. van Dale, schoolmeester, archivaris,
taalkundige.

Walburg Pers; 448 pagina's; A 29,90. ISBN 90 5730 257 8.

Bladzijde uit een schriftje van Johan Hendrik van Dale; daaronder de
woordenboekenmaker zelf. AFBEELDINGEN UIT 'EEN LEVEN IN WOORDEN'

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                               9 of 117 DOCUMENTS

                                 de Volkskrant

                               November 11, 2003

Selderijfrites: trendy en toch goedkoop

BYLINE: SYLVIA WITTEMAN

SECTION: Service; Pg. 15

LENGTH: 516 words


We worden de laatste tijd doodgegooid met oude groente. Warmoes, kardoen,
peterseliewortel, pastinaak, schorseneer en dat soort rustieke groeisels. Je
kunt geen glossy tijdschrift meer opslaan of je stuit op een sfeervol
clair-obscur van knollen, rapen en distels, met begeleidend proza over de
uitmuntende kwaliteiten van deze ooit zo nederige gewassen. Ze zijn stuk voor
stuk heerlijk, ja, geneeskrachtig zelfs, maar wij zijn ze vergeten, omdat onze
smaak vervlakt is, schrijven de culi's streng.

Zo gaat ons onvervangbaar culinair erfgoed verloren, omdat wij alleen nog
zoetigheid lusten. Zelfs uit de spruitjes en de lof is de bittere smaak al
weggekweekt! Uit Kenia ingevlogen peultjes, exotische vruchten, een smakeloze
schande en slecht voor het milieu! Die kostbare, rijke groenten zijn door ons
wangedrag bijna uitgestorven, maar gelukkig voor veel geld nog op het nippertje
te koop bij de betere, betrokken groentejuwelier. Dus zet vanavond kardoen of
snijbiet op tafel, dan maakt u een nobel gebaar en geeft u uw smaakpapillen een
nieuwe impuls.

Let wel, dit zijn dezelfde mensendie ons twintig jaar geleden nog hebben
aangepraat dat uit Kenia ingevlogen peultjes het summum van chic waren. Als je
niet van de straat was, deed je overal passievrucht, struisvogel of ijsbergsla
doorheen en iedereen die nog knolselderij, biet of winterpeen at, was een
achterlijke keuterboer.

En nu dit! Struisvogel krijg je alleen nog op een steengrill in de provincie, de
passievrucht zit ondergedoken in de monatoetjes, en wie het waagt met een krop
ijsbergsla over de grachtengordel te lopen kan beter wachten tot het goed donker
is. Kortom, die hele kruistocht voor groezelige rapen en stronken is niks meer
dan een manier voor de elite om zich te onderscheiden van de kokende massa.
Zodra Jan met de pet braaf achter een bordje dampende schorseneren zit, wordt
hij uitgelachen door de culi-betweters met hun dernier cri: glutenvrij Tibetaans
stoomwokken.

Afgezien daarvan zijn veel van die oudhollandsche groenten wel degelijk lekker.
Snijbiet met spek, schorseneer met witte saus, peterseliewortel in de stoofpot,
prima eten. Net zo lekker als winterpeen, rode biet en knolselderij. Die zijn
ook trendy, maar toch goedkoop en overal te krijgen. Dus als u geen zin heeft om
stad en land af te sjouwen om warmoes of kardoen die de kinderen niet lusten,
koop dan weer eens zo'n gezellige dikke selderijknol. En maak er friet van.

Schil de selderijknol en snijd hem in plakken van anderhalve centimeter dik.
Snijd die plakken ook weer anderhalve centimeter dik, tot robuuste frites. Kook
deze selderijstaafjes drie, vier minuten in gezouten water beetgaar. Giet ze af,
laat ze op een schone theedoek helemaal koud worden, droog ze eventueel nog even
af. Verwarm de frituurpan (open, nooit dicht frituren) op 190 graden en bak
daarin telkens een schep selderij gaar en een beetje bruin. Strooi er zout over
en dien op bij vlees of kip. Ook lekker: de selderijfrites voor het bakken door
een deegje van melk, ei en bloem halen.

1 selderijknol

frituurpan met schone olie

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              10 of 117 DOCUMENTS

                                 de Volkskrant

                               November 10, 2003

Mouwen opstropen, en dan rennen en schoppen ; I In de Schotse competitie
ontvangt kleintje Kilmarnock grootmacht Glasgow Rangers. Killie till I die,
zingt het thuispubliek Geen businessruimte, maar alleen een wat mooiere stoel

BYLINE: VAN ONZE VERSLAGGEVER WILLEM VISSERS

SECTION: Sport; Pg. 17

LENGTH: 809 words

DATELINE: KILMARNOCK/GLASGOW


Schotland, dat tegen Nederland strijdt om een plaats bij het EK voetbal, heeft
eigenlijk twee competities: die met Celtic en Rangers, en die met de rest.

Fascinerend is de confrontatie tussen de zwoegende Schotse voetballers van
Kilmarnock en de fijnzinnige vastelanders van Glasgow Rangers zeker. Juist als
de dwerg de reus van zijn sokkel dreigt te stoten (2-1), verheft de gigant zijn
voet om de gnoom te vermorzelen (2-3).

De aloude waarden van het Schotse clubvoetbal openbaren zich in Kilmarnock. In
drie kwartier met de trein vanaf Glasgow is de deels verpauperde en dan weer
hypermoderne grote stad overgegaan in ruig, glooiend landschap, totdat de
rustieke provincieplaats zich aandient.

Supporters die elkaar minimaal vier keer per jaar openlijk haten tijdens de Old
Firm, delen onderweg dezelfde coupe. De groenwitten van Celtic, de katholieke
club die in 1888 is gesticht door een Ierse monnik, zijn een dag na Celtic
-Dunfermline (5-0) op weg naar huis. Eerst moeten ze naar Prestwick, vandaar
vliegen ze naar Dublin. Hele gezinnen bevolkende banken met vlaggen, sjaals en
toeters. Sommige jeugdigen hebben de bedevaart naar stadion Celtic Park
(Parkhead) voor het eerst gemaakt. Wauw!

De protestante blauw-witten die bidden voor Glasgow Rangers, dat moet winnen om
het ontketende Celtic (elf zeges, een gelijkspel, doelsaldo 38-3) te blijven
volgen, acteren verveling bij het zien van zoveel groen-wit en stappen uit in
Kilmarnock, een stief kwartiertje lopen van Rugby Park.

Kleine clubs in Schotland weten nog beter dan Heerenveen, Roda of AZ in
Nederland dat ze nooit meer kampioen zullen worden. En als de multinationals
Celtic en Rangers weer eens stellen dat ze het land met 5,5 miljoen inwoners
zijn ontgroeid en liever in het Premiershipvan Engeland zouden optreden, zeggen
de kleintjes: ga dan, alsjeblieft, wij redden ons wel. 'Ik zal geen traan laten,
zelfs niet als ze op de maan gaan voetballen', zegt een Hearts-fan.

Bovendien: wat zijn dat voor Schotten, die fans van de topclubs? Duizenden
aanhangers van Celtic identificeren zich met Ierland, velen van Rangers zijn
voor Engeland.

Alleen thuis, in hun eigen stadion, wanen de kleintjes zich kansrijk als een
topclub op bezoek komt. Zoals hier in Kilmarnock, zo moet het bedoeld zijn:
mouwen opstropen, voet onder de bal, rennen, vliegen en schoppen, voor een decor
dat druipt van hartstocht. De aftrap van Kilmarnock verloopt als volgt: drie
spelers staan helemaal op de linkerflank bij de middenlijn en rennen als
bezetenen naar voren als de centrale middenvelder de bal meteen voorwaarts ramt.

Mannen met geruite petten grijpen naar hun hoofd als een actie jammerlijk
mislukt en roffelen met hun schoenen op de houten tribunes als ze blij zijn.
Hoewel borden melden dat je voor schelden wordt verwijderd, vloeken ze vooral op
Ricksen, de Nederlander die telkens de roddelbladen haalt met zijn fratsen.
(Voorbeeld: voorzitter in het zwembad gooien, terwijl de goede man geen diploma
heeft.) Ze staan op voor een applausje als een van de lokale helden een
tegenstander onderuit schoffelt. En als McDonald, een van de negen Schotten bij
Kilmarnock (tegen eentje bij Rangers) vlak voor rust 1-1 maakt, drukt een vader
zijn zoon tegen de borst. Hij doceert dat het een prachtig doelpunt was. Killie
till I die, zingt het volk intussen.

Celtic, spelers en publiek, blaast een dag eerder nog een beetje uit van de
wedstrijd in de Champions League tegen Anderlecht. Toch wordt het, dankzij een
spectaculaireslotfase, 5-0 tegen Dunfermline. Celtic en Rangers bewonen
reusachtige paleizen en zijn drie maten te groot voor Schotland.

Zo ongehoord druk is het in de Megastore van Celtic dat het lijkt of hier de
koopjes te vinden zijn in een prijzenoorlog van supermarkten. Honderden
videobanden van The Road to Seville liggen opgetast, en dan te bedenken dat
Celtic de finale om de UEFA Cup verloor van Porto.

Bij Kilmarnock echter zul je geen business-ruimtes achter glas vinden zoals bij
Celtic, waarvan je zelfs de gordijnen kunt sluiten. Mannen met geld zitten in
Rugby Park gewoon buiten, op een iets mooiere stoel dan het gewone volk.

De ware passie komt bij de grote clubs vooral van de fans. Donderdagavond is een
groep van zestig Ieren vertrokken in Cork, in het zuidwesten. Met de auto hebben
ze hun land doorkruist, waarna ze op de boot zijn gestapt naar Glasgow.

De reis duurde veertien uur. Secretaris Steve Garvey van de supportersgroep
Leeside: 'We gaan ook kijken naar Cork City, maar di't is onze pelgrimage,
hiervan gaat onze adrenaline stromen.' Ze doen dit vier keer per jaar. En elke
keer kost dit weer ongeveer duizend euro.

Natuurlijk wint Rangers van Kilmarnock, na twee treffers van oud-Ajacied
Arveladze en een van invaller Capucho. Na de 2-3, vier minuten voor tijd, zegt
vader tegen zoon: 'We gaan.'

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              11 of 117 DOCUMENTS

                                 de Volkskrant

                               November 10, 2003

Handen af van Johan Cruijff (en Andre Ooijer)!

BYLINE: BERT WAGENDORP

SECTION: Sport; Pg. 22

LENGTH: 717 words


De vrijheid van meningsuiting is een groot goed, maar de vraag is of je de
vrijheid maximaal moet benutten. Hier heeft de heer Balkenende een punt.

Ik denk daarbij aan het nieuwe BNN-programma Egoland, waarin Johan Cruijff op
platvloerse wijze te kakken wordt gezet en vorige week ook Frank Rijkaard en
Erica Terpstra een niet al te snuggere rol speelden. Ik vraag me af, waar dat
voor nodig is.

Vanavond volgt de tweede aflevering (Nederland 2, 20.55 uur) en ik houd mijn
hart vast. Netzomin als de heer Balkenende wil ik de grenzen van humor aangeven.
Maar ook ik zie een hellend vlak.

Het verschil met gewone Nederlanders als premier Balkenende en minister Donner
is, dat Johan Cruijff zich niet kan verdedigen, vooral omdat wij de verdediging
wie Johan zou opstellen zeg maar niet eens zouden kennen begrijpen, met al die
inschuivende argumenten.

En Johan heeft er natuurlijk ook geen behoefte aan met zijn verdediging de
kijkcijfers van Egoland gratis en voor niks verder op te krikken. Daar moet wat
tegenover staan en aangezien BNN bijna op de fles is, kan Johan zich dus niet
verdedigen, dat is logisch.

De Sportfamilie ligt tegenwoordig voortdurend onder vuur en dat ondergraaft de
positie van de topsport als samenbindend element in een samenleving die al zo
weinig samenbindende elementen heeft - minister Donner deed daarover zondag
enkele interessante uitspraken in Buitenhof.

Zo hoor ik 's ochtends in de auto bij Evers staat op regelmatig de gebroeders De
Boer langskomen. Het zijn niet de echte De Boertjes, al zouden ze het, aan het
wezenloze geneuzel te horen, ook best wel kunnen zijn. Frank en Ronald kunnen
zich ook niet verdedigen.

Ze hebben het wel eens geprobeerd, bijvoorbeeld door te zeggen dat ze helemaal
niet gierig zijn. Maar iedereen dacht dat dat satire was. Daarmee wordt dus
bevestigd wat de heer Jan Peter Balkenende eigenlijk bedoelt: dat de meeste
mensen idioten zijn die geen onderscheid weten te maken tussen feit en fictie.

Bij het Hek van de Dam belt presentator Tom van 't Hek elke zondagavond even met
Johan Cruijff, maar ik begin me nu toch af te vragen of het eigenlijk wel de
echte Cruijff is. Het zal toch niet zo wezen dat ik wekelijks op het verkeerde
been wordt gezet en dat die potsierlijke kletspraat gewoon is verzonnen?

Als dat zo is, dan vind ik dat echt heel erg zorgelijk en, ik citeer Donner nog
even, een vorm van losbandigheid die tot verloedering moet leiden. Want dan
denken meer mensen dat het werkelijk Cruijff is die spreekt, terwijl het dus
mogelijk zo is dat er verzinsels in de mond van Cruijff worden gelegd. In die
van de zogenaamde Cruijff dan.

Ook Anton Geesink is in een programma als Kopspijkers regelmatig slachtoffer van
slechte smaak. Met name bij Geesink lijkt Balkenendes vraag me van toepassing
of, wanneer iemand wordt opgevoerd in een satirisch programma, daarmee wel recht
wordt gedaan aan de persoon in kwestie.

Wellicht is het inderdaad beter Anton Geesink voortaan alleen nog maar zwijgend
op te voeren, ook wanneer het na uitgebreide controles vaststaat dat het de
authentieke Anton Geesink betreft en niet Erik van Muiswinkel.

Dat ze nu bij een zuiver journalistiek programma als Studio Sport ook al met
satire beginnen,gaat echt veel te ver. Na de overwinning van PSV op AEK Athene
werd 'Andre Ooijer' gei&uml;nterviewd. Ik zag wel dat het de echte Andre Ooijer
niet was, maar hoe zat dat met - laten we het beestje maar even bij de naam
noemen - het domme klootjesvolk? Dat leefde natuurlijk in de veronderstelling
dat het zwaar aan de drank geraakte neefje van Andries Knevel - briljante rol
van Paul Groot - dat maar bleef doorkletsen over hoe negatief de interviewer wel
niet was, echt Andre Ooijer

was.

Ik sluit me hierbij aan bij de oproep van de premier aan de scriptschrijvers:
hoe ver ga je? Iedereen die hiermee bezig is, moet zichzelf die vraag stellen.

Andre Ooijer kon zich ook niet verdedigen, want het schijnt dat hij met dat
warrige PSVhoofd van 'm dacht dat hij het zelf was die daar stond te zwetsen,
toen hij Studio Sport later terugzag - zo zie je maar tot welke gruwelijke
verwarring dit gedoe kan leiden.

Niet dat ik het wil verbieden. Nog niet tenminste. Maar de premier en ik zijn er
niet gelukkig mee, dat moge duidelijk zijn.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              12 of 117 DOCUMENTS

                                 de Volkskrant

                                November 8, 2003

Stiekem willen we allemaal manager zijn

BYLINE: DOOR WILCO DEKKER EN MERIJN RENGERS

SECTION: Economie; Pg. 25

LENGTH: 1310 words


Het aantal managers stijgt al jaren fors. Betekent de recessie het einde van de
managementhausse?

Of houdt de kaste zichzelf in stand?

Personeel van Unilever komt in twee smaken. Het gewone volk, functieniveau 1,
wordt volgens de CAO betaald. Alles daarboven, de 'hogere functieniveaus', heet
manager. En dus hebben ook de dure onderzoekers op het lab van het was-en
voedingsmiddelenconcern officieel een managementfunctie, ook al is het hun
voornaamste taak om nieuwe producten te verzinnen.

Gevraagd naar de reden moet de woordvoerder van Unilever het antwoord schuldig
blijven: 'Je moet er niet te veel achter zoeken. Het is historisch zo gegroeid.'
De situatie bij het Brits-Nederlandse concern is niettemin veelzeggend. Manager
worden is het hoogst haalbare in de moderne bureaucratie, zelfs voor personeel
dat liever niet aanstuurt, coordineert, kantelt of implementeert.

'De status van de manager zit al meer dan honderd jaar in de lift', zegt Ben
Ligteringen, auteur van het boek Het Nieuwe Werken, dat geheel gewijd is aan de
opmars van de manager. Het gestegen aanzien van het managementberoep gaat hand
in hand met een uitdijend arsenaal managers, en een steeds betere beloning van
de regelaars.

Het model waarin managers denken en werknemers uitvoeren is lange tijd zeer
succesvol geweest, maar is door de tijd ingehaald, vindt Ligteringen. 'Managers
zijn ooit bedacht als manier om de schaarse hersenen in de samenleving te laten
denken voor de ongeschoolde massa. Het management heeft zo grip gekregen op het
productieproces, en geeft de macht niet meer uit handen. Terwijl een moderne
instelling niet te vergelijken is met de fabriek van vroeger.'

Daar wringt de schoen, denkt Ligteringen. 'In het gros van de moderne
organisaties werkt het oeroude systeem van bevel en controle niet meer. Steeds
meer instellingen produceren tegenwoordig kennis of informatie, en dat laat zich
niet in een managementsysteem persen.'

Ook Paul de Beer, hoogleraar arbeidsverhoudingen aan de Universiteit van
Amsterdam, denkt dat de macht van de manager is doorgeschoten. 'Je hebt ze
natuurlijk wel nodig. Bedrijven en instellingen kunnen nou eenmaal niet zonder
leiding. Maar we zijn het optimum gepasseerd. Het zijn er gewoon te veel.
Managers zijn bezig elkaar bezig te houden. Daarom lukt het nauwelijks om
managementlagen weg te snijden. Het worden er eerder meer.'

De cijfers geven De Beer vooralsnog gelijk. Het aantal managers is de afgelopen
negen jaar bijna verdubbeld, blijkt uit gegevens van het CBS. Vorig jaar waren
er 177 duizend mensen fulltime aan de slag als manager. Omdat in dezelfde
periode de beroepsbevolking veel minder hard groeide, daalt het aantal
ondergeschikten per manager gestaag, tot inmiddels 39 mensen.

Is dat erg? In tijden van voorspoed niet, vindt De Beer. 'Al die managers zijn
een vorm van luxe. Manager zijn is namelijk best prettig. Je wordt belangrijk
gevonden en krijgt goed betaald.' Problematischer wordt het als de economie
stagneert, zoals de afgelopen jaren in Nederland.

De vraag is of de opmars van de manager voorbij is. In de industrie daalt het
aantal managers al, terwijl in de commerciele dienstverlening de aanwas - na een
enorme groei eind jaren negentig - tot stilstand is gekomen. De voortgaande
groei van het aantal managers komt de laatste jaren voor rekening van de
niet-commerciele dienstverlening: onder meer overheid, zorg en onderwijs.
Volgens Andries de Grip, hoogleraar arbeidsmarkt en scholing in Maastricht,is
dat verklaarbaar en wellicht ook nodig. 'Het zijn sectoren die nog groeien, en
die bovendien veel organisatorische problemen kennen.'

Bij de vele ontslagrondes van de afgelopen maanden in Nederland kwam vooral
productiepersoneel op straat te staan. 'Bij conjuncturele ontslagen gaat het
over het algemeen om de werkvloer. Als de vraag terugloopt, zie je meteen dat er
minder productiewerk nodig is, terwijl dat bij managers minder duidelijk is',
stelt De Grip. 'Bovendien zijn ze, bijvoorbeeld door gouden handdrukken, minder
makkelijk te ontslaan. Alleen de ICT-sector is misschien een uitzondering.'

De Grip kan zich wel voorstellen dat het 'middenmanagement' - mensen die pakweg
tussen de dertig en honderd 'ondergeschikten' bedienen - terrein verliest aan
kleinere teams van zelfstandige, hoogopgeleide professionals. In jargon: de
verantwoordelijkheden worden lager in de organisatie gelegd. In praktijk: 'Als
je een 'middenmanager' schrapt, dan krijg je vier professionals terug die elk de
helft van hun tijd aan het managen gaan besteden.'

Volgens Joep Bolweg, directeur human resources management bij adviesbureau
Berenschot, heeft de manager zijn beste tijd gehad. Voorbij is de 'ongelooflijke
overwaardering' van strategie, beleid en management. 'Kijk nou naar de overheid,
waar vijftig keer een notitieover het ouderenbeleid wordt geschreven met
ongeveer dezelfde inhoud. Iets minder beleidsambtenaren, en iets meer mensen
voor de klas en handen aan het bed, denk ik dan. In veel organisaties wordt op
heel veel plekken beleid gemaakt, terwijl dat veel centraler kan.' Bolwegs
betoog werd deze week bevestigd door de Isala-klinieken. Het Zwolse ziekenhuis
zoekt 88 nieuwe, zware managers ter vervanging van de huidige 160
leidinggevenden.

Maar minder managers is gemakkelijker gezegd dan gedaan. De kaste heeft de
neiging zichzelf te beschermen, en manager blijft een goedbetaalde en
aansprekende baan. 'Een jaar geleden sprak ik op een congres over het belang van
het beroepsonderwijs', vertelt Bolweg. 'Tijdens de lunch vonden de sprekers
allemaal dat een herwaardering van ambachtelijke functies goed zou zijn.
Vervolgens kwam de vraag op tafel wie zijn kinderen dan naar het middelbaar
beroepsonderwijs zou sturen. Niemand natuurlijk. De ouders wilden allemaal hbo
of universiteit.'

Bolweg houdt echter de moed erin: 'Door de stand van de economie en de lagere
maatschappelijke waardering zie ik het aantal managers de komende jaren
stabiliseren, of zelfs dalen.'

De Beer betwijfelt dat. 'Weet je wat het is: stiekem hopen we allemaal ooit ook
manager te worden.'

Verkoper wordt accountmanager

Managers zijn er in soorten en maten. Iedereen wil wel manager worden, en in de
gouden jaren negentig kon dat ook. De secretaresse werd gepromoveerd tot office
manager, de vertegenwoordiger ging voortaan door het leven als accountmanager,
de econoom begon bij de bank al als management trainee en de stagiair bij een
internetinvesteerder heette niet stagiair, maar junior investment manager.

Over het aantal managers in Nederland doen dan ook diverse schattingen de ronde.
Paul de Beer, destijds onderzoeker bij het Sociaal en Cultureel Planbureau,
berekende ruim drie jaar geleden dat Nederland in 1999 al 400 duizend managers
telde, tegen 'slechts' 170 duizend in 1985. En volgens de OSA, de organisatie
voor strategisch arbeidsmarktonderzoek, kon drie jaar geleden al 8,9 procent van
de beroepsbevolking als manager betiteld worden.

Het CBS komt tot een veel lager cijfer: 177 duizend managers in 2002. Het CBS
telt alleen werknemers als manager die een functie op universitair of hboniveau
hebben en die zich fulltime bezig houden met leidinggeven. De Beer telde
iedereen mee die management-taken had.

Een ander veelgebruikt onderscheid is dat tussen een beleidsfunctie en een
uitvoerende functie. Berenschot-directeur Joep Bolweg maakt verschil tussen
'doe-functies' en functies op het gebied van strategie, beleid en management. Zo
vallen ook beleidsmedewerkers, adviseurs en onderzoekers buiten het
productiepersoneel, dat volgens Bolweg de komende jaren op een sterke
herwaardering mag rekenen.

De sprekers van een seminar over 'communicatieketenmanagement' afgelopen
donderdag in de Amsterdamse Passagiersterminal beantwoorden vragen uit de zaal.
FOTO JOOST VAN DEN BROEK - DE VOLKSKRANT

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              13 of 117 DOCUMENTS

                                 de Volkskrant

                                November 4, 2003

'Het leven heeft geen zin meer voor mij' ; I Atletiektrainer Remi Korchemny zit
ziek thuis. Het THG-schandaal heeft hem te zeer aangegrepen. 'Wij verdacht?
Onzin.' 'Ik heb dat middel niet geintroduceerd in mijn groep'

BYLINE: VAN ONZE VERSLAGGEVER ROLF BOS

SECTION: Sport; Pg. 11

LENGTH: 1100 words

DATELINE: AMSTERDAM


Remi Korchemny (71) coachte Kelli White, Calvin Harrison, Dwain Chambers en
Chryste Gaines. De hele groep van de voormalige Oekrainer is nu verwikkeld in
een omvangrijk dopingschandaal. De trainer zit ziek thuis. 'Het leven heeft geen
zin meer voor mij.'

'Ik doe elke ochtend nog mijn oefeningen, maar ik train niemand meer. Mijn groep
is uit elkaar gevallen. Het is voorbij. Ik ben nu een gewone burger met wie het
niet goed gaat. Ik ben ziek.'

De man die in een voorstadje van Oakland, Californie, de telefoon opneemt
spreekt zacht en klinkt somber. Hij heeft, vertelt hij, last van ischias, een te
hoge bloeddruk en hartstoornissen. 'Ook in mijn hoofd is het niet goed, ik slaap
slecht.'

Remi Korchemny was enkele maanden geleden nog een succesvol coach die tijdens de
Amerikaanse atletiekkampioenschappen met zijn sporters nationale titels
vergaarde. Tijdens de WK waren atleten uit zijn groep, met Kelli White voorop,
de helden van het toernooi. Iedere journalist wilde het fascinerende
levensverhaal optekenen van de Oekrainer, die als halfjoods jochie in Odessa
opgroeide tijdens het regime van Stalin, terwijl de nazi's oprukten.

Nu bellen diezelfde verslaggevers opnieuw. Meestal horen ze een
antwoordapparaat, de enkele keer dat ze doordringen tot de coach zelf krijgen ze
een depressief klinkend mens aan de telefoon. Een vermoeide man, die in de VS en
ook ver daarbuiten, gezien wordt als de kwade genius in het omvangrijke
dopingschandaal dat de sportwereld in de VS in haar greep houdt.

Korchemny had een prachtige groep atleten die trainde in de Bay Area nabij San
Francisco. Kelli White - de enige Amerikaanse atlete die het Marion Jones lastig
kan maken - trainde bij hem, net als topsprintster Chryste Gaines. Regina
Jacobs, oud maar nog steeds vermaard middenlange afstandsatlete, liep op zijn
schema's.

Dan waren daar nog de hordenlopers Chris Phillips, Sandra Glover en Eric Thomas.
Ook Calvin Harrison, die in Sydney samen met Michael Johnson goud won op de
4X400 meter, trainde bij de ervaren coach. Ook aanwezig bij de trainingen: Dwain
Chambers, de snelle Britse sprinter, die vorig jaar Europees kampioen werd op de
100 meter.

In juli lachte het leven Korchemny en zijn hele ploeg toe. De man die door zijn
atleten gekscherend 'The Greatest Track & Field Coach of All Time' werd genoemd
zou in 2004 tijdens de Spelen van Athene flink oogsten, zoveel was duidelijk.

Daarmee zou hij een unieke prestatie leveren. Want in 1972 was hij er al bij,
toen nog als trainer van de Sovjet-Unie. Hij coachte bij de Olympische Spelen in
Muenchen sprinter Valery Borzov naar de dubbel op de 100 en 200 meter. In 1975
vluchtte hij naar de Verenigde Staten, waar hij een nieuw leven opbouwde.

Op de laatste zaterdag van de WK in Parijs, toen hij samen met tweevoudig
wereldkampioene Kelli White nieuwe schoenen ging halen bij de winkel van Nike op
de Champs Elysees, nam het leven van Remi Korchemny een dramatische wending.

In een krantenkiosk viel zijn oog op een kop in L'Equipe, die

melding maakte van een dopingvondst in de urine van White. Het zou om het in de
sportwereld onbekende medicijn modafinil gaan, dat gebruikt wordt om
slaapstoornissen te verhelpen. Korchemny: 'Ik was geschokt.'

Het verhaal dat White in Parijs vertelde ('Ik heb last van narcolepsie, mijn
arts schreef me dit medicijn voor') klonk destijds nog geloofwaardig. Inmiddels
is bekend dat meer atleten uit de groep van Korchemny betrapt zijn op de 'lichte
stimulantia' modafinil: Gaines, Harrison, Glover en Thomas.

En daar bleef het niet bij, half oktober maakte de sportwereld kennis met een
nieuw middel, Tetrahydrogestrinon, kortweg THG. Het was bijna te bizar voor
woorden, maar opnieuw waren het atleten - Regina Jacobs, Dwain Chambers - uit de
groep van Korchemny die positief getest hadden op deze designer-steroide, die
pas sinds kort kan worden opgespoord.

De Amerikaanse anti-dopingautoriteiten waren door een tip van een anonieme
trainer op het spoor gezet van de nieuwe dopingsoort. Dat de tipgever een spuit
met THG kon overhandigen hielp ook. Dopingvorser Don Catlin kon daarmee in Los
Angeles een THG-test ontwikkelen.

Dat THG eind juli al te traceren was, werd geheim gehouden. Het werd Chambers
begin augustus, tijdens een trainingskamp, fataal. De plas die hij in
Saarbruecken inleverde, bevatte sporen van de nieuwe drug. Volgens bronnen
binnen de atletiekwereld werd de groep van Korchemny sinds eind juli al op de
voet gevolgd door de dopingspeurders van de wereldatletiekbond IAAF.

Korchemny, voor de verandering nu even fel aan de telefoon: 'Wij zouden verdacht
zijn? Onzin! Dwain had niets te verbergen. Anders had hij die controleurs toch
wel proberen te ontlopen in ons hotel in Saarbruecken?' De suggestie dat hij
Chambers een middel zou hebben verstrekt dat toch niet op te sporen was, wijst
hij ferm van de hand: ' Nee, ik was het niet!'

THG zou zijn ontwikkeld door Victor Conte in diens bedrijf Balco. Jazeker,
Korchemny nam zijn sportsupplementen af van Conte, maar, beweert hij stellig,
hij had nooit van THG gehoord. 'U moet mij op mijn woord geloven, maar ik heb
dat middel niet geintroduceerd in mijn groep. Ik heb niets te verbergen. De
dietist van het bedrijf van Victor schreef mijn groep jarenlang supplementen
voor. Ik weet niet eens wat de ingredienten waren.'

Over modafinil is Korchemny vager. Volgens hem hoort dit oppeppende medicijn
niet op de dopinglijst. Hij ontkent dat hij modafinil aan zijn atleten
verstrekte. Maar hij wil niemand beschuldigen. 'De rechter zal een uitspraak
doen in deze zaak en dan gaat het alleen om belastingontduiking bij Balco. De
dopingzaak wordt in de media veel te veel opgeblazen.'

Met Conte, van wie hij supplementen betrok, heeft hij geen contact meer. Zoals
de bejaarde coach met vrijwel niemand nog omgang heeft. De
middelbareschoolkinderen die hij op de James Logan High School in Union City
begeleidde, ziet hij niet meer. Er hangt hem, als ook de contraexpertise
positief uitvalt voor zijn atleten, een levenslange schorsing boven het hoofd.

Remi Korchemny staat nu, net als zijn naamgenoot uit het klassieke boek van
Hector Malot, alleen op de wereld. De oude man die in de Sovjet-Unie de titel
droeg van 'Trainer van een kampioen van de USSR' ziet geen toekomst meer voor
zichzelf. 'Ik ben nu een eenzame man. Ik ben zwart gemaakt in de media, zal
nooit meer als coach kunnen werken. Dat maakt me depressief.

'Weet u, mijn vrouw stierf enkele jaren geleden, mijn leven heeft geen zin
meer.'

Remi Korchemny FOTO MICHAEL STEELE/GETTY/BRUNO PRESS

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              14 of 117 DOCUMENTS

                                 de Volkskrant

                                October 31, 2003

Een vis in het Russische water ; Pieter Waterdrinker epateert en schmiert dat
het een aard heeft

BYLINE: ARJAN PETERS

SECTION: Cicero; Pg. 22

LENGTH: 1128 words


Het is hem voor de wind gegaan, de 36-jarige Joost Schlingemann, door als
consultant in Moskou sloten geld te verdienen. Met zijn Hollandse vrouw Suzette
en zoontje Max (3) woont hij gerieflijk buiten de Russische metropool, genietend
van de gouden zon, snijdende kou, weidsheid en scherpe contrasten: welvarende
zakenlui naast bedelaars met zweren, hippe modepopjes en corrupte militairen. In
zo'n smeltkroes zitten is beseffen dat je leeft, om met Willy Alberti te spreken
- zolang het je tenminste niet aan liquide middelen ontbreekt.

Maar het geluk kan er ook plotseling omslaan in een melodrama, dat is immers de
keerzijde van een risicovol bestaan. En jawel, daar vertrekt zijn ontevreden
vrouw met zoontje terug naar Haarlem, Schlingemanns manische depressiviteit
speelt recht evenredig op, en binnen korte tijd wordt hij een krankzinnig
personage als in een heftig verhaal van Dostojevski, of van onze eigen Leidse
Rus, Maarten Biesheuvel. Hij tolt heen en weer, van Moskou naar een bar
vrouwenkamp in de provincie Mordovie, begeeft zich in de wereld van drugssmokkel
en hoeren, en wordt gecharterd door een zakentycoon die door het lezen van
Tolstoj's Mijn biecht zijn baan opgeeft, een profetenbaard laat staan, en het
idee opvat om met wat aangespoelde geestverwanten per zeppelin naar Nederland te
zweven, teneinde het verdwaasde volk hier te stichten door middel van het
uitstrooien van vijftigduizend exemplaren van Mijn biecht boven de Dam in
Amsterdam. Wat is er mooier dan iets goeds voor de mensen doen, nietwaar?

Net als in zijn vorige boek, Liebmans ring (2001), demonstreert Waterdrinker met
aanstekelijke vrijmoedigheid dat het Russische decor hem de ruimte biedt te
ontsnappen aan de Hollandse hokjesgeest. Ons ongeaccidenteerde waterland met
zijn drukkende seizoenen en lauwe regen, rancuneuze kwebbelrecensenten als Sam
Soep (als twee druppels water lijkend op HP/De Tijdcriticus Max Pam), een
culturele elite die niet begrijpt dat je heel wel kunt schrijven voor zowel een
populistisch volksblad als voor een progressief weekblad (welnu, Waterdrinker
schrijft als correspondent voor De Telegraaf, maar heeft ook in De Groene
Amsterdammer gepubliceerd), en een volksaard die nuchter en tolerant heet te
zijn, terwijl een 'Kale Dandy' die rechts ressentiment aanwakkert zomaar wordt
vermoord - laat Waterdrinker niet lachen. Of liever gezegd: laat hem lekker in
Rusland zitten, waar het lachen hem nooit zal vergaan.

'Ze lieten zich rijden naar de Alexander Blok, een als kermisattractie versierde
casinoboot aan de kade van de rivier de Moskva. Het benedenschip zat stampvol
hoeren, handelaars en pooiers.' Discomuziek, wodkaatje erbij, bubbelbad, en je
voelt je weer het heertje. Tot je wordt beroofd, of een agent treft, of een
ex-gevangene je op je mobieltje meedeelt dat ze zwanger is en platzak en dat jij
de vader bent. Mijn god, wat een pandemonium. Je was toch onvruchtbaar? Of is
het kind van je vrouw ni ' et van een ander, zoals je altijd hebt gedacht? Moet
je trouwens niet ook Suzette en Max weer eens bellen, daar in het burgerlijke
Haarlem?

Als student economie en Russisch (Waterdrinker studeerde Nederlands recht en
Russisch) droomde Joost ervan schrijver te worden. Hij heeft ook een paar boeken
geschreven, maar die zijn - mede door de moralistische kritiek a la Sam Soep dat
een schrijver 'natuurlijk' niet tegelijkertijd correspondent voor een pulpkrant
kan zijn - nooit serieus genomen.

Waterdrinker weet zijn, overigens nogal Hollands aandoende, wederkerige rancune
wederom vrolijk te verpakken, zodat hij niet gemakkelijk het etiket opgeplakt
kan krijgen zelf even kleinzerig te zijn als de vaderlanders die hij bij
voorkeur letterlijk op afstand houdt. Evenzeer is Een Hollandse romance, waarvan
de schrijver hoopt dat we er een sleutelroman in zien over de gefortuneerde
Rusland-pionier Derk Sauer ('minnaars van rechtszaken en goedkope schandaaltjes
worden dan ook vriendelijk doorverwezen naar andere filialen', aldus de
verantwoording, die doorzichtig lonkt naar een goedkoop schandaaltje), een
wezenlijk simpele geschiedenis - man raakt door huwelijkscrisis in een achtbaan,
voordat hij zich realiseert dat hij bij vrouw en kind weer een veilig bastion
kan vinden - die feestelijk wordt opgetuigd tot een gemaskerd bal dat het
toegangsbiljet meer dan waard is.

'Vriendelijk en vreemd? Was de helft van de mensheid dat niet? De andere helft
was onvriendelijk en vreemd.' Eigenlijk is er maar een figuur in Een Hollandse
romance die het hoofd koel houdt: Menno Sikkelberg, correspondent van Het
Volksblad, voor de gein af en toe schrijvend voor De Groene, ook kaal maar geen
dandyeske politicus, een ongrijpbare alwetende omnipresente solitair. Bovendien
de schrijver van een paar boeken. Een vis in het Russische water. Joost
Schlingemann snapt er niks van, maar die gast lijkt soms zelfs zijn gedachten te
kunnen lezen!

Sikkelbergs ouders hadden slechts lagere school, en hij acht het zijn taak als
krantenman die weet dat het nieuws op straat ligt, de gewone man met
toegankelijke stukken te bedienen. De elitaire criticasters die zijn Volksblad
verfoeien 'ontkenden het bestaan van de mensen die die krant lazen. Van de
bakkers, bouwvakkers, loodgieters, kantoorbedienden - van al die naamloze mensen
die ervoor zorgden dat in het land dagelijks het licht brandde, dat er brood in
de schappen lag, dat de straten werden aangeveegd, dat de riolen goed
functioneerden, dat. . . Enfin, van al die eenvoudige mensen voor wie de
zogeheten elite beweerde op te komen, maar die zij in wezen minachtte.'

Daar heeft Schlingemann niet van terug. Hoe kan hij ook; hij is
hoogstwaarschijnlijk verzonnen door Sikkelberg zelf. De laatste wil wel mee in
die zeppelin om Amsterdam te bedelven onder Tolstoj - maar dan als geamuseerd
verslaggever, niet omdat hij de idealen van de oude hippie onderschrijft die het
vaderland wil heropvoeden.

Waterdrinker epateert en schmiert dat het een aard heeft. Zijn karikatuur van
'de elite' is zo weinig subtiel dat hij bijna smeekt om een verbolgen weerwoord.
Vooruit dan: wat hij niet wil zien, is dat er ook nog Nederlanders zijn die
houden van goed nadenken en schrijven op niveau, voor wie het Volksempfinden
niet direct een betrouwbaar richtsnoer vormt, en die bij Alexander Blok eerder
denken aan een groots melancholiek dichter dan aan een voze blootboot.

Maar dat weet Waterdrinker heel goed. Ik zie hem al schateren. Dat is hem
gegund. Zijn luchtige vertellingen, kolkend van provocatief temperament, sleuren
de lezer hoe dan ook mee, en doen hem suizebollen als na het in een kloeke teug
nuttigen van een straffe Stolichnaya.

Pieter Waterdrinker: Een Hollandse romance. De Arbeiderspers; 334 pagina's; E
18,95.

ISBN 90 295 5666 8.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              15 of 117 DOCUMENTS

                                 de Volkskrant

                                October 31, 2003

Uienkoepels, balalaika's, kaviaar en wodka ; Orlando Figes ontwart de complexe
geschiedenis van 'de Russische ziel'

BYLINE: PAUL DEPONDT

SECTION: Cicero; Pg. 24

LENGTH: 1247 words


Tussen het naaldwoud en de weiden van de rivier de Zjizdra in de buurt van het
stadje Kozelsk in de provincie Kaloega, zo'n tweehonderd kilometer ten zuiden
van Moskou, ligt het klooster Optina Poestyn. In de 19de eeuw was het niet per
spoor of zelfs over de weg bereikbaar, schrijft Orlando Figes in Natasja's dans
- Een culturele geschiedenis van Rusland, en was het 'zodoende afgeschermd van
de moderne wereld'. Alle grote schrijvers, Gogol, Dostojevski en Tolstoj, kwamen
naar dit klooster, 'de spirituele zetel van het nationaal bewustzijn', op zoek
naar de 'Russische ziel'. Optina Poestyn, zegt Figes, was een soort 'kliniek
voor de ziel'; het is een heel bijzondere plek, schreef Gogol aan graaf A.P.
Tolstoj, 'waar de Genade rondwaart'.

Figes, auteur van het vele malen onderscheiden A People's Tragedy - The Russian
Revolution 1891-1924, speurt naar die Russische identiteit, of beter, naar de
mythische Russische ziel. De Rus heeft een gespleten identiteit. 'Wij Russen
hebben twee vaderlanden: Rusland en Europa', zegt Dostojevski. In de periode
waarin ze geen staat hadden, schrijft Figes, voelden de Russen zich met elkaar
verbonden doordat zij allemaal christenen waren. De religie ging hierdoor de
nationale identiteit benadrukken. Rusland was een broedplaats van christelijke
anarchisten en utopisten. 'Dankzij de combinatie van de mystieke fundering van
het Russische geloof en de messianistische basis van zijn nationaal bewustzijn',
meent Figes, 'kon in het gewone volk een gemeenschappelijk streven naar het
volmaakte koninkrijk van God in het "heilige Russische land" ontstaan.' Dat was,
zei Dostojevski, de basis van ons Russisch socialisme en van onze identiteit.

Misschien wordt een natie als Rusland bijeengehouden 'door de onzichtbare draden
van een gemeenschappelijk karakter'. Het thema van Natasja's dans is ontleend
aan Tolstojs Oorlog en vrede: de Russische cultuur wordt niet uitsluitend
gevormd door zulke grote literaire werken als diens epos, 'maar net zo goed door
Natasja's met volksmotieven geborduurde omslagdoek en door boerenliedjes'.
Natasja Rostova, een van de onvergetelijke personages uit het boek, hoort een
Russisch deuntje en danst 'met volkomen precisie' een boerendansje. In elke Rus,
ook de meest verwesterde aristocraat, schuilt die Russische ziel. Daarom kon
Natasja het ritme van die boerendans en het melodietje zo snel oppikken.

Figes vraagt zich af wat het betekent Rus te zijn. Wat is typisch Russisch? Waar
is het ware Rusland te vinden? In Europa of Azie, in Sint-Petersburg of Moskou?
In het rijk van de tsaar, schrijft hij, 'of in het modderige, uit niet meer dan
een enkele straat bestaande dorp waar Natasja's oom woonde?'

Hij heeft het over 'fictieve beelden', romans, gedichten, memoires,
theaterstukken en muziek, de canon en de beelden van de Russische natie waarmee
hij tracht de Russische nationale identiteit te begrijpen. Figes schrijft over
de lijfeigenen, de aristocraten, de afstammelingen van Djengis Khan, de
kunstenaars en schrijvers, en over de emigranten. Hij speurt naar het typisch
Russische, kaviaar en wodka, uienkoepels en balalaika's, en ontdekt hoe dit
alles een amalgaam is van verscheidene en soms ook tegengestelde culturen. Is
het Europees? Is het Aziatisch? Is het Frans - lange tijd de voertaal van de
Petersburgse aristocratie - of Tataars? De Russische nationale cultuur is een
constructie; telkens opnieuw gingen politieke leiders, van Peter de Grote tot
Lenin, van Nicolaas I tot Jeltsin, op zoek naar een overkoepelend en onbetwist
Groot Nationaal Idee.

De slavofielen koesterden de mythen over de 'Russische ziel' en het natuurlijke
christendom van de boeren; de verlichte en progressieve 'westerlingen', de
zapadniki, beschouwden Sint-Petersburg als een 'venster op het Westen' en wilden
Rusland naar Europees model vormen. De narodniki of populisten geloofden dat de
Russische dorpgemeenschap het model was voor een nieuwe maatschappij, de boeren,
en de Euraziers zagen de Russische cultuur als een in wezen Aziatische
steppecultuur.

Figes heeft gekozen voor een thematische benadering, in elk hoofdstuk wordt een
afzonderlijk thema van de Russische identiteit onder de loep genomen. Maar
tegelijk zijn er ook thema's die in het hele boek terugkomen, zoals de culturele
geschiedenis van Sint-Petersburg en de familiegeschiedenissen van twee voorname
adellijke geslachten, de Volkonski's en de Sjeremetevs.

Hij is een verteller. Natasja's dans is een meeslepend verhaal. Moeiteloos
vervlecht Figes erudiete beschrijvingen over het boerenhuwelijk of over de
Moskouse keuken met gedichten en romans van de grote Russische schrijvers. Het
is een geschiedenis van de Russische kunst maar tegelijk ook van de 'materiele'
cultuur. Niet alleen boeken van Tolstoj, Dostojevski of Poesjkin, muziek van
Strawinsky en balletten van Nijinski of films van Eisenstein hebben de Rus
'gevormd', maar ook boerendansjes en popengezang, volkswijsheid en militante
geschriften van dekabristen en andere revolutionairen.

De 19de-eeuwse zoektocht naar de Russische natie begon in 1812, na de
Napoleontische oorlog. Zowel edelen als boeren, die tegen de Franse legers
hadden gevochten, hadden het gevoel deel te hebben aan een nieuwe gemeenschap,
een 'natie'. Waarschijnlijk is er geen land dat meer volkenkundig onderzoek
heeft verricht dan Rusland. Folkloristen maar ook dichters als Aleksandr
Poesjkin gingen op zoek naar Ruslands identiteit. Op zijn sterfbed in het huisje
van de stationsmeester in Astapovo vroeg Tolstoj nog: 'En de boeren, hoe sterven
de boeren?'

Figes gaat op zoek naar hun codes, hun tekens, symbolen en gebaren, algemene
opvattingen die de samenleving vormgeven, net zoals in zijn vorige boek
Interpreting the Russian Revolution - The Language and Symbols op 1917, dat hij
met Boris Kolonitskii schreef. Hij werkt momenteel aan een tweedelige studie
over het prive-leven onder 'vadertje' Stalin, een geschiedschrijving aan de hand
van getuigenissen over het persoonlijk leven tijdens de stalinistische
dictatuur.

Zijn speurwerk naar 'de ziel van de Rus' herinnert aan Boris Groys' Die
Erfindung Russlands ('Russland auf der Suche nach seiner Identitaet'), aan
Jenseits des Grossen Oktober over 'het laboratorium Petersburg' van Karl
Schlogel of aan het excentrieke St. Petersburg - A Cultural History van Solomon
Volkov. Bij Figes echter gaat het niet alleen over kunstenaars, maar ook over
'het volk' - zijn boek is een fascinerende mentaliteitsgeschiedenis.

Onovertroffen, imposant, meesterlijk, duizelingwekkend, magnifiek, sprankelend,
intrigerend, weids, - het zijn maar enkele superlatieven uit de kritieken van
bladen als Foreign Affairs en The New York Review of Books. Alleen The Times
Literary Supplement betichtte Figes van onzorgvuldigheid. De recensent vond het
boek te narratief. Figes' panoramische geschiedenis van Rusland is een
buitengewoon toegankelijk boek. Hij ontwart de Russische ziel, de haast
ondoorgrondelijke identiteit van het Russische volk. In de woorden van de
slavofiel Konstantin Aksakov was 'het Russische volk niet zomaar een volk, het
is een mensheid'. Het is de hartslag van dit Rusland, zegt Figes, die doorklinkt
in Natasja's dans.

Orlando Figes: Natasja's dans - Een culturele geschiedenis van Rusland. Vertaald
uit het Engels door Margriet Agricola. Het Spectrum; 703 pagina's; E 44,95. ISBN
90 274 7996 8.

Portret van Aleksandr Poesjkin van Vasili Tropinin. FOTO UIT 'NATASJA'S DANS'

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              16 of 117 DOCUMENTS

                                 de Volkskrant

                                October 29, 2003

Ramadan in Bagdad en Amsterdam

BYLINE: ANET BLEICH

SECTION: Forum; Pg. 7

LENGTH: 846 words


De islamitische vastenmaand begon in Bagdad met een reeks dodelijke knallen. De
raketaanval op zondag op het Rashid-hotel vormde de opmaat voor een serie nog
bloediger zelfmoordaanslagen. Net als indertijd met 11 september en de Twin
Towers doemt ook nu weer de vraag op: hoe ver is iemand heen die met een schoon
geweten een bloedbad aanricht onder willekeurige burgers (New York) of
onbaatzuchtige hulpverleners (Bagdad)? Want hoe moeilijk voorstelbaar het ook
is: de mannen die zichzelf maandag opbliezen in de hoop het hoofdkwartier van
het Rode Kruis in de lucht te laten vliegen, deden dat vanuit de overtuiging dat
zijzelf door deze daad een ereplaats in het paradijs zouden verdienen.

Zo'n wandaad is uiteraard niet bevorderlijk voor het onderling vertrouwen tussen
moslims en anders-of niet-gelovigen. Het versterken van dat vertrouwen zal ook
niet het oogmerk van de daders zijn geweest. Integendeel. Hun actie past in een
Verelendungs-strategie die erop is gericht om goedwillende buitenlandse
organisaties - de VN, het Rode Kruis - Irak uit te drijven en op die manier de
bevolking op te zetten tegen de Amerikaanse en Britse bezetters. In religieuze
termen vertaald beogen de 'martelaars' een bijdrage te leveren aan de 'heilige
oorlog tegen kruisvaarders en joden', teneinde die uit de islamitische wereld te
verjagen.

Bijna even huiveringwekkend als de terroristische misdaden en de achterliggende
motieven zijn veel van de reacties. De treurige waarheid is dat terreur vaak
loont. Het staat immers buiten kijf dat sinds de aanval, eind augustus, op het
VN-hoofdkwartier in Bagdad Kofi Annan en de Veiligheidsraad hun aanvankelijke
gretigheid om een hoofdrol te mogen vervullen bij de wederopbouw van Irak geheel
zijn kwijtgeraakt. Afwachten, is nu het credo, en toekijken of en hoe de
Amerikanen de kastanjes uit het vuur weten te halen.

In dit sombere panorama ontwaar ik een paar lichtpuntjes. De Amerikanen zijn
vooralsnog - ongetwijfeld meer omwille van de olie dan uit naastenliefde, maar
wat dan nog? - niet van plan om Irak aan zijn lot over te laten. Ook de meeste
Irakezen lijken niet verlangend uit te zien naar een overhaast Amerikaans
vertrek, dat hen een herstel van Saddams dictatuur, een fundamentalistisch
regime of een burgeroorlogzou opleveren. Dat is een belangrijk verschil met
'Vietnam'. Voor de Amerikanen is de enige kans om een smadelijke nederlaag af te
wenden gelegen in het daadwerkelijk winnen van de hearts and minds van de
Iraakse bevolking. Daarbij zal dan duidelijk moeten worden dat de terroristen
niet namens de gelovigen tegen een westerse Satan strijden, maar namens zichzelf
tegen de toekomstige kansen van het eigen volk.

Het is eigenlijk al sinds 11 september 2001 zo klaar als een klontje: de
'heilige oorlog', de clash of civilizations is een verzinselen een belang van de
terroristen, die namens een minderheid binnen de islam deze strijd hebben doen
ontbranden en op een soortgelijk blind antwoord hopen. De regering-Bush is hen
met haar ondoordachte war on terror een eind tegemoet gekomen, maar krijgt met
de noodzaak van nation building in Irak een herkansing.

Ook in het vreedzame Nederland heeft Al Qa'ida's 'heilige oorlog' de samenleving
aardig ontwricht. Hier zijn het niet de terroristen - die zich niet of
nauwelijks hebben gemanifesteerd - , maar bang geworden gewone Nederlanders, de
politieke gelukzoeker Fortuyn en een gedemoraliseerde politieke elite die
daarvoor verantwoordelijk zijn.

Is er op enig moment sinds de herfst van 2001 naar gestreefd om onder het banier
van tolerantie, pluriformiteit en diversiteit de harten en hoofden van de onder
ons levende moslims te winnen? Hebben politici, journalisten en wetenschappers
plotseling met schrik beseft hoe groot nog de achterstand is van islamitische
ingezetenen op het gebied van onderwijs en arbeidsmarkt? En hoe belangrijk het
is om met spoed voor gelijke kansen te zorgen om polarisatie en wederzijdse
rancune,met alle daaraan verbonden risico's, te voorkomen?

Integendeel. Het autochtone wantrouwen tegen moslims en alles wat hier verder
'vreemd' is, vertoont een ongecontroleerde en praktisch onweersproken wildgroei.
Terwijl islamitische jongens en meisjes hier ramadan vieren en proberen elkaar
niet te plagen en aardig voor anderen te zijn, omdat dat is wat de godsdienst
voorschrijft, zien wij in de verte alleen bommen ontploffen. Niet onvoorstelbaar
misschien, wel oliedom. In het overheersende deel van de publieke opinie wordt
alles op een hoop geveegd: Marokkaanse boefjes, orthodoxe imams, gesluierde
meisjes, homohaters, antisemieten, analfabeten, allemaal moslims, allemaal
vreemd, allemaal eng, allemaal kut-enzovoorts.

Sinds de moord op Pim Fortuyn bestaat voor dit soort kwaadsappige
oordeelsvorming een woord: demoniseren. De ander - moslim - is de demon, wij
opereren namens God. Maar meneer Pastoors ('geen moskee in Rotterdam'), meneer
Oudkerk ('k...-Mar'), mevrouw Ali ('maak islamitische scholen het leven zuur'),
u wilt in de 21ste eeuw toch niet echt een godsdienstoorlog voeren?!

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              17 of 117 DOCUMENTS

                                 de Volkskrant

                                October 29, 2003

Fatsoensrakkers

BYLINE: AMSTERDAM H. J. A. HOFLAND

SECTION: Forum; Pg. 7

LENGTH: 338 words


In zijn column van 24 oktober gebruikt Ronald Plasterk mijn boek Tegels Lichten
(1972) om te bewijzen hoe ver ik van mijn oorsprong ben afgedwaald. Toen nam ik
het de Nederlandse journalistiek kwalijk dat ze zich, in de zaak Greet Hofmans,
vrijwillig onder censuur van de regering liet stellen, zodat het volk in de
buitenlandse pers moest lezen wat er in de koninklijke familie aan de hand was.
En nu noem ik de Nederlandse journalisten die onthullen dat er 'zeilcontacten'
zijn geweest tussen iemand die de volgende koningin zou kunnen worden met een
man uit de zware criminaliteit fatsoensrakkers. Ter verklaring van deze door hem
waargenomen ommezwaai komt Plasterk met een complexe sociologische verklaring
die ik samenvat als kut op dirk.

Nergens heb ik geschreven dat het beter zou zijn geweest, de 'zeilcontacten' te
verzwijgen. Als de constitutionele monarchie wordt bedreigd, omgeven door
misplaatste geheimzinnigheid, als het volk wordt bedrogen, blijf ik bij wat ik
30 en 25 jaar geleden (Lockheed) vond. Openbaarheid. Is het daarmee in orde, dan
is aan het democratisch recht van het volk voldaan.

Nu komt het vervolg. Het schandaal is de traktatie der braven, heb ik in de door
Plasterk gewraakte column geschreven. Dat de delinquenten hebben bekend, dat ze
hun spijt achteraf hebben betuigd, is niet goed genoeg. Een gewone burger die
iets strafbaars heeft gedaan, kan maar een keer voor die daad worden
veroordeeld. Hier gaat het anders. Nadat de affaire officieel is afgedaan, gaat
alles net als bij mooie doelpunten 'in herhaling'. Het verschil tussen de
voetballers en deze mensen is, dat de eerste een moment van glorie beleeft en de
anderen een openbare nederlaag. Van die nederlaag kunnen blijkbaar hele
volksstammen niet genoeg krijgen. Op de mestkar met die meid! Ze komen niet
uitgemabeld. Dat vind ik geen kwestie van openbaarheid of politiek meer, maar
van smaak. Het onthullen van wat niet hoort is iets anders dan het blijven
natrappen dat de onverzadigbare fatsoensrakkers kenmerkt.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              18 of 117 DOCUMENTS

                                 de Volkskrant

                                October 21, 2003

Pim Mulier en Haarlem

SOURCE: ANP

BYLINE: ANP

SECTION: Service; Pg. 13

LENGTH: 372 words


Met een weergaloze, levenslange energie heeft Pim Mulier (1865-1954) de sport in
Nederland geintroduceerd. En toch is hij vergeten. In het Historisch Museum
Zuid-Kennemerland is over hem een tentoonstelling te zien: 'Haarlem sportstad -
hoe Pim Mulier de trend zette'.

Helemaal toevallig is het niet dat de Nederlandse sportgeschiedenis in Haarlem
begon. De stad herbergde in de tweede helft van de negentiende eeuw relatief
veel deftige families en scholieren, onder wie de in Witmarsum geboren Pim
Mulier. Het lastige ventje werd door zijn rentenierende ouders op kostschool in
Engeland gedaan, waar hij kennismaakte met atletiek en voetbal. Bij terugkeer in
Nederland en de vondst van een lederen voetbal in een Amsterdamse winkel,
introduceerde Pim in een Haarlems stadspark het voetbalspel onder zijn
kornuiten. Aanvankelijk begonnen als vrijetijdsbesteding voor de elite,
ontwikkelde het spel zich rond 1900 tot een sport voor het gewone volk en trok
de deftige jeugd zich terug op het cricket-, hockey en tennisveld. Mulier zag de
sport echter niet alleen als tijdverdrijf voor gegoede burgers, maar ook als
middel tegen lamlendigheid en drankzucht en vond het bijzonder geschikt voor de
verheffing van volk en krijgsmacht. Vandaar zijn 'uitvindingen' de
Elfstedentocht en de Nijmeegse wandelvierdaagse. In Zuidlaren is vanochtend om
zes uur de jaarlijkse paardenmarkt begonnen. Er zijn naar verwachting 1500
paarden aangevoerd.

In de Lutherse Kerk, Hamburgerstraat 9 in Utrecht wordt vanaf acht uur vanavond
gediscussieerd over de positie van de Universiteit Utrecht. Het debat wordt
georganiseerd door debatcentrum Tumult.

In Cafe Desmet, het live radioprogramma van de Humanistische Omroep vanuit cafe
Desmet in Amsterdam speelt singer/songwriter Rod Picott. Daarna treedt hij om
halfzes op in De Plaatboef op de Rozengracht in Amsterdam.

In Nieuwenhof, Zwingelput 4, Maastricht, wordt vanavond vanaf acht uur onder
leiding van D. Boele gesproken over het Zakboekje van de Griekse filosoof
Epiktetos.

De tentoonstelling is te zien tot en met 25 april 2004. Toegang 1 euro. Info.
023-5422427.

Auke Adema stempelt bij controle in Franeker in de Elfstedentocht van 1941,
bedacht door Pim Mulier.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              19 of 117 DOCUMENTS

                                 de Volkskrant

                                October 18, 2003

NieuwRechts groeit op onvrede ; Ongerustheid over extreme ideeen partij Michiel
Smit

BYLINE: VAN ONZE VERSLAGGEVER RAOUL DU PRE

SECTION: Voorpagina; Pg. 1

LENGTH: 473 words

DATELINE: ROTTERDAM


Ze zijn blank, tussen de twintig en de dertig, hebben gestudeerd en houden van
hun Vaderland, liefst met hoofdletter. Bijna wekelijks zijn ze met een groeiende
groep van nu enkele tientallen autochtone jongeren bijeen in Rotterdam om zich
te beraden op een uitgewerkt beginselprogram voor Nieuw Rechts, Nederlands
nieuwste rechts-radicale partij.

De hoofdlijnen staan: strijd tegen de 'oprukkende islam' en behoud van de
'nationale identiteit'. Of, zoals ze vandaag duidelijk maken in de Volkskrant:
'We moeten ons niet laten wegjagen.'

NieuwRechts groeit. Acht maanden geleden scheidde partijleider Michiel Smit zich
af van de raadsfractie van Leefbaar Rotterdam uit onvrede over de 'veel te
slappe koers' van Pim Fortuyns volgelingen, vooral in het immigratie- en
integratiebeleid.

Sindsdien doet Smit opzichtig wat hij bij de LPF niet mocht: hij onderhoudt
intensieve contacten met groeperingen als de Italiaanse Lega Nord en het Vlaams
Blok van Filip Dewinter - onlangs op bezoek bij NieuwRechts - en met Nederlandse
bewegingen als de Nieuwe Nationale Partij (NNP), de partij van Eigen Volk Eerst.

Zodoende profileert Smit zich meer en meer als het nieuwe politieke gezicht van
radicaal rechts in Nederland, de beweging die sinds 1998 met de nederlaag van de
Centrumdemocraten goeddeels uit de politiek verdween.

NieuwRechts raakt ontegenzeggelijk een snaar bij een deel van de bevolking. In
ruim een halfjaar heeft Smit een netwerk van 150 zeer actieve vrijwilligers om
zich heen verzameld, onder wie veel teleurgestelde LPF'ers. Zijn website behoort
tot de best bezochte politieke sites van Nederland.

Bovendien leidt elke steekpartij, elke roofoverval, elke aanranding in
Rotterdam, al dan niet door Antilliaanse of Marokkaanse jongeren, steevast tot
een stroom e-mail en telefoontjes : 'Omdat u, mijnheer Smit, dit soort dingen
tenminste nog durft te zeggen.'

Extreem-rechts? Erkende tegenstanders zoals de antifascistische onderzoeksgroep
Kafka maken zich grote zorgen: Smit legt op z'n minst 'de brug van het
Fortuynisme naar extreem-rechts', stellen zij. Smit zelf ziet dat heel anders:
'NieuwRechts is een duidelijke rechts-radicale volkspartij. Een partij voor de
gewone man in de straat die wel weer eens iemand wil horen zeggen wat hij denkt.
Geloof me, daar is een enorme behoefte aan.'

Maar waar komt zijn aantrekkingskracht op studerende en net afgestudeerde
jongeren vandaan? Een van zijn trouwste aanhangers verklaart : 'Deze generatie,
die nu studeert, dat zijn de autochtone jongeren die met de derde, meest
millitante generatie moslimjongeren op school heeft gezeten. Zij weten uit eigen
ervaring dat het fout gaat, dat groepen langs elkaar heen leven, dat er niks van
die veelgeprezen integratie terechtkomt. Daarop is het een reactie.'

Reflex: Week op stap met NieuwRechts

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              20 of 117 DOCUMENTS

                                 de Volkskrant

                                October 18, 2003

Ruimte op rechts ; Strijd tegen islam is het doel, Vlaams Blok het grote
voorbeeld

BYLINE: DOOR RAOUL DU PRE

SECTION: Reflex; Pg. 13

LENGTH: 2433 words


Uit de stofwolken van het fortuynisme verrijst een

rechts-radicale beweging. Leefbaar Rotterdam en LPF

zijn braaf geworden. NieuwRechts van Michiel Smit wil profiteren van het
onbehagen. 'Ik kan niet eens meer

in het Nederlands een patatje-met bestellen.'

Op vrijdagmiddag wordt er nagedacht op het Rotterdamse partijkantoor van Michiel
Smit, gemeenteraadslid en partijleider van NieuwRechts, Nederlands nieuwste
rechts-radicale partij. Dan komt de Van Oldenbarneveltdenktank bijeen, een
groeiende club van enkele tientallen studenten, afkomstig van zowat alle
Nederlandse universiteiten. In zeker twee opzichten is deze denktank een
hypermodern politiek fenomeen: de deelnemers zijn jong, stuk voor stuk nog geen
dertig, en ze kenden elkaar in veel gevallen al van internet, van een van de
rechtse discussiefora die na de moord op Pim Fortuyn een ongekende bloeiperiode
doormaakten. Pas na die voorzichtige, vaak anonieme, online-ontmoetingen zien ze
elkaar hier in Rotterdam nu ook in levenden lijve.

Onder naam van de raadspensionaris ('Een patriot die tot voorbeeld dient van ons
allen') tracht de Van Oldenbarneveltdenktank het bondige puntenplan van
NieuwRechts om te zetten in een heus beginselprogramma. Dat moet de partij
slagvaardiger maken, beter bestand ook 'tegen de aanvallen van de linkse kerk'.
Want kan dat wel, een verbod op islamitische scholen? Hoe zou remigratie van
vreemdelingen geregeld kunnen worden? Hoe dient verdere machtsoverdracht van
Nederland aan Europa voorkomen te worden? En was is de beste manier om 'de
nationale trots' in Nederland te stimuleren? Zou het Wilhelmus bijvoorbeeld niet
vaker gezongen moeten worden op scholen?

In die laatste categorie mag partijleider Michiel Smit graag zelf een duit in
het zakje doen. Hij overweegt uitgave en verspreiding over de Rotterdamse
scholen van een boekje met de teksten van 'typisch Nederlandse liedjes'. Smit:
'Ik zat laatst in het vliegtuig boven Nederland, kwam opeens dat deuntje in me
op: In een groen, groen, groen, groen knollen-knollenland. Het klinkt gek, maar
toen dacht ik: zouden de kinderen dat tegenwoordig nog wel leren op de scholen,
in die klassen waar een meerderheid vaak niet eens meer goed Nederlands spreekt?
Het is toch jammer als dat allemaal verloren gaat...'

Maar zijn dat geen overpeinzingen die doorgaans eerder in bejaardenhuizen dan in
studentenhuizen worden gehoord? Peter (21), student muziekwetenschappen, Smits
naaste medewerker en lid van de denktank, denkt te weten wat de jeugd bezielt:
'Deze generatie, die nu studeert, dat zijn de autochtone jongeren die met de
derde, meest militante generatie moslimjongeren op school heeft gezeten. Ze
weten uit eigen ervaring dat het fout gaat, dat groepen langs elkaar heen leven,
dat er niks van die veelgeprezen integratie terecht komt. Daarop is het een
reactie.'

'Ik voel me niet thuis in mijn eigen stad. Kijk om je heen. Zijn we nou in
Nederland of in Marokko? Geen Hollandse groenteboer, slager of bakker te
bekennen. Het is allemaal Doner, Surigoud, Aboubakr, Amal. Je wordt niet op een
ochtend wakker met de gedachte dat er te veel immigranten zijn. Dat gaat
geleidelijk. Maar als ik dan toch een moment moet noemen: de dag toen de
snackbar op de hoek werd overgenomen door Marokkanen en ik er opeens niet meer
in het Nederlands een patatje-met kon bestellen.'

(Michiel Smit, partijleider van Nieuw-Rechts, wandelend over de West-Kruiskade.)

Gerard van Diessen is een gewone Rotterdammer. Dat zegt-ie zelf regelmatig.
Zoals in: 'Er wordt op het stadhuis niet geluisterd naar gewone Rotterdammers
zoals ik.' In zijn straatje in het Oude Westen waar hij al meer dan 35 jaar
woont, is Van Diessen intussen wel wat gewend ('Soms lijkt het net of de
Nederlandse Vereniging van Drugsdealers hier s avonds op de stoep vergadert.'),
toch kan hij zich nog wel degelijk verbazen. Zoals toen de gemeente onlangs het
plan opvatte om in de buurt een mobiele 'gebruikersplaats' voor drugsverslaafden
neer te zetten. Van Diessen: 'Pal naast de speeltuin! Wat denken ze nou? Dat ze
dat onder controle houden? Dat het hier niet nog een grotere teringzooi wordt?'

En dus, zegt Van Diessen, heeft hij het alle raadsleden gevraagd: 'Kom zelf eens
langs, ga die wijk in, kom kijken hoe de junks hier voor de deur op de stoep
liggen.'

En? 'Tja, geen tijd he! Druk druk druk op het stadhuis. Behalve Michiel Smit van
NieuwRechts. Die stapt huppakkee op z'n fietsie en komt even langs.' En daarom
mobiliseert Van Diessen nu samen met Michiel Smit het verzet in de buurt tegen
de komst van de mobiele spuitbus. Ze gooien huis-aan-huis pamfletten in de bus,
beramen protestacties. Van Diessen: 'En dan kunnen ze op het stadhuis honderd
keer zeggen dat Michiel en zijn vrienden extreem-rechts zijn en fascisten en dat
ik niet met hen moet omgaan: als ik met NieuwRechts iets kan bereiken terwijl de
rest van de Raad te beroerd is om zelfs maar even te komen kijken, zal ik het
echt niet laten.'

Michiel Smit (27) is sinds februari 2003 gemeenteraadslid voor NieuwRechts. Joop
van Heijgen (49) is sinds begin oktober zijn tweede man. Beiden begonnen vorig
jaar in de slipstream van Pim Fortuyn als raadslid voor Leefbaar Rotterdam,
beiden haakten daar af uit verregaande ontevredenheid met de koers. 'Te braaf',
zegt Smit. 'Slappe hap', vult Van Heijgen aan. Smit: 'Er is niks controversieels
meer aan.'

Controversieel is Nieuwrechts des te meer. Smit doet alles wat Pim Fortuyn
verboden heeft: hij flirt opzichtig met het Vlaams Blok van Filip Dewinter,
toont zich gecharmeerd van de Italiaanse Lega Nord en onderhoudt innige
contacten met bewegingen zoals de NNP, de Nieuwe Nationale Partij die de oude
strijdkreet Eigen Volk Eerst in ere heeft hersteld. Daarmee profileert Smit zich
meer en meer als het nieuwe politieke gezicht van radicaal rechts in Nederland.
Niet in het minst omdat hij met provocatieve acties voortdurend de grens van de
vrijheid van meningsuiting opzoekt en zijn partij daarmee in de schijnwerpers
zet. Sprekend voorbeeld is zijn spotje met het partijlied: Sinds wanneer voelt u
zich niet meer thuis in Rotterdam? Is dat sinds die imam zei dat u uw vrouw
mocht slaan? TV Rijnmond weigerde het eerder dit jaar weliswaar uit te zenden
maar bombardeerde het daarmee wel dagenlang tot nieuws.

Bij de linkse anti-fascistische onderzoeksgroep Kafka springen alle seinen op
rood als de naam Smit valt. 'Michiel Smit is een typische representant van
Fortuyns anti-vreemdelingenretoriek', zeggen ze bij Kafka. 'Smit slaat een brug
van het fortuynisme naar extreem-rechts.'

Smit daarentegen ziet zichzelf eerder als een van de weinige overgebleven echte
vertegenwoordigers van de ideeen van Pim Fortuyn: 'NieuwRechts is een duidelijke
rechts-radicale volkspartij. Een partij voor de gewone man in de straat die wel
weer eens iemand wil horen zeggen wat hij denkt. Geloof me, daar is een enorme
behoefte aan.'

'Het belangrijkste kenmerk van Leefbaar Rotterdam is dat ze overal te laat mee
zijn. De discussie over spreiding van allochtonen hebben ze volledig uit hun
handen laten flikkeren. Moesten ze gaan zeggen dat ze het met de PvdA eens
waren! Het is precies andersom. Leefbaar heeft nooit de consequenties willen
aanvaarden van wat Pim zei, dat de islam een achterlijke cultuur is. Dat kan
maar een ding betekenen: een absolute allochtonenstop. Liefst remigratie, maar
dat moeten we nog uitwerken. Geen spreiding dus, daarmee verplaats je slechts de
onvrede.'

(Joop van Heijgen, ex-Leefbaar Rotterdam, sinds 5 oktober gemeenteraadslid voor
NieuwRechts)

Dinsdagmorgen. In de fractiekamer staan Michiel Smit en Joop van Heijgen gebogen
over de stadsplattegrond. 'Kijk, daar moet-ie komen', wijst Van Heijgen. Hij
bedoelt de nieuwe mega-moskee in Rotterdam-Zuid die de gemoederen in de stad nu
al maanden beroert. Van Heijgen: 'De minaretten worden hoger dan de lichtmasten
van De Kuip.'

Een moskee als symbool voor alles wat NieuwRechts verafschuwt. Smit: 'Het gaat
ons niet om die moskee an sich. Het gaat om de dominantie ervan. Een godsdienst
die de scheiding van kerk en staat niet kent, die de gelijke rechten van mannen
en vrouwen niet respecteert, willen wij niet zo nadrukkelijk in het straatbeeld
zien.'

De telefoon gaat. Smit praat een paar minuten, hangt op en glimlacht:
'Interessant Joop. Alweer iemand uit de buurt die voorstelt om varkens los te
laten op dat bouwperceel. Dan is het niet meer rein he: totaal ongeschikt om een
moskee op te bouwen.' Van Heijgen: 'Mmmm, misschien moeten we het gewoon maar
eens doen. Kan een leuke actie worden...'

'Het is zeer interessant wat er in Rotterdam gebeurt. Op sommige terreinen zijn
jullie al veel verder met beleid dat recht doet aan de gevoelens van de mensen.
Zo'n debat over een allochtonenstop hadden wij in Vlaanderen ook graag aangevat.
Maar dat is bij ons een absoluut taboe. Zover zijn wij nog helemaal niet.'

(Filip Dewinter, leider van het Vlaams Blok, op bezoek bij NieuwRechts in
Rotterdam)

'Wij kunnen heel veel leren van het Blok', zegt Michiel Smit. 'Vooral qua
organisatie. Het Blok zit strak en zeer hierarchisch in elkaar. Iedereen kent
zijn rol. Dat voorkomt problemen en geruzie zoals de LPF heeft gehad. Bovendien
werken ze zeer efficient.'

Hij legt een tabelletje op tafel met sprekende cijfers: het Vlaams Blok geeft
aan propaganda acht maal meer uit dan elke andere partij in Belgie. De
personeelskosten van de partij zijn daarentegen verreweg het laagst. Smit: 'Zo
wil ik het ook. NieuwRechts als actiepartij, dicht bij de mensen. Een rechtse
SP.'

Het begint er al aardig op te lijken. Toen Smit acht maanden geleden voor
zichzelf begon stond hij er alleen voor. Inmiddels heeft hij een netwerk van 150
zeer betrokken vrijwilligers om zich heen verzameld. Zij zijn het die de
partijpamfletten verspreiden en binnenkort, in een aantal wijken, het eerste
exemplaar van de partijkrant (Openingskop: Mosknee!) huis-aan-huis rondbrengen.

NieuwRechts

Vervolg op pagina 5R

Vervolg van pagina 1R

Gedurende de week is Smits kantoortje een zoete inval van sympathisanten, die
allemaal iets willen doen en Smit en passant verse thema's aanreiken: 'Mogge
Michiel, heb je al gehoord dat er nou ook heroinehoertjes in Kralingen lopen..?'
Elke steekpartij, elke roofoverval, elke aanranding in Rotterdam, al dan niet
toevallig door Antilliaanse of Marokkaanse jongeren, leidt steevast tot een
stroom e-mail en telefoontjes naar zijn kantoor: 'Omdat u, mijnheer Smit, dit
soort dingen tenminste nog durft te zeggen.'

Iedereen mag tegen Smit aanpraten, hij stuurt geregeld nieuwsbrieven rond en hij
beantwoordt al zijn e-mail doorgaans binnen enkele uren. NieuwRechts-lid Marc
Bajema (23), student archeologie en coordinator van de Van
Oldebarnevelt-denktank: 'Ik durf te zeggen dat Michiel de best bereikbare
politicus van Rotterdam is, misschien wel van het hele land.'

'We moeten ons niet laten wegjagen. Voor deze buurt is het te laat. Dit valt
niet meer terug te draaien. Ik zoek mijn aanhang in wijken waar het nog niet
zover is, waar de mensen bang zijn dat het gebeurt. Onderbuikgevoelens?
Wellicht, maar je kunt niet alles rationaliseren. Het is een gevoel dat ik, en
velen met mij, niet kunnen wegstoppen. Natuurlijk heeft het alles te maken met
je wereldbeeld: een GroenLinkser ziet hier allemaal leuke exotische winkeltjes
met oosterse snuisterijen. Ik zie drugsdealers.'

(Michiel Smit, wandelend in het Oude Westen van Rotterdam)

Woensdagavond. Florens van der Kooi staat samen met Michiel Smit in het
Rotterdamse cafe Beukelsbrug, vanavond omgedoopt in NieuwRechts-cafe - oranje
shawls en vlaggen aan de muur en overal campagneposters van Pim Fortuyn. Zo'n
dertig aanhangers zijn bijeen voor de Hollandse Hap-avond: zuurkoolstamppot eten
met NieuwRechts.

Van der Kooi is voorzitter van de Nieuwe Nationale Partij (NNP), bij de
deelraadsverkiezingen in 2002 in Rotterdamse volkswijken als Vreewijk en
Katendrecht goed voor respectievelijk 12 en 14 procent van de stemmen. Van der
Kooi is trouw bondgenoot van NieuwRechts. Waarom? 'Omdat ik nu anderhalf jaar
voor de NNP in de deelraad van het stadsdeel Feijenoord zit en er in al die tijd
welgeteld een gemeenteraadslid in de deelraad is komen luisteren wat er speelt
in de wijk: Michiel Smit. Dan krijg je dus situaties zoals laatst met
burgemeester Opstelten die zegt: 'ik wist niet dat er gedeald werd in de
Pauluskerk.' Sorry hoor, maar dat wist heel Rotterdam.'

In 1998 zag Van der Kooi de Centrumdemocraten van Hans Janmaat 'in elkaar
donderen'. Dat was het sein om zelf politiek actief te worden. 'De ideeen waren
al goed, maar ze werden zo vreemd uitgedragen. Als je van je vaderland houdt,
hoef je niet in een zwart pakkie te gaan lopen met van die rare bandjes om. Ik
zei tegen de jongens: weet je wel hoeveel mensen je afschrikt als je je zo op
straat begeeft? Michiel denkt er net zo over. Michiel en ik, we bundelen de
krachten.'

Twee stemmen hebben ze al. Cor en Bea staan een stukje verderop aan de bar.
Allebei een baan bij een Rotterdams taxibedrijf, allebei vorig jaar 'natuurlijk
op Pimmetje' gestemd, allebei ontdaan omdat hun verwachtingen nog niet zijn
ingelost en allebei sinds kort lid van Nieuw-Rechts.

Cor: 'We krijgen hier in Rotterdam wel alle shit over ons heen he! Ik was laatst
bij kennissen in Staphorst. Alles groen en vredig. Ja, als ik daar woonde zou ik
ook lekker GroenLinks stemmen.'

Bea: 'Ik zeg het niet graag, maar ik kan ze niet meer zien, die jongens van de
Antillen. Ik durf geeneens meer over straat. 's Avonds zit ik met de gordijnen
dicht, driedubbele sloten op de deur.'

Cor: 'Vroeger zei ik ook al wat ik vond. Maar dan voelde je je toch een beetje
ongemakkelijk he, omdat het eigenlijk niet mocht. Al was elke autochtoon naast
me in de taxi het roerend met met me eens hoor.'

Bea: 'Je had natuurlijk Janmaat. Maar die spoorde niet.'

Cor: 'Toen kwam Pimmetje. Toen mocht het opeens wel, maar nu zakt het weer weg.
Je hoort er niks meer van. Die van de LPF en Leefbaar Rotterdam laten zich
volgens mij gewoon onder tafel lullen. Ze kunnen net zo goed fuseren met D66.'

Bea: 'Michiel blijft straight. En het is een beschaafde jongen. Net als Pim. Dat
vind ik heel belangrijk. Michiel heeft op de universiteit gezeten.'

Cor: 'Zeggen wat-ie denkt. Zeggen wat de mensen denken. Als-ie dat nou maar
volhoudt.'

Michiel Smit, leider van NieuwRechts. Op de achtergrond politie te paard bij de
Pauluskerk in Rotterdam. FOTO JOOST VAN DEN BROEK - DE VOLKSKRANT

Na een inbraak in een belwinkel. FOTO JOOST VAN DEN BROEK

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              21 of 117 DOCUMENTS

                                 de Volkskrant

                                October 18, 2003

En nu de sfeer nog

BYLINE: TEKST BART RIJS ; FOTOGRAFIE MARCEL VAN DEN BERGH

SECTION: Magazine; Pg. 26

LENGTH: 3010 words


Grachtenpandjes, notarishuizen en boerderijwoningen: de hang naar nostalgie is
ook in de woningbouw ongekend. Kopers voor de nieuwbouwwijk Brandevoort bij
Helmond stonden al in de rij toen de eerste steen nog moest worden gelegd. 'Het
is hier echt burgerlijk, in de goede zin van het woord.'

Dag.'

Een onbekende fietser steekt opgewekt zijn hand op. Aan zijn bagagedrager hangt
een meisje op skeelers.

Twee kinderen van een jaar of acht rennen hijgend en ravottend over de stoep.

'Hoi!'

De twee vrouwen die verderop voor de deur van het schooltje staan te kletsen,
knikken vriendelijk.

Waar groeten mensen in Nederland elkaar nog, ook als ze iemand niet kennen? In
een dorpje op het Friese platteland misschien. Wandelend in het bos. Of op de
camping. Maar op een Vinexlocatie? In een nieuwbouwwijk die in een paar jaar uit
de grond is gestampt? In Brandevoort wel.

Brandevoort is geen doorsneewijk. 'Een uniek project met een opvallende
bouwfilosofie', beweert de glanzende folder van een van de projectontwikkelaars.
In de akkers tussen Helmond en Eindhoven verrijst 'een nieuw Brabants dorp' in
'de sfeer van weleer'. Dat wil zeggen: een nostalgische dorpskern ('de Veste')
omgeven door water, met markante toegangspoorten en kromme straatjes met
grachtenpanden; en rond het centrum 'de Buitens', lanen met landelijke huizen in
een staalkaart van klassieke stijlen.

Brandevoort is ontworpen op de menselijke maat. Hier geen eenvormige
rijtjeshuizen. Geen stratenplan dat met een liniaal in de hand is gemaakt. Geen
sfeerloos modernisme. Geen schreeuwende kleuren of raampjes van plexiglas. Knus,
vertrouwd, pittoresk dat zijn de trefwoorden. Een wijk die zijn best doet te
passen als een oude jas.

Onder architecten is het project omstreden: Disney, smaalden de critici, een
plattelandsdroom waarvan alleen de baksteenindustrie beter wordt. Maar de kopers
stonden in de rij toen de eerste steen nog moest worden gelegd. De Telegraaf
wijdde een lofzang aan de wijk: 'Veni, vidi, vinex'. Op zondagen rijden kopers
en kijkers in file door de paar straten die af zijn. De bewoners van de
pittoreske grachtenpanden in de Veste kijken al niet meer op van wildvreemden
die hun neus tegen de ruiten drukken. De prijzen van de pas opgeleverde huizen
zijn nog sneller omhoog geschoten dan in de rest van Neder land. Een
'toplocatie', zo prijzen de makelaars Brandevoort tegenwoordig aan.

Effe slikken

'Goeiedag.'

Op de oprit naast zijn huis wast Marco Feyen zijn auto. Toen hij de
bouwtekeningen zag was hij meteen verkocht. 'Dat nostalgische, h.' De wijk in
Helmond waar hij woon de, begon te verloederen. 'Ze probeerden de wiettelers
door het gewone volk te mengen. Daar zag ik geen toekomst voor mijn kinderen.'
De prijs van de huizen in Bran devoort was, nou ja, 'effe slikken'. Hun
effectenhypotheek gierde in die jaren omhoog, zo konden ze toch iets kopen.
'Zelfs als het water ons financieel tot de lippen was komen te staan, hadden we
het gedaan.'

Brandevoort is niet gebouwd voor ouderen die terugverlangen naar het soort huis
waarin ze zijn geboren. De heimwee naar het Nederland van vroeger is
wijdverbreid. Mar co Feyen en zijn vrouw zijn typische Brande voorters: vlotte
dertigers, jonge kinderen, goede banen. Iedereen droomt van een knus dorp zonder
files, 'kut-Marok ka nen', witte en zwarte scholen, alarminstallaties en angst
voor zinloos geweld. Vraag Feyen wat hem het meest bevalt aan de wijk, en hij
zegt: 'dat dorpse'. Dat de buurman een praatje komt maken als je de auto staat
te wassen, en dat ze er een pilsje bij pakken, en kunnen doorkletsen tot twaalf
uur 's avonds. D t dorpse.

Het succes van Brandevoort berust niet alleen op de schilderachtige gevels en de
statige herenhuizen. De wijk is ook een toevluchtsoord voor mensen die het kille
Ne der land van nu moe zijn. Natuurlijk geloven de bedenkers van Brandevoort
niet dat architectuur de mensen gelukkig maakt. Maar retro-architectuur kan wel
'een basis bieden voor samenleven, gemeenschapszin en een gevoel van
verbondenheid', schrijven ze in de planfilosofie. De projectontwikkelaars spelen
daar met hun marketing op in. In Bran de voort koop je, behalve een huis, ook de
sfeer van weleer.

Ruud van Heugten is opgegroeid in het soort Brabantse dorp dat Brandevoort graag
wil zijn. 'Ik kan me voorstellen dat mensen denken: in die tijd was alles nog
goed, of althans: heel veel dingen waren goed.' De wethouder stadsontwikkeling
zou ook nooit willen wonen in wat hij 'zo'n Vinexstal' noemt. 'Waar je moet
zeggen: jongens, de 32ste deur die is van mij.'

In zijn kantoor, waar een grote kaart van de gemeente Hel mond de muur in beslag
neemt, legt hij uit dat het een heksentoer is geweest om de dorpsfilosofie van
Bran de voort in het keurslijf van Vinexregels te persen. Want hoe kun je een
mooie en gezellige wijk bouwen als je van de rijksoverheid voor niet te veel
geld dertig woningen per hectare moet neerzetten?

Helmond wilde in de jaren negentig af van het imago als failliete fabrieksstad.
De Vi nex lo catie die aan de gemeente was toegewezen, moest het visitekaartje
worden van de stad. Toen projectontwikkelaar Bouwfonds met een idee kwam dat
mensen met hogere inkomens en hoge wooneisen zou aanspreken, had de gemeente
daar wel oren naar. Wet hou der Van Heugten tekent op een blaadje papier een
cirkel, en daaromheen een tweede, grotere cirkel. 'Kijk, een kern met een
dichtheid van vijftig woningen per hectare, met daaromheen mooie ruime kavels
met een dichtheid van vijftien tot twintig. Als je die samen optelt zit je toch
binnen de Vinex norm. Achteraf eigenlijk hartstikke simpel, je vraagt je af
waarom niemand daar eerder is opgekomen.'

De wensen van de woonconsument staan in Brandevoort voorop. De
projectontwikkelaar trok de Luxemburgse architect Rob Krier aan, bekend om zijn
nostalgische en dorpse ontwerpen. Willen de mensen grachtenpandjes? Dan graven
we grachten (en als het vanwege de hoogte lastig is om ze vol water te krijgen,
dan installeren we gewoon een pomp). Willen mensen statige woningen met een
ruime tuin type notarishuis? Dan bouwen we notarishuizen, en niet een of twee,
maar een hele buurt vol. Boerderijwoningen met rode pannendaken? Bouwen we een
paar straten van!

Gamma-schutting

De gemeente koestert de Brandevoort-stijl. Op elk detail wordt gelet, vertelt
Stasia de Haan van het Informatiecentrum, dat is gevestigd in een van de huisjes
in de toekomstige dorpskern. Mooie oude bomen zijn blijven staan of, als het
niet anders kon, verplaatst. De nieuwe straten hebben namen gekregen die
vertrouwd aandoen: Statenlaan, Broederwal, Nollekenshoeve. De huizen hebben geen
rolluiken, maar ouderwets

gestreepte markiezen. 'Dat geeft meteen een bepaalde uitstraling.'
Lantaarnpalen, zitbankjes en zelfs prullenbakken zijn klassiek vormgegeven. De
gemeente dringt er op de kennismakingsbijeenkomsten met nieuwe bewoners op aan
hun bezit in stijl te houden. 'Geen coniferen of een Gamma-schutting in de tuin,
liever een beukenhaag.'

Brandevoort maakt school. De ene na de andere delegatie van wethouders en
ambtenaren komt kijken. Bussen met stedenbouwkundigen toeren door de wijk. Op
allerlei plaatsen in Nederland verrijzen nostalgie-huizen; alleen al het bureau
van architect Krier heeft zo'n twintig projecten om handen. Nieuw oud is in.
Maar maakt Bran de voort zijn belofte ook waar? Is het er echt gezelliger dan in
andere nieuwbouwwijken? Voe len de mensen zich thuis of is het een Po tem
kin-dorp, een illusie in steen?

Stankcirkel

Govert van der Leij bouwde met zijn vrouw een huis 'in dertiger-jarenstijl' in
een van de Buitens, en is met een compagnon op een etage in de Veste een
bedrijfje in financiele dienstverlening begonnen. Laat er geen misverstand over
bestaan: 'Ik vind het een blessing dat ik hier mag wonen.' Maar sfeer, 'echte
sfeer, krijg je pas na twee, drie generaties.' Zijn vlotte babbel en
ongebreidelde enthousiasme wil Van der Leij graag in dienst stellen van, zoals
hij dat uitdrukt, 'onze gemeenschap'. Hij is ook voorzitter en mede-oprichter
van de Brandevoortse ondernemingsvereniging Bravo.

'Kijk, we leven in het ik-tijdperk. Dat is een probleem in heel Nederland, en
hier is dat niet minder. Het is toch triest als je niet weet dat er drie huizen
verder iemand is overleden? Het is de normaalste zaak van de wereld dat je
iemand dan condoleert. Je leeft toch voor elkaar? Er zit best veel leven in
Brandevoort, maar er is ook een groep die zijn huis bijna niet uit komt, en daar
moeten we ook als ondernemers wat aan doen. Ik ben ervan overtuigd dat het
steeds beter zal gaan. Zeker als we straks een cafe hebben.'

Brandevoort is geen nieuwe kopie van een oud Brabants dorp. Dat kan ook niet; de
landelijkheid van vroeger is voorgoed ver dwenen. Aan de ene kant van de wijk
galmen de goederentreinen op weg naar het Ruhrge bied, aan de andere kant zoemt
een hoogspanningsleiding, en de gloednieuwe Bran de voort se Dreef begint al
dicht te slibben met sluipverkeer. De boeren in het ommeland moeten vertrekken
omdat de huizen anders in 'de stankcirkel' van een van de varkenshouderijen
komen te liggen. Rond de wijk ligt straks geen boerenland, maar een 'ecozone'
met 'speelplekken' en 'hondenuitlaatstroken'.

Tikje duf

Het traditionele middelpunt van het Bra bant se dorp de kerktoren ontbreekt in
Bran devoort. In de 'authentieke dorpskern' verrijst een multifunctioneel
centrum. De grachtenpandjes en de 'landelijke villa's' zijn eigenlijk
bouwpakketten van beton, bekleed met 'een steensoort met een natuurlijke
uitstraling'. De smalle straatjes zijn lieflijk, maar lastig in een tijd dat
iedereen een auto heeft. Het idee onder elk huis in de Veste een garage te
graven was jammer genoeg te duur. Het blik is verborgen op de binnenhofjes, die
zijn afgesloten met elektrische hekken. Omdat veel gezinnen twee auto's hebben,
dreigen er toch ondorpse problemen met parkeren.

In Brandevoort wonen pas vierduizend mensen, en het duurt nog jaren voor de wijk
af is (wie door de imposante toegangspoorten van de Veste loopt, staat op een
zanderige vlakte vol onkruid). Die vierduizend pioniers zijn grotendeels tussen
de 30 en de 45. De interieurs komen zo uit de toonzaal van Modern Wonen en de
tuinen staan vol netjes gesnoeide buxus. Er worden aan de lopende band baby's
geboren (in heel wat straten prijkt in een van de tuinen een grote houten
ooievaar) en de scholen puilen uit. Bejaar den, studenten, Flodder-families,
alleenstaanden, kunstenaarstypen en bijstandsmoeders zie je er zelden. Doordat
iedereen er dezelfde levensstijl op na houdt, zijn er weinig conflicten en is de
wijk een tikje duf.

Lelieblank

Sonja Sol en Patrick Dooms wonen met hun zoontje van bijna twee aan een knus
pleintje in een huis met smaakvol witgekalkte muren. Precies wat ze zochten,
zegt Patrick. 'Oud van buiten, nieuw van binnen.' Ze vinden dat ze het getroffen
hebben met hun buren. 'Mensen investeren in elkaar, ze nemen de tijd om een
praatje te maken. De sociale controle is groot, maar ook weer niet zo groot dat
je je voelt aangetast in je privacy. Het is hier echt durps, burgerlijk in de
goede zin van het woord.'

Anders dan in het centrum van Eind ho ven, waar ze vroeger woonden, bekruipt hen
af en toe het gevoel dat het leven hier wel erg geregeld is. Dan denkt Sonja
Sol: 'Nou ken ik al die gezichten op straat wel.' Dat hun zoontje straks naar
een lelieblanke school gaat, vind ze geen prettig idee. 'Ik zou liever willen
dat Brandevoort een betere afspiegeling van de Nederlandse samenleving is.'

Turken, Marokkanen, Joego's, Somaliers, Antillianen en Surinamers kom je in Bran
de voort bijna alleen tegen tussen de Megamix-silo's en de hijskranen in de
bouwput. De paar allochtonen die een huis in Brande voort kunnen betalen ze
kosten al gauw 3 euroton hebben niets met architectuur die verwijst naar een
verleden dat ze niet kennen. Brandevoort is een van de witste wijken van
Helmond. 'Als mijn zoontje nooit een allochtoon ziet', vraagt Sol zich af, 'hoe
moet hij dan leren omgaan met verschillen?'

's Ochtends is het spitsuur in Brande voort: voordeuren worden dichtgetrokken,
auto's gestart, kinderen afgeleverd bij een van de scholen. Vervolgens rijden
veel vaders en moeders de wijk uit naar hun werk. Brandevoort is een wijk vol
tweeverdieners.

Aan het eind van de middag herhaalt het tafereel zich in omgekeerde richting. In
de tussenliggende uren is het stil, heel stil. Bran devoort mag er ouderwets
gezellig uitzien, dorpen waar iedereen werkt op loopafstand van huis,
boodschappen doet op de hoek en ontspant in de buurtkroeg, bestaan niet meer.
Iedereen in Brandevoort heeft het drukdrukdruk, en de tijd die overblijft voor
de buurt is beperkt.

Dickens-avond

Jan Drouen is het soort man dat de steunpilaar is van elk dorp: een nette strop
das, onderwijzer aan de basisschool, lid van de parochieraad, en in Brandevoort
voorzitter van het wijkraad. Hij hoorde bij de eersten die in de wijk kwamen
wonen. Vanwege klachten over de oplevering van de huizen besloot hij met andere
bewoners een belangenvereniging op te richten. 'Mensen moeten een behoefte
voelen zich ergens bij aan te sluiten', weet hij uit ervaring. Cohesie kun je
niet afdwingen. Dat komt wel, maar het is een lang proces. Mensen zijn
tegenwoordig nu eenmaal ik-gericht.'

In een noodbarak op de zandvlakte die dient als wijkcentrum, vergadert het
wijkraadsbestuur. Vanavond gaat het over de bouw van 20 meter hoge flats die de
landelijke sfeer van de Buitens verpesten, de plannen voor het multifunctionele
centrum in de Veste, het matige onderhoud van het groen, en de organisatie van
meer wijkactiviteiten. Er zijn een skeelertocht, een Dickens-avond en een
Halloween-optocht voor de kinderen gepland. Maar de Brandevoorter Dag kon dit
jaar niet doorgaan; te weinig vrijwilligers. Jammer, vindt het bestuur. Volgend
jaar willen ze het goed aanpakken, met activiteiten in de 'Brande voor ter
stijl': volksdansen dus, en oude am bachten, spelletjes voor de kinderen, en
iets met de schutterij. 'Ik zou iets typisch Brandevoorts willen hebben', zegt
de penningmeester.

'Waterskien op het grachtje', grapt een van de bestuursleden.

'Fierljeppen over het Eindhovens kanaal', valt een ander bij. 'Iets origineels
verzinnen is lastig', waarschuwt Jan Drouen. 'Laten we eerst de organisatie goed
neerzetten, dan komen de originele ideeen vanzelf.'

Buurtbrigadier

Het probleem is dat er voor tieners in een wijk vol jonge gezinnen bar weinig is
te beleven. Voor de kleintjes heeft de gemeente her en der speeltoestellen
neergezet; zij moeten het doen met de padvinderij, de sportverenigingen in de
buurt en eens per maand chillen onder gekleurde tl's in de wijkbarak. De jeugd
die rondhing in de Veste is door buurtbrigadier na klachten over lege blikjes en
chipszakken verbannen naar het basketbalveldje in de ecozone, waar hij ze beter
in de smiezen kan houden.

Gedogen is er in Brandevoort niet bij. Wie zonder achterlicht fietst of de auto
op de stoep parkeert, kan rekenen op een bon. Omdat het in buurt waar iedereen
nieuw is, geen kwaad kan extra op te letten, kreeg Brandevoort met voorrang een
buurtbrigadier. Manfred Verbeek fietst en loopt bijna dagelijks door de wijk.
Een dorpsagent-nieuwe-stijl is hij niet. Hij woont ergens anders. 'Je moet
afstand houden. Ik ga geen bier drinken met mensen die ik de volgende misschien
moet verbaliseren.'

Brandevoort is niet immuun voor moderne misdaad. In februari hoorde een van de
bewoners van de Veste tegen middernacht opeens gegil in een van de huizen in de
Sta tenlaan. Toen hij poolshoogte ging nemen, vond hij drie bebloede lijken. Een
van de lijken was van de achterbuurman, een vriendelijke kerel die je weleens
tegenkwam met zijn labrador.

Voor de buurtbewoners leek het angstig veel op een horrorcliche uit Holly wood:
nieuw droomhuis blijkt jachtterrein van maniak. 'Brandemoord', kopte de
plaatselijke krant. Pas nadat er in het huis een miljoen aan drugs was ontdekt
en de drievoudige moord het gevolg bleek van een fout gelopen xtc-deal, ebde de
angst in de buurt weg. 'Het had ook in Wassenaar kunnen gebeuren', sust Verbeet.
'Gek genoeg heeft de schok de buurt bij elkaar gebracht.'

Brut Brandevoort

'De sfeer van weleer' laat zich niet zo maar oproepen. Brandevoort heeft
dezelfde probleem als alle andere nieuwbouwwijken: buitenshuis is er weinig te
beleven. Nu kunnen Brandevoorters elkaar alleen ontmoeten bij een van de kappers
of bij de yoga in de wijkbarak (de cursus buikdansen is afgelast). De gemeente
doet zijn best; Brandevoort is tenslotte het visitekaartje van de stad. Er wordt
gewerkt aan een cafe, een Victoriaanse markthal en aan het multifunctionele
centrum. Maar in een wijk die in een paar jaar uit de grond wordt gestampt, zijn
snel voorzieningen nodig, en Helmond zit krap.

Compromissen met de moderne tijd zijn onvermijdelijk. Winkels hadden de
plannenmakers het liefst ouderwets in alle hoekjes van de Veste gezien. Nu komt
er toch een winkelstraat: consumenten van nu eisen gemak en hebben weinig tijd,
dus willen ze niet al te ver lopen. Tussen de pittoreske pandjes vind je
dezelfde winkelpuien als in de rest van Neder land: een Albert Heijn, een
da-drogist, een Gall & Gall.

Deze zaterdagochtend staat op de parkeerplaats een enorme opblaasfles champag
ne: 'Brut Brandevoort'. Samen met een wijkbewoner opent wethouder Van Heugten
het tijdelijke winkelcentrum officieel. Aan de voet van de fles houdt hij een
korte toespraak.

Dan trekt hij samen met mevrouw War re naar van de Statenlaan (tevens winnares
van een winkelwagentje vol boodschappen) symbolisch de kurk van de fles.
Ballonnen vliegen uit de fles de lucht in, en de fles zijgt ineen op het nieuwe
plaveisel.

Onder: Sonja Sol

en Patrick Dooms:

'De sociale controle

is groot, maar ook weer niet zo groot dat je je voelt aangetast

in je privacy.'

Geheel rechts: Marco Feyen (midden): 'Zelfs als het water ons

financieel tot de lippen was komen te staan, hadden we het huis gekocht.'

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              22 of 117 DOCUMENTS

                                 de Volkskrant

                                October 9, 2003

Sneller dan een verfkwast ; Het 'beslissende boek' over Henri Cartier-Bresson

BYLINE: DOOR WILLEM ELLENBROEK

SECTION: Kunst katern; Pg. 10K

LENGTH: 1564 words


'Mijn leitmotiv is het noodlot van de mens en de waardigheid van de mens
tegenover zijn lot.'

Als we foto's van Henri Cartier-Bresson bekijken, bekijken we onszelf. Het
alledaagse, het kleine. Hij wendde zijn camera af van de doodsbaar van Gandhi of
de koets van King George, en richtte zich op de gewone man. Het is grote
schilderkunst.

Henri Cartier-Bresson is nu 95 jaar. Dertig jaar geleden stopte hij met
fotograferen en wijdde hij zich alleen nog aan tekenen en schilderen. Maar zijn
oude beelden zitten nog steeds in ons hoofd. Veel van zijn foto's zijn iconen
geworden van zijn tijd - en daarmee van de onze, van ons leven en onze jeugd.

We herkennen onszelf in zijn foto's, we zijn deelgenoot, ook al zijn ze elders
gemaakt en waren we er niet bij. De tijd en de geschiedenis gaan in zijn foto's
aan ons voorbij als bladzijden uit de werkelijkheid, filmbeelden van momenten
die we nooit meer vergeten.

Het gaat in die ervaring niet om de grote historische momenten uit zijn tijd, de
beslissende wendingen die de geschiedenis nam. Die zijn er ook, maar juist het
kleine, het alledaagse, het gewone tekent zijn fotografie. De kinderen die
cowboytje spelen op straat in Rome, een jongetje dat parmantig naar huis stapt
met de verantwoordelijkheid van de gewichtige bestelling van twee flessen rode
wijn, wandelaars op een halfondergelopen Seinekade op een kille winterochtend,
twee boeren in Ierland die een praatje maken aan de kant van de weg, een man die
een doodstil plein in Siena kruist: wij zijn het zelf die we zien, in beelden
die we ons uit het leven herinneren.

De grote kracht van Cartier-Bressons foto's is het universele dat hij in het
alledaagse vond en dat bij ons weer het intieme van ons eigen leven oproept. Al
in de jaren vijftig was hij legendarisch met zijn fotografie en met de theorie
van het 'beslissende moment' dat hij daaronder legde. In zijn instant decisif
hanteerde hij de formule dat een foto 'de gelijktijdige herkenning is, in een
fractie van een seconde, van het belang van een gebeurtenis en de precieze
organisatie van de vorm'.

Tegelijk relativeerde hij het gewicht van zijn fotografie. 'De snelheid van de
reflex voorkomt dat je bezig bent kunst te maken.' Tekenen en schilderen vond
hij belangrijker. 'Ik ben nooit geinteresseerd geweest in fotografie', zei hij.
Het klonk als een provocatie, de meester die zijn werk bagatelliseert, maar hij
wist precies wat het waard was. Al in 1947 had hij een expositie in het Museum
of Modern Art in New York.

Hij kwam uit wat in Frankrijk de haute bourgeoisie heet, een familie van
textielbaronnen met een groot fabrieksimperium. Hij weigerde zijn vader op te
volgen in diens rijk van garens en klossen en koos voor de schilderkunst, volgde
een opleiding bij de kubist Andre Lhote en raakte in de ban van het surrealisme
en van politiek links, werd lid van de Association des Ecrivains et Artistes
Revolutionaires.

In de jaren dertig ontdekte hij de Leica en begon hij te fotograferen, maakte
reizen naar Afrika en Amerika. Even later richtte hij zich op filmen, eerst als
assistent van regisseur Jean Renoir, later maakte hij zelf documentaires over de
Spaanse Burgeroorlog. In de Tweede Wereldoorlog raakte hij als Frans soldaat in
Duitse krijgsgevangenschap. In 1943 lukte het hem te ontsnappen en naar
Frankrijk te ontkomen. Hij dook onder in het verzet en nam de Leica weer ter
hand, want dat was 'sneller gereedschap dan een verfkwast'. Hij fotografeerde de
bevrijding van Parijs en reisde als filmer mee met het oprukkende Amerikaanse
leger in Duitsland en maakte over de bevrijding van de concentratiekampen en de
terugkeer van de kijgsgevangenen de documentaire Le Retour.

In 1947 richtte hij met Robert Capa en David Seymour het direct beroemde bureau
Magnum op. In de decennia die volgden toerde hij door Europa, India, Birma,
Pakistan, China, Japan, Indonesie, Rusland, het Midden-Oosten, Cuba, Mexico, de
Verenigde Staten en Canada. Hij was er vaak op beslissende momenten. Hij zag
India in de overgang van Britse kolonie naar zelfstandig land, China vlak voor
en tijdens de machtsovername van Mao, hij was de eerste westerse fotojournalist
die in Rusland werd toegelaten.

Cartier-Bresson werd de beroemdste fotojournalist van zijn dagen, die reportages
maakte voor alle grote geillustreerde bladen in de westerse wereld als Harper's
Bazaar, Life, Paris Match, Heute, Saturday Evening Post en Picture Post, in
Nederland Panorama en de Katholieke Illustratie. Ze vormden toen voor ons het
venster op de wereld, want de televisie was er nog niet, en Cartier-Bressons
reportages waren een openbaring. Door zijn ogen zagen we hoe mensen in andere
landen leefden. Hij liet zien, in die gewone dingen uit hun leven, dat ze, hoe
ver weg ook, niet eens zoveel van ons verschilden.

Grote gebeurtenissen zijn er in zijn werk wel, maar meestal wendde hij zijn
camera daarvan af, van de doodsbaar van Gandhi of de koets van King George bij
diens kroning, en richtte zich juist op 'ons', gewone mensen; op de emotie die
hij in de menigte zag, een mengeling van ontzetting en ingehouden spanning, van
ernstig zwijgen en de opwinding erbij te zijn.

Het venster op de wereld, dat hij ons bood in de veertig jaar dat hij
fotografeerde, was toen pure journalistiek, nu wordt het tot de grote kunst
gerekend. Zijn werk was een voorbeeld voor vele generaties na hem. De complete
naoorlogse documentaire fotografie is aan hem schatplichtig in zijn
sociaal-geengageerde reportages, een humanitaire traditie die hij opnieuw vorm
gaf. 'Mijn leitmotiv', zei hij, 'is het noodlot van de mens en de waardigheid
van de mens tegenover zijn lot.' Hij was toen al globalist: 'Het gaat ons
allemaal aan wat er gebeurt in China en Zuid-Afrika.'

Zijn leven lang bleef Cartier-Bresson, ook toen hij wereldberoemd geworden was,
dat ambacht relativeren. Zijn werk had niets met fotojournalistiek van doen, het
was 'een visueel dagboek van het leven'. Fotografie was niet belangrijk, wat
telde was de schilderkunst. 'Een camera is voor mij wat een schrijfmachine is
voor een schrijver, gereedschap, niets meer. Fotograferen is alleen een middel
dat me in staat stelt om snel te tekenen, op het moment dat iets gebeurt.'

Begin dit jaar werd de door zijn vrouw en dochter opgerichte Fondation Henri
Cartier-Bresson, met daarbij horende Grand Prix HCB, gehuisvest in Montmartre.
Aan zijn werk werd een groot overzicht gewijd in de Bibliotheque Nationale de
France. De catalogus is nu vertaald in het Engels en wordt door Thames & Hudson
gepresenteerd als de definitieve monografie, het ultieme retrospectief, het
'beslissende boek' als het ware, met veel nooit eerder gepubliceerd werk,
tekeningen en schilderijen, jeugdfoto's en stills uit films. Bij alle essays in
het boek koos hij een motto dat hem toen inspireerde. 'Omdat ik nooit gestudeerd
heb, heb ik een hoop geleerd' (Anatole France). 'Bedenk dat het enige constante
in het leven verandering is' (Boeddha). 'Fotografie is een directe actie,
tekenen is meditatie' (HCB-zelf).

Zijn foto's roepen in hun stemming, en die is heel bepalend bij Cartier-Bresson,
bij ons weer een stemming op die verder gaat dan alleen een waar we ons wel bij
voelen. Er zit een kracht in, die beeld en onderwerp ontstijgen. Ze roepen die
persoonlijke herinnering wel direct op, maar tegelijk veel meer, een
ontvankelijkheid voor een diepere ervaring en bezinning; ook nu, een halve eeuw
later nog, nu al die beelden ouder zijn geworden, gedateerd, en bijna iedereen
die erop staat al dood is. In de volmaaktheid van de compositie die zijn werk
kenmerkt, en in die ontvankelijkheid, heeft de fotografie van Cartier-Bresson
dat wat grote schilderkunst ook heeft.

Hij nam het onderwerp en de compositie van de schilderkunst uit zijn jeugd, het
gewone leven d'apres nature, over met zijn camera als schetsboek. Zelfs een
fotograaf die zich in landschappen heeft gespecialiseerd of een pure portrettist
zal moeite hebben hem te evenaren.

'Op de oever van de Marne', een foto uit 1938, van een picknick van een
arbeidersfamilie op een mooie zomerdag, is een klassiek genretafereel geworden,
zozeer dat we vergeten dat er toen ook een nieuwsachtergrond in zat: hij
fotografeerde de eerste betaalde vakantie in de geschiedenis van de Franse
ouvrier. Ook in zijn portretten zit die magie van de beeldende kunst, de
absolute aandacht van het zoeken naar karakter in het schilderen naar model.

Hij was beeldend kunstenaar in zijn fotografie, die in zijn foto's een
schilderij opzette. Misschien is het allemaal ook veel eenvoudiger, en vraagt
zijn werk niet om een theorie of analyse, om zo'n vergelijkende beschouwing, en
moeten we er alleen maar naar kijken, zoals we er toen naar keken - naar beelden
uit het leven waarin meer de stilte van het gewone werd gezocht dan de sensatie
van het nieuws.

'Ik reageer impulsief', zei hij op zijn hoogtepunt in de jaren zestig ter
verklaring. 'Ik doe iets en later denk ik na, dat heeft me in mijn leven vaak
last bezorgd, maar als fotograaf is het mijn kracht.'

Henri Cartier-Bresson: The Man, The Image And The World, A Retrospective, Thames
& Hudson, import E 88,80.

Henri Cartier-Bresson: Op de oever van de Marne, Frankrijk, 1938.

Trafalgar Square op de dag dat George VI werd gekroond, Londen, 1937.

Matera, Basillicata, Italie, 1951.

Op de Rijn, Duitsland, 1956.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              23 of 117 DOCUMENTS

                                 de Volkskrant

                                October 4, 2003

laat jonge honden uit

BYLINE: CORNALD MAAS

SECTION: Dag in Dag uit; Pg. 24

LENGTH: 643 words


Hoe vieren we de nieuwe politiek?

Met een 'jonge honden'-debat, bijvoorbeeld, dat in Museumwerf ' t Kromhout te
Amsterdam Eisse georganiseerd wordt omdat Kalk, directeur van het Instituut voor
Publiek en Politiek, afscheid neemt. Jammer dat Boris van der Ham (D66) op de
valreep verhinderd is vanwege dringend partij-overleg. 'Meegezogen onder de
kaasstolp', constateert John Jansen discussieleider van Galen minzaam. En jammer
Joost Eerdmans dat (LPF) te laat is omdat hij op weg naar Amsterdam in de trein
van zijn portemonnee is beroofd - nota bene net toen hij een artikel zat te
lezen over de scholieren die hem vorige week op een NS-station met de dood
bedreigden.

Mirjam Sterk Blijven over: (CDA) en Diederik Samson (PvdA), radde praters die -
zeker in het geval van Samson - met rechttoe rechtaan oneliners handig de media
voor zich weten te winnen. 'Ik voel me een muis in een teerton in politiek Den
Haag.'

In het levendige debat wordt vooral de vloer aangeveegd met de 'moordend
disciplinaire' partijcultuur, die individuele Kamerleden nauwelijks de kans
geeft zelfstandig beslissingen te nemen. Er er wordt gepleit voor duidelijke
persoonlijke statements van politici - de organisatie van een straatbarbecue
bijvoorbeeld in een achterstandswijk (Samson) of opsluiting, met een
gedetineerde, in een cel (de toch nog gearriveerde Eerdmans).

Dan wordt ook nog een manifest gepresenteerd, De nieuwerlingen, ondertekend door
Samson, Eerdmans en D66-Kamerleden Van der Lousewies Ham en

der Laan, dat

een pleidooi wil zijn voor een brui-sende debatcultuur en een personendemocratie
die zinloze regelgeving aan haar laars lapt.

'En de parlementaire pers kan trouwens ook een stuk kleiner - scheelt een hoop
gedoe om niks.' Welk beeld moet verdwijnen, aldus Samson? 'In Den Haag zijn het
allemaal rukkers.'

Spek voor de bek van Eisse Kalk, voorvechter van inspraak en wereldverbeteraar
uit de tijd dat politiek nog in de samenleving stond. Hij neemt nog even vol
vuur het woord. En de jonge honden krijgen als bedankje speelgoedhonden
uitgereikt. Ook niet te versmaden: de 'Fototentoonstelling 65 jaar Eisse Kalk'.
Die blijkt uit twee kleine te bestaan met Kalkkiekjes en krantenknipsels.

panelen ..

Staatssecretaris Medy van der

Laan moet nog wennen aan de media. Of flink sleutelen aan haar presentatie.
Afgelopen zondag blikte ze, tijdens de uitreiking van de Griffels en Penselen,
wel even handig de camera in op het moment supreme, maar verder ging er amper
iets van haar uit. Ze hield een verhaal vol stoplappen over leesbevordering en
'cultuurbeleving van het lezende kind'. Van werkelijke bezieling leek bij deze
kersverse cultuur & media-polivan tica geen sprake te zijn. Medy in medialand -
de omschrijving kwam van spreekstalmeester Frits Spits - liet desgevraagd nog
wel weten dat zij, toen ze zelf nog 'een grietje van een jaar of tien' was, dol
was op De dolle tweeling en De koning van Katoren van latere partijgenoot Jan
Terlouw. Haar opinie over het initiatief-wetsontwerp voor een vaste boekenprijs?
Met gevoel voor hedendaagse partijpolitiek: 'Ik ben niet van plan daar heel
negatief over te zijn.'

...

En de oude politiek?

Johan Stekelenburg werd in de media herdacht als geengageerd sociaal-democraat,
en als politicus die politiek met verve bij de gewone man aan de man wist te
brengen. Dat er tijdens zijn uitvaart veel prominenten in de kerk zaten, was
niet verwonderlijk. Maar dat beelden daarvan in nieuwsprogramma's belandden en,
net voor nieuw Sterrenbeurs-nieuws, in RTL Boulevard, was minder fraai.

De mens Stekelenburg was op dat moment toch al uitgebreid aan bod gekomen, op
televisie. Jammer dat de laatste momenten nog zo zelden in beslotenheid worden
beleefd.

Joost Eerdmans (rechts) en Diederik Samson. Jonge honden krijgen
speelgoedhonden.

FOTO MIKE HARRIS

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              24 of 117 DOCUMENTS

                                 de Volkskrant

                                October 4, 2003

Reserve-koningin

SECTION: Forum; Pg. 9

LENGTH: 477 words


Heeft Mabel Wisse Smit gelogen over haar omgang met topcrimineel Klaas Bruinsma?
Het antwoord op die vraag is van belang, wil het parlement straks een goed
oordeel kunnen geven over de toestemmingswet voor het huwelijk van Commentaar
prins Johan Friso en Wisse Smit. De wet, die Friso handhaaft in de lijn van
troonopvolging (nu tweede, straks op plaats drie na de geboorte van een
troonopvolger bij prins Willem-Alexander en prinses Maxima) wordt volgende maand
verwacht, het huwelijk volgend jaar april.

Aan de integriteit van Wisse Smit (35) is twijfel gerezen nu in korte tijd door
de Rijksvoorlichtingsdienst (RVD) verschillende verklaringen over haar verleden
zijn uitgegeven. Na berichten in de media over een relatie, eind jaren tachtig,
met de in 1991 geliquideerde drugshandelaar Bruinsma, liet de RVD in augustus
weten dat Wisse Smit 'enige maanden' contacten met Bruinsma onderhield, 'toen
zij ook deelnam aan zeilwedstrijden'. Van een 'zakelijke of intieme' relatie zou
geen sprake zijn geweest.

Dinsdag, na de eerste berichten over speurwerk van verslaggever Peter R. de
Vries, volgde een tweede verklaring, waarin de formulering luidt dat Wisse Smit
'geen liefdesrelatie' heeft gehad met Bruinsma. Donderdag presenteerde De Vries
in zijn tv-programma antwoorden op vragen die hij aan de RVD stelde. Nu volgde
de bekentenis dat Wisse Smit overnachtte op de Neeltje Jacoba, Bruinsma's boot,
en dat er behalve de contacten 'gedurende enkele maanden' in 1989, ook nadien
ontmoetingen waren.

De rol van de RVD in dezen is curieus, omdat zij mededelingen steeds doet 'op
verzoek' van de aanstaande prinses. Een woordvoerder stelde zelfs dat 'de
antwoorden voor haar rekening zijn'. Het formele argument hierbij is dat Wisse
Smit nog geen lid is van het Koninklijk Huis, nog niet onder de ministeriele
verantwoordelijkheid valt en dus niet tot het werkterrein van de RVD behoort.

Dat mag zo zijn, het draagt niet bij aan het benodigde vertrouwen in de woorden
van Wisse Smit, en neemt al helemaal niet weg dat premier Balkenende andermaal
zijn handen vol heeft aan een kwestie rond het koningshuis. Begin deze week
zegde hij een brief op korte termijn aan de Kamer toe, gisteren vroeg hij om
meer tijd. Dat is verstandig, want zijn snelle reactie na een tv-optreden van
prinses Margarita bekwam hem slecht. Achteraf bleek dat de premier over
onvoldoende informatie beschikte.

De precieze feiten nu zijn voor de volksvertegenwoordigers van belang om te
kunnen beoordelen of Wisse Smit een geloofwaardig lid van het Koninklijk Huis
kan zijn. Een verkeerde vriendschap in jonge jaren valt wellicht te billijken.
Maar wie op een cruciaal moment klaarblijkelijk geen open kaart speelt, maakt
het parlementariers wel heel moeilijk goedkeuring te verlenen aan het
wetsvoorstel dat van deze gewone burger een reserve-koningin maakt.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              25 of 117 DOCUMENTS

                                 de Volkskrant

                                October 3, 2003

Spichtige praatjesmaker, mollige notaris ; De Fransen door henzelf
geportretteerd in de 19de en 21ste eeuw

BYLINE: ROKUS HOFSTEDE

SECTION: Cicero; Pg. 26

LENGTH: 1048 words


In 1828 muntte Honore de Balzac het woord modernite. Het marktmechanisme begon
te wegen op kunst en literatuur, de eerste grote dagbladen ontstonden, de
pulpliteratuur werd geboren en het reproduceren van afbeeldingen nam een hoge
vlucht.

We zijn zo gewend geraakt aan onze dagelijkse portie beelden, feiten en meningen
dat we vergeten hoe recent die mediatisering van de samenleving feitelijk is.
Een mooie plaats om de vroeg-kapitalistische massificatie van de cultuur gade te
slaan, is de recente heruitgave van een hoogst curieus 19de-eeuws boekwerk,
getiteld De Fransen door henzelf geportretteerd. Op initiatief van Leon Curmer,
de eerste entrepreneur die zich niet meer 'boekhandelaar' maar 'uitgever'
noemde, verscheen tussen 1839 en 1842 een grootscheeps portret van de zich
onstuimig ontwikkelende Franse samenleving onder de Julimonarchie, een 'morele
encyclopedie die de hele maatschappij samenvat'.

Het was een project van ongekende omvang: in 423 afleveringen portretteerden 137
schrijvers en 44 tekenaars de wereld die hen omringde. Men onderscheidde in
totaal een driehonderdtal 'types', zoals de speculant, de kruidenier, de
notaris, de vrouw van stand, de scharrelmeid, het manusje-van-alles, de
bon-vivant, het huwbare meisje, de naamloze vrouw, de jeu-de-boulesspeler, de
hengelaar van de Seine-oever en ga zo maar door. Onder de kunstenaars op wie
Curmer met succes een beroep deed waren auteurs als Balzac, Nerval, Borel en
Gautier en illustratoren als Gavarni, Grandville, Daumier en Monnier.

Dit monument van romantische boekdrukkunst is een sprekend voorbeeld van wat
Walter Benjamin, in zijn aantekeningen over het Parijs van de 19de eeuw,
'panoramische literatuur' noemde: de collectieve zelfverbeelding van de Franse
samenleving door middel van enquetes, tabellen, gidsen, monografieen en
'fysiologieen'. Het 'type' is de uiting van een zeer tijdgebonden
classificatiewoede. De romans van Balzac krioelen van de personages die niet als
individu worden neergezet maar als de karakteristieke vertegenwoordiger van een
klasse, kaste of stand. In Curmers encyclopedie draait dat pre-sociologische
mechanisme op volle toeren. Zo komen we te weten, opnieuw bij monde van Balzac,
dat de notaris klein en mollig is en de praatjesmaker groot en spichtig. Het
kapitalisme is nog jong, maar alle grondtrekken ervan zijn al aanwezig.

Neem het giftige portret dat de oude bonapartist burggraaf D'Arlincourt schetst
van de speculant die erin slaagt blijspelen te laten opvoeren waarin
reclameboodschappen voor plaatselijke neringdoenden worden opgenomen, a zoveel
per regel . . . Pornobusiness, handel met voorkennis, beleggingen van
flitskapitaal, de speculant draait er zijn hand niet voor om.

Minstens zo interessant zijn de portretten die de medewerkende broodschrijvers
maken van hun eigen milieu, 'een volstrekt nieuwe stand, een bestaan zonder
voorlopers', zoals Frederic Soulie schrijft bij zijn karakterisering van de
'miskende ziel'. Types als de praatjesmaker, de dichter, de literaire debutant,
de kunstenaarsvriend, de schildersknecht en het schildersmodel behoren stuk voor
stuk tot het bohemienmilieu, het artistieke reserveleger dat halverwege de 19de
eeuw droomt van een carriere in de nieuwe culturele bedrijfstakken. Het is zelfs
niet onmogelijk, schrijft Alberic Second, dat de literaire debutant door Meneer
Curmer wordt gevraagd om een 'type' voor De Fransen door henzelf geportretteerd.

Dat laat onverlet dat de charme van deze heruitgave (die nog maar de eerste twee
delen van Curmers negendelige project beslaat) vooral in de talloze illustraties
ligt. De teksten zijn duidelijk niet voor het nageslacht geschreven, de meeste
auteurs gooien het al snel op een akkoordje met de lezer, door leutig uit de
hoek te komen of een beroep te doen op naief-moralistische sentimenten. Maar de
galerij van getekende en gegraveerde personages heeft het effect van een
tijdmachine. Achter die plaatjes voel je het lillend leven van de stad Parijs;
het is alsof je bladerend in dit 'antroporama' de broeierige hoofdstad van de
19de eeuw zelf betreedt, die snelkookpan van passies, die uitbundige buehne van
grootsheid en verval.

Literair gesproken komt de hedendaagse lezer meer aan zijn trekken in de
bescheiden remake van het megalomane project van Curmer: veertig 21ste-eeuwse
'Fransen door henzelf geportretteerd'. In de vier bundels met elk tien verhalen,
losjes geschaard rond een thema (de straat, politiek, seks, het bedrijfsleven),
zijn de kenmerkende 'types' van Curmer verdwenen, en ook de 19de-eeuwse
leutigheid is afwezig. De hedendaagse schrijvers (onder wie bekende namen als
Christine Angot, Francois Bon en Lydie Salvayre) tekenen hoogst individuele
lotgevallen op, en hun grondtoon is uitgesproken pessimistisch. Een dakloze
wordt vermalen in een vuilniswagen, van kantoorarbeid bloei je op als van een
trap in je buik, kiesgerechtigden worden in het stemhokje om zeep geholpen en de
droom van de 'gewone man' is het beffen van een alcoholistische straatzwerfster
in de Jardin du Luxembourg.

Als je hedendaagse Franse auteurs mag geloven, zijn hedendaagse Fransen vooral
eenzaam, en verstoken van elk panoramisch zicht op de maatschappelijke
raderwerken. De afstand tussen wat ze van het leven verwachten en hoe ze het er
werkelijk van afbrengen, is levensgroot. Het loopt zelden goed af in ons
individualistische tijdsgewricht.

Alleen op literair vlak mag het hedendaagse individualisme winst heten. Hoe
ongelijk ook het resultaat, de hedendaagse schrijvers zijn scherper,
veelzijdiger en verrassender dan hun 19de-eeuwse voorlopers. Ze hebben zich een
basiswet van het late kapitalisme eigen gemaakt: in de gemediatiseerde
samenleving houd je de consument alleen met verrassingseffecten bij de les.

Les Francais peints par eux-memes - Encyclopedie morale du dix-neuvieme siecle.

Ed. Leon Curmer, red. Pierre Bouttier.

Omnibus/La Decouverte; import Nilsson & Lamm; 1174 pagina's; E 26.

ISBN 2 258 06148 2.

Les Francais peints par eux-memes: La rue; La politique; L'entreprise; Le sexe.

La Decouverte; import Nilsson & Lamm; E 13,95 per deel.

ISBN 2 7071 3596 8; 2 7071 3870 3;

2 7071 3824 X; 2 7071 3843 6.

ILLUSTRATIE UIT 'LES FRANCAIS PEINTS PAR EUX-MEMES' VAN LEON CURMER

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              26 of 117 DOCUMENTS

                                 de Volkskrant

                               September 29, 2003

50-Plusser zegt De Geus eens flink de waarheid

BYLINE: VAN ONZE VERSLAGGEVER RAOUL DU PRE

SECTION: Binnenland; Pg. 3

LENGTH: 415 words

DATELINE: UTRECHT


Daar staat Het Sociale Gezicht van het kabinet. Vastberaden met de armen over
elkaar in de stand van zijn eigen CDA op de Vijftigplus Beurs in Utrecht. Hier
in de Jaarbeurshal stelt grijsmaar-vitaal Nederland zich zaterdagmiddag op de
hoogte van de nieuwste ontwikkelingen op het gebied van brommobielen,
gehoorapparaten en relax-massagestoelen. Het is een machtige en almaar groeiende
groep kiezers, weet politiek Den Haag. Kopstukken van zowat elke partij maakten
de afgelopen dagen in Utrecht dan ook hun opwachting voor een korte campagne
buiten verkiezingstijd.

Minister Aart Jan de Geus van Sociale Zaken is de laatste in de rij en krijgt
het, zoals verwacht, stevig voor zijn kiezen. Zodra hij zich meldt om in de
kraam van zijn CDA vragen te beantwoorden, staat er een rij belangstellenden
voor hem klaar.

Mijnheer De Geus, hoe durft u Jan met de pet zo in de kou te laten staan? Jullie
laten de lagere klasse voor alles betalen en de hoge klasse komt goed weg.'

Mijnheer de minister, wat blijft er over van de VUT? Ik wou eerder stoppen, maar
dat kan niet meer he?'

De Geus duikt niet. Ja, het wordt allemaal minder met WAO, WW, bijstand, VUT-en
prepensioen. De boodschap die hij sinds Prinsjesdag meerdere malen per dag
uitdraagt, is consequent dezelfde: Nederland is verwend geraakt en moet leren
leven met de gedachte dat er massaler, langer en tegen een wat soberder beloning
gewerkt moet worden om de sociale voorzieningen betaalbaar te houden.

Hij houdt het vandaag ook vol bij het aanhoren van de sores op microschaal.
Mevrouw zou liefst haar baan opzeggen om voor haar 88-jarige moeder te zorgen.
Kan dat? Nee, dat kan niet, zegt De Geus. Daar hebben we geen regeling voor.'

Hij vindt het trouwens een heel slecht plan, met alle begrip voor het probleem.
U moet ook aan uzelf denken. Stel: uw moeder wordt 91. Waar staat u dan? U moet
wel in contact blijven met de arbeidsmarkt.'

Mevrouw belooft er over na te denken. Als u maar weet dat het rommelt in de
maatschappij.'

Maar dat valt nou juist reuze mee, is de indruk van CDA-lid Henk de Jong, die al
een paar dagen langer de CDA-stand beheert. Hij had er, eerlijk gezegd, niet op
gerekend, maar eergisteren stond er plots iemand voor zijn neus met de vraag
waar het register lag om adhesie te betuigen aan het kabinet. De Jong: Hebben we
even snel iets in elkaar gezet. Binnen de kortste keren lag er een hele stapel
steunverklaringen. Daar zullen ze blij mee zijn op het partijkantoor.'

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              27 of 117 DOCUMENTS

                                 de Volkskrant

                               September 29, 2003

'Ik mis Cruijff en al die andere goeien van vroeger' ; Interview

BYLINE: VAN ONZE VERSLAGGEVER JAAP STAM

SECTION: Binnenland; Pg. 2

LENGTH: 820 words

DATELINE: AMSTERDAM


Ans Appelman (100) blijft op zichzelf wonen. 'Oude mensen worden behandeld alsof
ze dement zijn.'

Als de verpleeghulp haar boterham in kleine partjes snijdt, geeft ze ze in een
zakje mee terug: voor de eendjes. Ans Appelman wil niet gekleineerd worden, ook
al is ze honderd. 'Ik ga eindelijk de Grote Stap maken.'

'Sinds ik niet meer uit de voeten kan, dat is nu zo'n jaar of drie, voel ik me
oud. Ik wil graag naar die tentoonstelling over het Vaticaan in Utrecht, maar ik
kom de deur niet meer uit. De vlooienmarkt, waar ik altijd mooie spulletjes op
de kop tikte, daar kom ik ook niet meer. Er is niks aan, aan de oude dag. "Ma,
je leest toch nog", zeggen m'n kinderen dan. Maar ja, dat kun je ook niet de
hele dag doen.

'Als ik nog zou uitgaan, zou ik zuinig aan moeten doen. Ik heb alleen WAO en een
pensioentje van 100 euro in de maand. Daar heeft Pa 45 jaar als letterzetter
voor gewerkt - 45 jaar! Een schande.

'Sinds een halfjaar komt er twee keer per dag een zuster van een verpleeghuis.
Voor de veiligheid. Heel lieve meisjes. Een enkeling niet, die bonjour ik de
deur uit. Laatst zei er een: "U moet opstaan, want ik wil u wassen." Ik zeg:
"Wie bent u dat u dicteert dat ik moet opstaan? Ik sta op en ga naar bed wanneer
het mij uitkomt. En u hoeft me ook niet te wassen. Dat doe ik zelf wel."

'Ze hebben ook een keer mijn boterham gesmeerd. Ze hadden die in heel kleine
partjes gesneden, alsof ik dement ben. Ik heb ze in een zakje gedaan en
meegegeven voor de eendjes.

'Ik houd nog zoveel mogelijk bij. Tafels, dressoir, alles waar ik op stahoogte
bij kan, zeem ik en zet ik in de olie. Ik ga niet meer op mijn knieen en ik klim
ook niet meer op een trap. Tien jaar geleden witte ik nog het plafond. Ik zou
het nog steeds liever zelf doen, dan weet ik tenminste dat het goed gebeurt.

'Een poos terug hadden ze een bejaardenhuis voor me. Ga er maar lekker zelf
zitten, zei ik. Ik wil zo lang mogelijk op mezelf blijven wonen. Dat zal wel
lukken. Mijn kinderen doen de was, de boodschappen en ze koken. Eens in de week
komt er iemand van de Thuiszorg stofzuigen.

'Mijn zus van 101 woont in een verzorgingshuis in Den Haag. Op haar honderdste
verjaardag kwam burgemeester Deetman langs met een bloemetje. "Mevrouw, wat
heerlijk dat u hier zo goed wordt verzorgd", zei hij. "Ik had hier nooit moeten
gaan wonen, ik vind het verschrikkelijk", zei ze. Weet je, oude mensen worden
behandeld alsof ze dement zijn.

'Ik lees de Haagsche Courant en kijk naar het Journaal. Dat salaris van die
nieuwe baas van Albert Heijn is een grote schande. Ongelooflijk wat een geld. Ik
snap het probleem niet, ze moeten het gewoon niet betalen. Mijn vader verdiende
13 gulden per week en die werkte er hard voor.

'Ze hebben het salaris van die baas van Albert Heijn verminderd, zeggen ze.
Geloof jij het? Als ik nog zelf mijn boodschappen zou doen, zou ik Albert Heijn
blijven boycotten. Niet dat ik er vaak kwam, hij is mij te duur.

'De politiek is knudde, die volg ik niet meer. Vroeger wist je wat je aan iemand
had. Joop den Uyl was mijn man. Hij heeft ervoor gezorgd dat het salaris van Jan
met de pet omhoog ging. Een sympathieke man; en Liesbeth, zijn vrouw, was een
prachtmens. Jammer dat ze niet oud zijn geworden.

'Ik kijk veel tv, maar met de Bold and the Beautiful ben ik gekapt. Daar wordt
me te veel in gejankt. Elke avond dat gehuil, ik denk: dat moet ik niet meer.
Goede Tijden, Slechte Tijden is ook zo belazerd. Het is niet veel meer met de
feuilletons op tv.

'Ik kijk graag naar voetbal. Twee weken geleden was het niet best. Ajax tegen
Milan, dat was erg taai en een dag later PSV, dat speelde slecht. Zit ik me te
ergeren, maar ik kijk de wedstrijd wel uit. Ik mis Cruijff en al die andere
goeien van vroeger.

'Ik lees ook nog boeken. Laatst De eeuw van mijn vader van Geert Mak. Nou, mijn
eeuw is het niet, het is allemaal nogal protestants. Ik vond het een hele toer
om het uit te lezen.

'Zondagochtend kijk ik naar de Heilige mis op tv, vrijdags krijg ik de communie
thuis. Het is een rijkdom dat ik dat nog heb. Ik heb veel steun aan het geloof.
Ik heb een hoop heiligen die me altijd hebben gesteund. Ik roep Clara Maria aan
als mijn kinderen of kleinkinderen op reis zijn.

'Ik bid veel. Het heeft geholpen. Ik heb geen ongelukkig kind gehad, de politie
is nooit over de vloer geweest - al die akelige dingen zijn aan mij
voorbijgegaan. De kinderen hebben nooit honger geleden, ik heb er zeventien
gehad. En Pa had een rotsalaris van 19 gulden per week.

'Als ik geen geloof had, ging ik nog liever vandaag dood. Ik ben er enorm mee
bezig dat ik eindelijk de Grote Stap ga maken, ik voel dat mijn eind komt. Mijn
lichaam vergaat, maar mijn geest blijft. Ik geloof in het hiernamaals. Daar
krijg ik weer connectie met Pa en Jaap, Theo en Thea, mijn overleden kinderen.'

Dit artikel maakt deel uit van een serie die op 5 juli is begonnen.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              28 of 117 DOCUMENTS

                                 de Volkskrant

                               September 27, 2003

De mens is oneindig kneedbaar ; Bedacht door rechts, werd de verzorgingsstaat
een fetisj van links

BYLINE: DOOR H. J. SCHOO

SECTION: Reflex; Pg. 14

LENGTH: 2523 words


Luid klinken de protesten tegen het afbraakbeleid' van Balkenende II.
Verklaarbaar, maar zij leiden de aandacht af van de vraag waarom de
verzorgingsstaat is vastgelopen. De mens wiens noden hij wilde lenigen bestaat
niet meer.

De Amerikaanse cultureel-antropologe Margaret Mead leerde ons dat de mens
oneindig kneedbaar' is. Wat we doen, denken en voelen, onze ambities en normen
zijn afhankelijk van plaats en tijd, omstandigheden, cultuur. Meads opvatting
staat model voor het klassieke' progressieve mensbeeld: mensen gaan intelligent
met omgevingsdruk om, passen zich aan veranderende omstandigheden aan, zijn
plooibaar. Dit dynamische mensbeeld is nauw verbonden met de maakbaarheidsidee.
Een betere samenleving eerlijker, slimmer, doelmatiger, wetenschappelijker leidt
tot betere' mensen.

Dat mensen kneedbaar, dynamisch zijn, baarde nog enig opzien toen Mead dat
halverwege de vorige eeuw beweerde, inmiddels is die opvatting mainstream
geworden. Maar in diezelfde jaren vijftig stoelde Nederland zijn
verzorgingsstaat, onder sterke confessionele aandrang, op een uitgesproken
statisch mensbeeld. In dat confessionele mensbeeld was de mens iemand uit een
stuk, die handelt vanuit vaste beginselen en overtuigingen. Het individu bestond
eigenlijk amper, mensen waren primair onderdeel van grotere verbanden als gezin,
gemeenschap, kerk en volksdeel.

De confessionele dominantie duurde tot eind jaren zestig. Christelijke partijen
gaven in die naoorlogse jaren de toon aan in de politiek, organiseerden en
verfijnden de verzuiling en richtten de verzorgingsstaat in volgens de
christelijk-sociale leer. Die wees de klassenstrijd af en propageerde het
gemeenschapsdenken. Een middenveld van instellingen van particulier initiatief'
moest de dienst gaan uitmaken in de verzorgingsstaat en zo de seculiere staat op
afstand houden.

Rooms-rode en confessioneel-liberale kabinetten voerden op die grondslag de ene
na de andere sociale wet in. Niet zonder slag of stoot, want ondanks haar
reformistische koers, was de PvdA onder Drees nog niet onverdeeld enthousiast
over de verzorgingsstaat. Die dreigde (roomse) corporatistische trekjes te
krijgen, terwijl de PvdA, met de Britse welfare state als voorbeeld, liever de
staat een hoofdrol toekende bij de uitvoering van de sociale zekerheid. Maar
realisering van het oude ideaal van een hoogwaardig stelsel van werknemers-en
volksverzekeringen was voor de sociaal-democraten belangrijker dan een
betrouwbare uitvoeringsorganisatie.

Maat van alle dingen was de door kerk en zuil gedisciplineerde, Nederlandse man
die z'n plichten kende en weinig rechten had. Ongeschoolde en geschoolde
arbeider, kantoorbediende, middenklasser, beroepsbeoefenaar ieder kende zijn
plaats. Van wieg tot graf waren zij onderworpen aan beperkingen, gereguleerd
door moraal, godsdienst en ideologie. Werken was geen keuze, maar plicht en
noodzaak. In de jaren van wederopbouw was het alle hens aan dek.

Vrouwen hadden geen volwaardig individueel bestaan. Los van hun man kenden zij
nauwelijks rechten, buitenshuis werken was uitzondering. De verzorgingsstaat
erkende als rechthebbenden primair gezinshoofden-kostwinners. Uitkeringen waren
niet afgestemd op individuen, maar op de behoeften van het gezin, de
natuurlijke' eenheid van de sociale zekerheid. Even vanzelfsprekend als het
gezinsdenken was het standsdenken. Ook de WAO eind jaren zestig ingevoerd
beoogde nog mannen in staat te stellen hun staat en stand' op te houden.

Niettemin was de vroege verzorgingsstaat modern, rationeel, doelgericht en
objectief. Hij sloot aan bij een overzichtelijke wereld. Mensen waren ziek of
gezond, getrouwd of ongetrouwd, werkend of werkloos, arbeidsgeschikt of
-ongeschikt. Seksuele voorkeur' was geen categorie. Persoonlijke voorkeuren
deden er niet toe. Vage tussencategorieen ('een beetje getrouwd') of hinderlijke
uitzonderingen bestonden niet. Motto: daar kunnen we niet aan beginnen. De
sociaal-culturele hierarchie kende grote machtsverschillen. Deskundigen en
deskundigheid hadden een onomstreden autoriteit.

De vroege verzorgingsstaat schraal, streng, door en door moralistisch werd nog
niet belaagd door overstelpende aanspraken. Schoot zelfdwang tekort, dan was er
de slaperdijk' van externe controle, door een normatieve, eensgezind optredende
omgeving. Overheid, werkgevers, kerk, onderwijs, gezondheidszorg, politie en
justitie vormden een front. Daardoor kon de misvatting ontstaan dat de
verzorgingsstaat, zoals die tussen 1950 en 1970 vorm kreeg, voorzien was van
effectieve systeemgrenzen. Niet het systeem met zijn formele regels remde
aanspraken af, maar de moraal van (potentiele) gebruikers en sociale controle'
door instellingen op het middenveld.

De zwakheden van het corporatistische stelsel traden pas aan het licht toen de
Nederlandse samenleving rond 1970 snel veranderde en het externe toezicht
desintegreerde. De instellingen van de verzorgingsstaat, inmiddels royaal
opgetuigd, bleken slecht in staat om de explosie van aanspraken te beteugelen.
Het statische, morele mensbeeld bezweek eronder, maar ook de politieke betekenis
van de verzorgingsstaat begon te kantelen.

Wat een defensief, in wezen zelfs rechts' project was geweest door de
reactionair Bismarck geentameerd om de klassenstrijd te dwarsbomen veranderde in
een linkse fetisj. Sinds de jaren zeventig koestert links de verzorgingsstaat
als zijn eigen schepping en belangrijkste bijdrage aan de
beschavingsgeschiedenis. Een verworvenheid waarmee onder geen beding
gemarchandeerd mag worden. In de jaren na het einde van de ideologie' werd hij
voor links een substituut-ideologie. Rechts daarentegen ging de verzorgingsstaat
als een probleem opvatten.

De invloedrijke Amerikaanse neoconservatief Gertrud Himmelfarb heeft de
sociaal-culturele revolutie van de jaren zestig en zeventig aangemerkt als
demoralisering van de samenleving'. De verzorgingsstaat speelde daarbij een
hoofdrol. Hoewel de formele wetten en regels nauwelijks veranderden, maakte een
nieuwe geest zich ervan meester: de permissive society en de
ervaringswetenschap. Waar samenleving en verzorgingsstaat in het teken hadden
gestaan van het moeten', van sterke morele normering, werd voortaan het zijn',
de empirie allesbepalend. Wat feitelijk is, niet hoe het hoort te zijn daar kwam
het op aan. Onder aandrang van de professionals het nieuwe, autonome kader van
de verzorgingsstaat ging het morele mensbeeld teloor.

Was de vroege verzorgingsstaat normatief, directief, objectief en modern, zijn
opvolger was waardenvrij, non-directief, subjectief en postmodern. Meer en meer
werden de subjectieve behoeften en voorkeuren van de clientele richtsnoer voor
de professionals. Instellingen die vanouds door paternalistische zedenmeesters
waren bestuurd, kwamen in handen van deskundigen. Het systeem verzelfstandigde
zich als het ware en accepteerde met groeiende tegenzin externe sturing.

In maar weinig leek de nieuwe, waardenvrije verzorgingsstaat op zijn
moralistische voorganger. De dominee nam afscheid en de praktische moraal van de
dokter kreeg de overhand: gewoon helpen, niet preken of straffen. In het oude
paradigma zou heroi neprostitutie zijn bestreden, voortaan stond het draaglijker
maken van een dergelijke bestaanskeuze' voorop. Het nieuwe paradigma verbood
niets, maar zocht het in het lenigen van medische nood. Het oude stuurde
drop-outs gewoon aan het werk, het nieuwe bood opvang en een uitkering.

Ondanks deze waardenvrije moraal is de verzorgingsstaat ook een ongeevenaard
ambitieus ethisch project, een mega-experiment met een superieure vorm van
solidariteit, op basis van een hogere, slimmere, niet-oordelende,
niet-straffende moraal. Die hoogverheven verzorgingsstaat lijkt soms wel
begiftigd met een eigen wil en doel. Groter dan de deelnemers, groter dan de
professionals, veel groter dan het gewone leven zo wordt er tenminste over
geschreven en gesproken. Zelfs evident onwenselijke gevolgen worden voor lief
genomen, omdat we nu eenmaal een verzorgingsstaat hebben'.

Ook de economische context van de verzorgingsstaat veranderde. Vroeger werd de
beroepsbevolking op oorlogssterkte gehouden voor wederopbouw, industrialisatie
en economische expansie, maar in de jaren zeventig begon de demobilisatie' van
de arbeid. De economie had niet voldoende emplooi meer voor de sterk gegroeide
beroepsbevolking. Vrouwen betraden de arbeidsmarkt, laag opgeleide buitenlanders
vervingen de gedemobiliseerde working poor. Om het schaarse werk te verdelen
werd de werktijd verkort, kwamen er langere vakanties en vervroegde uittreding.

Al deze veranderingen bei nvloedden de mentaliteit van de clientele van de
amorele' verzorgingsstaat. Assertieve, expansieve babyboomers losten een meer
dociele generatie af, het aandeel hoogopgeleiden liep op, meer vrouwen dienden
zich aan en relatief veel allochtonen deden een beroep op sociale verzekeringen
en voorzieningen. De waardenvrije, bijna moederlijke' verzorgingsstaat kreeg een
andere bevolking dan zijn paternalistisch-moralistische voorganger. Het mag een
wonder heten dat de verzorgingsstaat met globaal dezelfde wetten en regels deze
transformaties redelijk ongeschonden doorstond. Krakend en steunend, maar toch.
Zijn overleven dankte hij mede aan bijna permanente aanpassingen om overvraging
tegen te gaan. een vitale markteconomie. Voor links werd hij bij gebrek aan
andere thema's de ideologische reddingsboei. Handen af van de verzorgingsstaat!'
werd het alfa en omega van linkse politiek.

Die bijna rituele strijd tussen links en rechts is nu in een stroomversnelling
terechtgekomen en zeker niet alleen door het aantreden van Balkenende II. Ook in
Duitsland en Frankrijk is de strijd weer opgelaaid. Vanwaar deze nieuwe
gevechtsronde met overbekende argumenten? Deels omdat sommige problemen van de
verzorgingsstaat nog altijd niet zijn opgelost. Onlangs benoemde Arie van der
Zwan nog eens de bedreigingen die de neoconservatieven begin jaren tachtig
ontwaarden: uitdrijving' (van het bedrijfsleven), uitstoot' (van arbeid) en
ontmoediging' (van werkenden). In de jaren negentig leken deze problemen mooi
achter de rug, maar door de huidige laagconjunctuur zijn ze terug van
weggeweest.

Als nieuwe bedreiging heeft zich de vergrijzing aangediend. Zijn er nu en straks
wel voldoende werkenden om de groeiende lasten van de verzorgingsstaat te
dragen? Na de demobilisatie van arbeidskracht is al onder Paars de
remobilisatie' ter hand genomen om de beroepsbevolking op peil te houden. De
angstige vraag blijft echter of de huidige verzorgingsstaat wel voldoende
mobiliseert. Als hij mensen te makkelijk aan het arbeidsproces onttrekt,
betekent dat een dubbel verlies: het financiele draagvlak blijft onder druk
staan en de tekorten op de arbeidsmarkt verergeren.

Omvangrijke immigratie ondermijnt het draagvlak voor de verzorgingsstaat
eveneens. Gevestigde burgers krijgen een solidariteitsplicht met nieuwkomers
opgelegd die zij vaak als onlogisch ervaren, temeer daar veel immigratie geen
economische grond heeft. Maar al zou die economische noodzaak er wel zijn, dan
nog werkt een royale verzorgingsstaat verstorend. Traditionele immigratielanden
zijn nooit verzorgingsstaten-Europese-stijl. In een pluriforme samenleving is
het lastig om solidariteit te organiseren. Voortgaande immigratie in Europa
luidt dan ook mogelijk het einde in van dat type verzorgingsstaat.

Een nieuwe bron van scepsis is dat de verzorgingsstaat omvangrijk bleef, ondanks
de geweldige welvaartsgroei in de jaren negentig. De brede middenklasse groeide
van onderop aan, maar ondanks hun economische succes blijven die nieuwe leden
erg afhankelijk van de overheid. Waarom krijgt de goed opgeleide, behoorlijk
verdienende lagere middenklasse niet de kans om meer zelf te beslissen over
wonen, gezondheidszorg en sociale zekerheid? Juist mensen die afhankelijk van de
verzorgingsstaat zijn (gebleven), zijn zich er onbehaaglijk over gaan voelen.
Ondanks hun inspanningen slagen zij er bijvoorbeeld niet in hun corporatiewoning
te ontstijgen. Amper 50 procent van de woningvoorraad bestaat uit koophuizen.

Ook de verwarrende waardenvrijheid van de verzorgingsstaat is een probleem
geworden. Met de demoralisering van de verzorgingsstaat verdween een
onontbeerlijke deugdenleer uit de samenleving. De amorele logica die ervoor in
de plaats kwam, roept steeds weer verwondering en ook afkeer op. Symbool staan
rariteiten als de spijbelbus, loting voor briljante schoolverlaters, officiele
consumententests voor verboden partypillen, het op kosten van het ziekenfonds
verwijderen van tatoeages. Ook het verwante gedogen op allerlei terrein staat
inmiddels in een kwade reuk.

De logica in zulke casui stiek is steeds die van het professionele kader van het
systeem niet die van de onderdanen van de verzorgingsstaat. Zo werd het
vaderland van de gewone man' toch weer een Obrigkeitsstaat.

Het normen-en waardendebat van de afgelopen jaren is een duidelijke uitkomst aan
het krijgen: de door Fortuyn opgeroepen confessioneel-liberale parlementaire
meerderheid neemt de ideologische neoconservatieve kritiek op de
verzorgingsstaat over en probeert deugden en plichten in ere te herstellen. De
ideologen van de verzorgingsstaat zijn daar natuurlijk volautomatisch tegen in
het geweer gekomen. Het zou echter veel interessanter zijn als links de kritiek
op en de problemen van de amorele verzorgingsstaat serieuzer nam.

Remoralisering' zonder meer is geen goede manier om onverantwoorde aanspraken op
de verzorgingsstaat in te tomen. Daarvoor is de samenleving sinds de jaren
vijftig te divers geworden, ook in morele opvattingen. Remodernisering' en
hernieuwde objectivering zijn wel geschikte instrumenten om aanspraken op de
verzorgingsstaat te matigen. Grotere objectiviteit kan het stelsel bijvoorbeeld
verlossen van ondermijnende postmoderne dwaasheden als subjectief ziektebegrip',
situationele arbeidsongeschiktheid' en vergoedingen voor (para) medische
behandelingen die niet evidence based zijn.

Eigenlijk zouden links en rechts na decennia van ideologisering en polarisering
de strijdbijl over de verzorgingsstaat moeten begraven en pragmatisch tot een
compromis moeten komen over een kleinere verzorgingsstaat waarin zowel de
dominee als de dokter een rol speelt. Een en ander in de wetenschap dat de
verzorgingsstaat oneindig kneedbaar' is, net als de mensen die er gebruik van
maken. Hij zal daarom steeds weer aangepast, gerepareerd en heringericht moeten
worden. Iedere generatie zijn eigen verzorgingsstaat.

Even permanent ligt de verzorgingsstaat sinds begin jaren tachtig onder vuur, in
een steeds meer gepolitiseerd klimaat. Tegenover de neoconservatieve aanval die
Thatcher en Reagan lanceerden, kwam het verzorginsstaatpatriottisme' van links
te staan, met zijn blinde loyaliteit aan deze linkse' verworvenheid. Rechts zag
in de verzorgingsstaat een dodelijke bedreiging van essentiele sociaal-culturele
waarden de geest van het kapitalisme en van

H. J. Schoo is uitgever en publicist.

Gezin eind jaren vijftig. Bouw van tv-zendmast in Goes, 1956. FOTO SEM
PRESSER/MAI

FOTO CAS OORTHUYS/NFA

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              29 of 117 DOCUMENTS

                                 de Volkskrant

                               September 25, 2003

Neo volgens Haks ; za 27.09.03

SECTION: Kunst katern; Pg. 27K

LENGTH: 178 words


Lang niets van gehoord, maar hij is er weer: Frans Haks, spraakmakende
ex-directeur van het Groninger Museum. In het Utrechts Centraal Museum stelde
hij als gastconservator de tentoonstelling NEO samen, waarin neostijlen van de
afgelopen 250 jaar op speelse, uitbundige en kritische wijze voor het voetlicht
worden geplaatst. 'Neo', het hergebruik van klassieke stijlelementen, is volgens
Haks sinds de aanzet in de 18de eeuw overal in de hedendaagse cultuur aanwezig.
De meest exclusieve kunstwerken uit het verleden vinden dankzij neostijlen hun
weg naar het leven van de 'gewone man'. In NEO wordt het traject van die
kunstwerken - 'van paleis tot huiskamer' - op verschillende manieren onder de
aandacht gebracht. Ook de natuur en het exotisme kunnen in de opvatting van Haks
als neo onderwerpen functioneren. In de negen zalen van het Centraal Museum
komen alle aspecten aan bod, van 1750 tot nu.

Utrecht, Centraal Museum, 27 september t/m 4 januari. Geopend: di t/m zo 11-17u.
Tel. 030-2362362

(www.centraalmuseum.nl).

FOTO CLAUDE CROMMELIN

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              30 of 117 DOCUMENTS

                                 de Volkskrant

                               September 22, 2003

De gokker met de schizofrene broer

BYLINE: PETER DE GREEF

SECTION: Binnenland; Pg. 2

LENGTH: 526 words


Het leven van een verslaafde is een hel, zegt de gokker tegen de officier van
justitie. Die heeft de man al meer meegemaakt en is nu niet te vermurwen.

Michael van Leent ziet er met z'n sympathieke krullenbos en brilletje misschien
niet uit als een keiharde kerel, maar de jonge officier van justitie is
vlijmscherp. Zeker als hij het gevoel heeft dat hij en dus het Nederlandse
rechtssysteem is belazerd. Vandaag is Van Leent speciaal naar de Utrechtse
rechtbank gekomen voor de hernieuwde confrontatie met Tom Verschoor. Een stoere
knaap (21) met een spits gezicht, blond haar en een vlotte babbel.

Tom is een triest geval. Zelfs zijn advocaat noemt hem een 'domme oplichter'.
Z'n vader is bouwvakker, z'n moeder huisvrouw en z'n broer schizofreen. Dat
laatste heeft zijn leven getekend. Door de problemen met z'n broer hebben zijn
ouders weinig aandacht voor hem. Op zoek naar iets dat hem geborgenheid kan
geven, belandt Tom in het gokcircuit. In een mum van tijd jast hij er duizenden
euro's per maand doorheen. Dat geld heeft hij niet, dus licht hij kleine
ondernemers op. Vele tientallen dure navigatiesystemen, mobiele telefoons,
auto's en boormachines koopt hij op rekening. Daarbij doet hij zich voor als
eigenaar van een montagebedrijf; altijd identificeert hij zich. Iedereen weet
dus wie hij is. Maar daarover denkt Tom niet na: hij moet snel geld hebben. De
spullen verkoopt hij voor een prikje aan een heler of via het internet . Binnen
een uur zit hij vaak weer in het casino. Ook daar leent hij. Nu zit hij met 150
duizend euro schuld.

Het is een zielig verhaal, zegt officier van justitie Van Leent. 'Maar mij is
intussen duidelijk geworden dat u redelijk goed, snel en misschien glad kunt
praten.' Begin dit jaar zag Van Leent Tom voor het eerst. Hij voelde met hem
mee. De forse straf die hij in z'n hoofd had, schroefde hij terug. Tom beloofde
aan z'n toekomst te gaan werken. Maar Tom zat nog niet in de cel of hij wist
door een slinkse truc, waarbij hij het doopkaartje van zijn dochtertje
vervalste, de gevangenis uit te komen. Binnen twee dagen begon hij opnieuw: twee
navigatiesystemen hier, vijf daar.

Natuurlijk verdien ik straf, zegt Tom tegen de rechters, maar het leven is een
hel als je verslaafd bent en niemand een vinger naar je uitsteekt. 'Ik denk maar
aan een ding: gokken. Het is raar, maar ik geniet er niet van.'

Van Leent tapt geergerd met z'n vingers tegen elkaar Het is dat schaamteloze
gedraai dat hem zo dwars zit, zegt hij. 'Bij een vleugje aannemelijkheid zou ik
zeggen: we moeten hem gewoon veroordelen.' Nu eist hij 21 maanden cel en
openbaarmaking van het vonnis in landelijke dagbladen - een zeldzaamheid. 'De
hardwerkende burgers met een eigen bedrijf moeten tegen deze man worden
gewaarschuwd. Iemand die in zo'n korte tijd, zo veel mensen heeft opgelicht,
heeft het recht op privacy verspeeld.' Tom slaat de handen voor het gezicht.

(Het vonnis, twee weken later: 21 maanden cel. De rechtbank wijst openbaarmaking
van het vonnis af gezien Toms jonge leeftijd en zijn belang om na de celstraf
terug te keren in de maatschappij.)

De naam van de verdachte is gefingeerd.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              31 of 117 DOCUMENTS

                                 de Volkskrant

                               September 20, 2003

Na veertig jaar werken verdien je pensioen

BYLINE: ZWOLLE EGBERT DIKKEN

SECTION: U pagina; Pg. 19

LENGTH: 135 words


In plaats dat de regering met een voorstel komt om mensen die veertig jaar
gewerkt hebben, vervroegd met pensioen te sturen, worden maatregelen voorgesteld
om vutten onmogelijk te maken. Velen worden door de belastingheffing gestraft
als zij vervroegd willen uittreden. Vaak wordt door aanstaande vutters besloten
om het mindere loon/pensioen, dat maandelijks ontvangen gaat worden, voor lief
te nemen. Mensen die al vanaf hun 14, 15 jaar in het arbeidsproces zitten moeten
nog eens een tien jaar doorwerken.

Dat het onderwijs de laatste 25 jaar er voor gezorgd heeft dat veel
schoolverlaters pas na hun twintigste in het arbeidsproces intreden is de basis
van deze schandalige voorstellen. Afgestudeerden kunnen zich misschien de
belastingheffing permitteren, maar de gewone man is weer de dupe.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              32 of 117 DOCUMENTS

                                 de Volkskrant

                               September 18, 2003

Houvast aan het vrouwzijn ; Emmylou Harris

BYLINE: DOOR ARIEJAN KORTEWEG

SECTION: Kunst katern; Pg. 6K

LENGTH: 1965 words


'Het is niet zo dat ik uit een overvloed kan kiezen. Elk liedje kan mijn laatste
goede nummer zijn.'

Emmylou Harris kan geen nee zeggen: eerbetonen aan Gram en Dolly, acties tegen
landmijnen, gastoptredens bij vrienden. Toch vond de countryzangeres tijd om het
album 'Stumble Into Grace' op te nemen. Met eigen teksten, eigen visies.
'Amerikanen willen zich niets ontzeggen en ontkennen al hun problemen.'

Zoals ze daar zit in de binnentuin van een deftig Amsterdams hotel - smal, bleek
gezicht, de ogen verscholen achter een roze gekleurde bril, bijpassend
folkloristisch shirt, de grijze haren in een wrong - zou je haar eerder voor een
schrijfster houden, een Franse schrijfster van psychologische romans. Al zouden
de sneakers die ze draagt dan weer detoneren.

Ze heeft niet dat zangerige van de vrouwen uit het Zuiden van de Verenigde
Staten. Haar stem is zacht, een beetje aarzelend. Maar als ze wat zegt, is het
weloverwogen. Emmylou Harris (56) is de meest Europese van de Amerikaanse
countryzangeressen. Al ruim dertig jaar verkeert ze in het gezelschap van
muzikanten, eindeloos veel uren heeft ze in bussen doorgebracht en in
vliegtuigen, eindeloos vaak heeft ze getourd. Het is alsof het haar amper heeft
aangeraakt.

Als veelverkopende artiesten met een nieuw album komen, worden de journalisten
ingevlogen, naar New York, Los Angeles, Londen of waar het de artiest maar
belieft. Emmylou Harris is zelf naar Nederland gekomen om haar nieuwe album te
promoten. Stumble Into Grace is de titel, en het is na Red Dirt Girl, uit 2000,
de tweede plaat waarvoor ze nagenoeg alle liedjes zelf schreef.

Ze behoort tot de zeldzame soort van de dienende kunstenaar. Dat was ze al toen
in 1972 zanger Gram Parsons haar vroeg zijn side-kick te worden. Met hem nam ze
twee legendarische albums op die de countryrock een duw gaven die nog steeds
doorwerkt. Parsons stierf een jaar later aan een overdosis, zijn dood groeide na
de illegale crematie van het lichaam in Joshua Tree Park uit tot mythische
propoties.

Emmylou Harris bleef verweesd achter, maar begon al snel aan een solocarriere.
De dienstbaarheid jegens andermans talent is altijd gebleven. Al schreef ze af
en toe een liedje, ze werd als zangeres vooral bekend als vertolker van
andermans repertoire.

Geleidelijk groeide ze uit tot de pleegzuster bloedwijn van haar woonplaats
Nashville en van Austin, de twee muzieksteden van de country. Al wie een mooie
tweede stem nodig heeft, of graag met haar naam wil pronken, vraagt haar als
studiogast. Van grootverkopers als The Dixie Chicks tot het onverwachte
soundtrack-succes O Brother, Where Art Thou?, van Mark Knopfler tot het comite
voor een landmijnvrije wereld, van een Gram Parsons-eerbetoon tot een Dolly
Parton-eerbetoon - Emmylou Harris zegt nooit nee.

'Vorig jaar had ik me voorgenomen na 1 januari geen concerten meer te doen en
geen zangbeurten bij vrienden te vervullen. Ik vond dat ik me moest concentreren
op mijn eigen album.' Ze zegt het haast verontschuldigend: 'Maar de verzoeken
stapelden zich op. Ik sliep er niet meer door, zo gemeen voelde ik me door al
die weigeringen. Het is geweldig om aan de muziek van vrienden bij te dragen.'

En muzikale vrienden heeft ze in overvloed. Wanneer andere muzikanten over haar
vertellen, dan is het altijd in lovende bewoordingen. Dat ze zo zorgzaam is voor
haar moeder, dat ze als vrouw alleen haar dochter voorbeeldig heeft opgevoed.
Hoe haar zang een doorsnee liedje tot iets bijzonders kan maken, hoe haar huis
een toevluchtsoord is voor andere muzikanten. 'Je moet dat niet overdrijven',
tempert ze snel. 'Af en toe zijn er bijeenkomsten. We vieren nieuwjaar met
vrienden, overal in huis zwerven gitaren waarop wordt gespeeld en mijn moeder is
een goede kokkin, die kookt dan voor iedereen. Maar het gebeurt minder vaak dan
ik zou willen.'

Dertig jaar geleden, toen ze als gestudeerd meisje aan de zijde van Parsons de
country binnenstapte, was dat de muziek van en voor de gewone man, vaak
afkomstig van het platteland, die zijn muzikale emoties graag stevig en zonder
omwegen toegediend kreeg. Dat is sindsdien veranderd. In het kielzog van Emmylou
Harris is een hele nieuwe lichting vrouwen naar de country getrokken. Lucinda
Williams, Alison Krauss, Patty Loveless, Gillian Welch, The Handsome Family - ze
zijn vaak afkomstig uit de stad, hebben gestudeerd en niet zelden eerst heel
andere muziek gemaakt.

Country is geleidelijk stadsmuziek geworden, en Emmylou Harris mag de
koningin-moeder van die beweging worden genoemd. Al hanteert ze zelf inmiddels
ruime opvattingen over wat country zou kunnen zijn. De muziek op Stumble Into
Grace is complex en dramatisch, vaak ook slepend traag. Zou je een overheersende
invloed moeten aanwijzen, dan is het eerder folk, het genre dat Harris ooit als
jong zangeresje omarmde. Maar dan ontplofte folk, met alle ruimte voor
onderzoek. In de arrangementen hebben klassieke country-instrumenten als banjo,
fiddle en (steel)gitaar hun plaats afgestaan aan orgel, accordeon en veel
moeilijk herleidbare klankflarden. De invloeden lopen uiteen van de
Fiji-eilanden en Joan Baez tot, vooral ook, de soundscapes van Daniel Lanois, al
is het dit keer Malcolm Burn die de productie deed.

Een onderwijzeres uit Pittsburgh stuurt haar zo nu en dan compilatie-cd's met
uitheemse muziek. Een van die cd's bevatte een liedje waarop Harris op slag
verliefd werd. Het bleek een melodie van Los Incas te zijn, nu als Little Bird
op haar album terug te vinden.

'Ooit had ik de country nodig, zodat ik een vertrekpunt had, en grenzen die ik
kon overschrijden. Nu loop ik alleen tegen mijn eigen beperkingen op. Mijn stem
leent zich niet voor alle soorten muziek. Jazz is voor mij niet weggelegd. In de
tijd dat ik veel met de Chieftains werkte, overwoog ik een Ierse show te doen.
Maar het ontbreekt me aan het zelfvertrouwen daarvoor. Wat me wel aantrekt is
het quebecois, de Frans-Canadese muziek, die ik ken dankzij Kate en Anne
McGarrigle. Dat heeft voor mij een ongelooflijke charme.'

Als ze praat, klinkt haar stem bedeesd en weinig uitgesproken. Maar geef Emmylou
Harris een tekst met melodie en op slag ontstaat er drama. Haar zangstem kan
scherp snijden, maar ook naar een haast onbereikbare ijlte reiken en dan in
warme heesheid oplossen. Weinig stemmen kunnen zo verontrusten als de hare,
weinige ook kunnen zo troostrijk zijn. Het ene moment lijkt ze de hele wereld
aan te kunnen, even later trilt ze van kwetsbaarheid als een blad in de wind.

Tot voor kort bestreek ze dat hele scala met geleende woorden. Het was producer
Daniel Lanois die haar aan het schrijven bracht, vertelt ze. Voor haar is dat
een droom en een nachtmerrie tegelijk. 'Ik ben een angstige schrijver. Ik dwing
me om alle songteksten gereed te hebben voordat de muzikanten de studio ingaan.
Er zijn songs waar ik maanden aan sleutel. Als je covers doet, is de keuze bijna
oneindig. Nu ben ik beperkt tot wat ik zelf heb verzonnen. En het is niet zo dat
ik uit een overvloed kan kiezen. Elk liedje kan mijn laatste goede nummer zijn.'

Met een bescheiden glimlach: 'Al schrijf ik nog te kort om een writer's block te
kunnen hebben.'

De totstandkoming van dit album noemt ze een open proces. 'Ik wist niet precies
waar het heen zou gaan, maar geleidelijk ontstonden vrouwelijke contouren. Als
je ouder wordt, vind je houvast aan de gedachte dat je je vrouwelijkheid nooit
verliest. Dat wilde ik in de muziek exploreren.'

Die contouren zijn terug te vinden in het nummer Here I Am, een ontroerende
beginselverklaring waarin de zangeres oog in oog staat met het opperwezen en
haar bestaan fluisterend probeert te verwoorden. Uit dezelfde, donkervrouwelijke
kant komt Evangeline, over het echte leven van het meisje dat door de cajuns van
Louisiana wordt vereerd. Maar veruit het sterkste nummer is Lost Unto This
World, een lied over eenzaamheid te midden van een menigte. Terwijl de
schrijnende tekst vertelt over een meisje dat wordt verminkt terwijl omstanders
toekijken, lijkt de verleidelijke melodie uit een betere wereld te komen. Het
resultaat is als een meer ontwikkelde variant van de murder ballads zoals die
vroeger in Amerika werden geschreven, waarin op een dartel melodietje de
ernstigste schanddaden werden bezongen.

'Het was zo moeilijk dit nummer goed te krijgen', vertelt Harris. 'Het begon als
een boze, beschuldigende tekst. Uiteindelijk is het nu de melodie die het
oordeel weghaalt bij het personage om het bij de luisteraar neer te leggen. Dat
maakt het veel aangrijpender. Een zware melodie zou je tot buitenstaander maken,
terwijl je nu naar het drama wordt toegetrokken. De schoonheid en transcendentie
van de melodie en de gruwel van de woorden moesten elkaar een hand geven.'

Van een heel andere orde is Time In Babylon. Hier wast Harris haar luisteraars
flink de oren. Terwijl we ons in de warenhuizen vergapen aan Gucci en Prada, en
onze mankementen met silicoon-implantaten camoufleren, hebben we niet door dat
de wereld doldraait en we onze kinderen een onleefbare erfenis nalaten.

'Politieke statements zijn eigenlijk niets voor mij', zegt ze verontschuldigend.
'Het nummer is nog van voor 9/11. Het zou voor Red Dirt Girl zijn, maar voelde
toen nog alsof het niet genoeg gewicht had. De tekst ontstond als een commentaar
op al die belachelijke gewoontes die we ons aanwennen. Als je maag van streek
is, neem je een pil, in plaats van dat je je afvraagt of je je voeding moet
veranderen. Als je ongelukkig bent of te kleine borsten hebt: dezelfde remedie.
Ik weet niet hoe dat elders in de wereld is, maar Amerikanen willen zich niets
ontzeggen en ontkennen zo al hun problemen.

'In de tijd dat de oorlog met Irak dreigde, was ik met Jill Cunniff, de
co-auteur, in New York. Daar mengden we ons, in de snijdende kou, onder de
honderdduizenden demonstranten tegen de oorlog. Dat protest is compleet
genegeerd door de regering. Het gaf ons het gevoel dat onze beschaving zal
imploderen omdat we zo op ons zelf en onze eigen behoeften gericht zijn. Terwijl
ik ervan uitga dat leven en lijden onlosmakelijk verbonden zijn.'

Ze vertelt dat ze een tape van het album liet horen aan een intieme vriendin,
die prompt begon te huilen. 'Ik wist dat ze begreep waar ik het over heb, ook al
zijn haar ervaringen anders dan de mijne. Het is een universeel gevoel, maar
tegelijk ook sterk vrouwelijk. Preciezer kan ik het niet zeggen. In elk geval is
dat het effect wat ik wil bereiken.'

Stumble Into Grace van Emmylou Harris verschijnt op 23 september op het label
Nonesuch.

Emmylou Harris geeft 3 december een concert op de Pepsi Stage, Amsterdam.

Op 21 en 22 oktober is in de nieuwe Zankel Hall, een deel van Carnegie Hall in
New York een klein festival rond haar, met gastoptredens van Steve Earle, Kate &
Anne McGarrigle, Patty Griffin en Buddy en Julie Miller.

Emmylou Harris

1947 Geboren in Birmingham, Alabama op 2 april.

1970 Studeert in Washington en New York, debuteert met Gliding Bird, een
folkalbum met covers en zelfgeschreven liedjes.

1972 Zanger Gram Parsons ontdekt haar in New York en vraagt haar tweede stem te
zingen. Ze maken samen GP en Grievous Angel.

1973 Parsons overlijdt.

1975 Krijgt gouden plaat voor Pieces of the Sky.

1985 The Ballad of Sally Rose verschijnt, haar eerste zelfgeschreven album.

1987 Maakt Trio, samen met Linda Ronstadt en Dolly Parton.

1995 Wrecking Ball, met Daniel Lanois (U2, Peter Gabriel, Bob Dylan) levert haar
een zevende Grammy Award op en luidt artistieke renaissance in.

1999 Trio 2 verschijnt, weer met Ronstadt en Parton; Billboard bekroont haar met
de Century Award.

2003 Stumble Into Grace verschijnt; op de begrafenis van Johnny Cash zingt ze
Dylan's Every Grain of Sand.

Emmylou Harris FOTO BRIAN SMITH

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              33 of 117 DOCUMENTS

                                 de Volkskrant

                               September 16, 2003

Nog geen spoor van vernielers kabelkast KPN

SOURCE: ANP

BYLINE: ANP

SECTION: Binnenland; Pg. 12

LENGTH: 122 words

DATELINE: MAARSSEN


De politie in Utrecht had maandag nog geen idee wie achter de vernieling van een
kabelkast van KPN op een industrieterrein in Maarssen zit. In de nacht van
zaterdag op zondag maakten onbekenden met mokers en slijptollen een
kabelverdeelstation onklaar. Als gevolg daarvan zaten drieduizend bedrijven en
particulieren zonder telefoon.

Een woordvoerder van KPN meldde dat alle aansluitingen waarschijnlijk
maandagnacht weer hersteld zouden zijn. 'De afgelopen twee dagen zijn er continu
lasploegen bezig geweest om de schade te herstellen.' Maandagmiddag had ruim
eenderde van de getroffen bedrijven weer telefoon. De woordvoerder acht sabotage
waarschijnlijk. 'Gewone burgers gaan niet 's nachts met slijptollen op pad.'

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              34 of 117 DOCUMENTS

                                 de Volkskrant

                               September 15, 2003

Nederlanders zijn dol op platteland met boer en tuinder

BYLINE: VAN ONZE VERSLAGGEVER PETER DE GRAAF

SECTION: Binnenland; Pg. 2

LENGTH: 498 words

DATELINE: EINDHOVEN


Goed nieuws voor de boeren aan het begin van de Week van het Platteland: 97
procent van de Nederlanders vindt dat het platteland behouden moet blijven en 95
procent is van mening dat het platteland zonder boeren en tuinders geen toekomst
heeft.

Het zijn overtuigende cijfers die tevoorschijn komen uit een enquete van
onderzoeksbureau TNS NIPO in opdracht van de stichting Vrienden van het
Platteland. Bijna alle Nederlanders trekken zich het lot van het platteland aan.
Als het platteland verdwijnt, verliest Nederland zijn karakter, vindt 95
procent. Een overgrote meerderheid, 84 procent, meent dat het typisch
Nederlandse platteland wordt bedreigd.

Nederlanders houden van het platteland met boeren. Die conclusie is een opsteker
voor een beroepsgroep die de afgelopen jaren de ene na de andere klap heeft
opgelopen en drastisch aan het inkrimpen is. Twee maanden geleden schreven twee
agrarische onderzoekers dat de landbouw over tien a vijftien jaar goeddeels
verdwenen zal zijn uit Nederland. Sommige 'vooruitstrevende'
landinrichtingsdeskundigen vinden zelfs dat het resterende platteland, zoals
bijvoorbeeld het Groene Hart, maar beter kan worden omgevormd tot een natuur-en
recreatiepark, zoals Central Parc in New York.

Maar zulke ideeen gaan voorbij aan de wensen van de bevolking. Want praktisch
iedereen vindt nog steeds dat boeren bij het platteland horen, zo blijkt uit de
NIPO-enquete. 'Sommige des-kundigen en zelfs politici denken er kennelijk heel
anders over dan de gemiddelde burger', glundert Herman van Dinther van de
stichting Vrienden van het Platteland.

Volgens het NIPO zijn de enqueteresultaten niet aangedikt tot eer en glorie van
de opdrachtgever. 'Het waren bijzonder hoge scores. De mensen waren erg positief
over het platteland en zijn boeren', aldus een NIPO-woordvoerder. Maar het is de
vraag wat de burger daarvoor over heeft. Ook bij onderzoeken naar milieu en
milieubewust gedrag wordt vaak een groot verschil ervaren tussen 'zeggen' en
'doen'.

De Vrienden van het Platteland zijn opgericht op instigatie van LTO Nederland.
De stichting zet zich in voor behoud en versterking van een aantrekkelijk,
leefbaar en vitaal platteland. Ze heeft 51 duizend leden, in meerderheid boeren
en tuinders, maar ook in toenemende mate gewone burgers die zich zorgen maken
over de teloorgang van het buitengebied.

Volgens de 'Vrienden' verkeert het platteland in acuut gevaar, door de
afbrokkelende landbouw, oprukkende steden en snelwegen en verwaarlozing van
natuur. 'Als de boeren wegvallen, verpaupert het platteland. Want de land-en
tuinbouw vormen nog steeds de belangrijkste dragers van het platteland. Let wel:
de boeren beheren en onderhouden grote delen van het land', aldus Van Dinther.

De Week van Platteland werd vrijdag geopend in Venray, met een streekmarkt onder
de noemer: 'Proef de Streek.' Zaterdag hielden veel boeren open dag. Er konden
bezoeken gebracht worden aan een 'zelfpluktuin' of een 'pompoenenjungle'.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              35 of 117 DOCUMENTS

                                 de Volkskrant

                               September 13, 2003

Bij Cash was elk woord menens ; The man in black succesvol tot en met zijn
laatste plaat

BYLINE: ARIEJAN KORTEWEG

SECTION: Kunst; Pg. 7

LENGTH: 885 words


Johnny Cash, de zanger die vrijdag in zijn woonplaats Nashville in de Verenigde
Staten op 71-jarige leeftijd overleed, behoorde tot de zeldzame artiesten die
zich steeds vernieuwen, zonder zichzelf te verliezen.

Meer nog dan zijn liedjes vormt zijn leven het echte kunstwerk dat Johnny Cash
ons nalaat. Van de oertijd van de rock 'n roll, via het protest en de excessen
van de late jaren zestig en het benauwde van de vroege jaren tachtig, tot aan
het eclectische heden - bijna de hele naoorlogse geschiedenis van de Verenigde
Staten heeft in zijn werk sporen nagelaten. Aan opeenvolgende generaties
vertelde Cash de verhalen van de gewone man, die worstelt met de wet, met zijn
partner, met zijn geweten. Zijn intense voordracht maakte dat iedereen zich
persoonlijk door die songs aangesproken kon voelen. Als Cash zong, wist je zeker
dat elk woord menens was.

Cash was een man met een moraal. Hij nam stelling in kwesties van oorlog en
vrede (Vietnam), van rijk en arm, van misdaad en straf. Hij behoorde zodoende
tot de vooraanstaande lekenpastors van zijn tijd. Anders dan zijn grimmige imago
van 'the man in black' doet vermoeden, was het geloof daarbij voor hem van
levensbelang. Op zijn vierde zong hij met zijn moeder de gospel, op zijn
twaalfde bekeerde hij zich en toen hij zich in 1955 bij Sam Phillips van het
fameuze Sun Records in Memphis meldde, deed hij dat als gospelzanger. De vier,
met producer Rick Rubin voor het American label opgenomen albums ontlenen hun
kwaliteit mede aan religieus getinte nummers als Redemption, Why me Lord,
Spiritual en Personal Jesus.

Cash bracht religieuze gevoelens over op een publiek dat daar geen affiniteit
mee dacht te hebben. Maar met dezelfde intensiteit en hetzelfde begrip kon hij
zingen over moord en doodslag. Cash bracht in nummers als Don't take your guns
to town, Mister Garfield en I hung my head de gemoedstoestand van de moordenaar
met groot inlevingsvermogen onder woorden. Weinig artiesten hebben zo vaak over
en in gevangenissen gezongen. Zijn concerten in Folsom Prison en San Quentin
(San Quentin may you burn and rot in hell) maakten hem tot een held van de
inmates. Zo ontstond het beeld dat Cash zelf ook geregeld vastzat. In feite
heeft hij alleen eind jaren zestig een maand vastgezeten, wegens het bezit van
verdovende middelen.

'Hello, I'm Johnny Cash' - met die, sinds de opnamen uit 1968 van Fulsom Prison
legendarisch geworden openingszin begonnen zijn concerten. Maar wie Johnny Cash
was, werd mede bepaald door wie hem hoorde. In 1955, toen hij in de Sun Studio
van de eerder dit jaar overleden Sam Phillips Hey Porter opnam, was Cash een
veelbelovende zanger, een man die rock 'n roll kon helpen uitvinden. Samen met
Elvis Presley, Carl Perkins en Jerry Lee Lewis. Het boemtsjakkeboem-ritme dat
Cash met zijn begeleiders The Tennessee Three uitvond, is hij altijd trouw
gebleven.

In de jaren zestig was Cash een rebel, die voortgejaagd door het succes, greep
naar alles wat in Amerika verboden was. Het was June Carter Cash, nazaat van de
Carter Family, grondleggers van de moderne country, die hem terug in het spoor
zou brengen. June was de liefde van zijn leven, bijna tot in zijn laatste dagen,
toen in een elektrisch karretje door het winkelcentrum van Nashville rijden en
zijn fans de hand drukken nog zijn enige vertier was.

Al was Cash zelf een groot songschrijver, hij is nooit eenkennig geweest. Veel
typische Cash-songs, zoals A boy named Sue, Ring of Fire en The beast in me
werden door anderen geschreven. Maar zodra een nummer door Cash was gezongen,
klonk het weer als nieuw.

In de jaren tachtig was het dood tij voor Johnny Cash. Voor de country-elite van
Nashville was hij inmiddels te oud en te lastig, in de popmuziek had hij niets
te zoeken. Een geniale producer, Rick Rubin, was nodig om hem tot nieuw leven te
wekken. De vier American Recordings die hij het afgelopen decennium opnam,
behoren tot het beste wat hij maakte. Waar generatiegenoten als George Jones,
Carl Perkins en Chuck Berry op oude roem zijn blijven teren, sloeg Cash, aan
Rubins hand, nieuwe wegen in. Rubin bracht hem terug tot zijn kern, die diepe,
doorleefde, gemene brombas, waarmee hij doorgaans zo halverwege zingen en
parlando bleef steken en er nooit twijfel over liet bestaan dat het leven te
kort is voor flauwekul.

Rubin en Cash kozen voor een sobere instrumentatie, en voor songs uit
onverwachte hoek, zoals Depeche Mode, Nine Inch Nails, Beck, Nick Cave, Nick
Lowe en Sting. Met die albums wist Cash een groot, nieuw, jonger publiek voor
zich te winnen, dat viel voor zijn intensiteit en durf. Maar Cash was intussen
bijna aan het einde van zijn latijn.

Op de ontroerende videoclip voor het nummer Hurt van zijn laatste album is Cash
thuis te zien als de bevende, oude man. Hij leed aan een zenuwaandoening en aan
suikerziekte, werd meerdere malen als terminale patient opgenomen, maar
herstelde wonderbaarlijk. Uiteindelijk is June Carter Cash hem toch nog een paar
maanden vooruitgegaan. Johnny Cash zal daarna de dood als een vertrouwde vriend
hebben begroet. Afscheid nemen had hij al gedaan: 'We'll meet again, don't know
where, don't know when' - dat is het slotlied van zijn allerlaatste album, door
Cash met wankele stem gezongen.

Johnny Cash in 1970. FOTO BETTMANN/CORBIS/TCS

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              36 of 117 DOCUMENTS

                                 de Volkskrant

                               September 13, 2003

De laatste staat

BYLINE: H.J. SCHOO

SECTION: Forum; Pg. 9

LENGTH: 908 words


Niet het geringste gevolg van '11 september' is dat het land dat traditioneel zo
gekant is tegen 'big government' na die vernietigende aanslagen de staat
aanmerkelijk heeft versterkt. De Amerikaanse regering besloot dat de
territoriale veiligheid grote, zo niet ultieme prioriteit moest krijgen.
President Bush verklaarde de oorlog aan het terrorisme, viel Afghanistan binnen
teneinde de Taliban uit te schakelen en Irak om een
tirannie-met-massavernietigingswapens te verdrijven.

Ook binnenslands is het niet bij voornemens gebleven. Wetten zijn aangescherpt,
nieuwe wetten op komst, veiligheidsregimes verzwaard. Onder druk van de VS
trekken ook andere landen, waaronder Nederland, de teugels strakker. Deze
mobilisatie omwille van Amerika's veiligheid heeft in twee jaar tijds het nieuwe
ministerie van Homeland Security voortgebracht, terwijl de federale overheid met
een miljoen employees groeide.

De Verenigde Staten bouwen aan een sterke staat - het heeft veel weg van de
ironie van de geschiedenis. Toch is het niet echt vreemd. Het is een Europese
misvatting dat de staat in Amerika slechts een geringe rol speelt in het
publieke leven. In werkelijkheid zijn staat en staatsinstellingen heel prominent
aanwezig. De federale regering doet zich overal gelden.

Symbool van het hogere bestuur zijn de federal buildings in de grote steden. De
autobom in Oklahoma City van de rechtse autonoom Timothy McVeigh had ook zo'n
gebouw tot doelwit. Naast die federale kolos bevinden zich downtown meestal ook
monumentale gebouwen van de staat en de gemeente, vaak in de geijkte
neoklassieke 'overheidsstijl', met zuilen en timpanen. De klassieke oudheid
inspireerde de jonge Amerikaanse republiek in democratisch en architectonisch
opzicht.

Maar die monumentale overheidsgebouwen zijn niet bedoeld om burgers te kleineren
of te imponeren. Het zijn de tempels van de democratie, neergezet tot meerdere
eer en glorie van het soevereine volk, de uiteindelijke heerser in een
democratische republiek. De Amerikaanse staat is, anders dan de Europese, nooit
een Obrigkeitsstaat geweest van boven het volk geplaatste gezagsdragers. Nee, de
staat dat zijn wij, de burgers, we the people, terwijl de staat, ook de
democratische, door Europeanen nog veelal gezien wordt als het domein van 'de
anderen'.

De staat in Amerika is een instrument van zelfbestuur en democratische dwang.
Dat weet elke potige politieman, maar ook elke automobilist die het waagt een
verkeersovertreding te begaan. De macht van gewone burgers blijkt ook uit de
juryrechtspraak en - meer nog - uit het voortbestaan van de doodstraf. De staat,
de soeverein, kan beschikken over leven en dood. Ook in de oorlog.

Waar het naoorlogse Europa de verzorgingsstaat nodig had om de gewone man een
vaderland te bieden, doen de VS het grotendeels zonder: de staat zelf is het
vaderland, Amerika de ideologie. Het werkt. De bereidheid van Amerikaanse
citizen soldiers om voor dat vaderland aan verre kusten te sneuvelen is
weliswaar afgenomen, maar voor de territoriale verdediging lijkt geen offer te
groot. Zou er een land ter wereld zijn waar public servants dezelfde risico's
hadden genomen als de New Yorkse brandweer op 11 september 2001 deed?

Van jongs af leren Amerikaanse staatsburgers dat zij beducht moeten zijn voor
een politieke klasse die 'het volk' van zijn soevereiniteit berooft. Dit
verklaart de wijdverbeide angst voor big government. Maar diezelfde angst voor
verlies van soevereiniteit leidde na '11 september' tot het bijna panisch
versterken van de staat. Een sterke staat moet de Amerikaanse soevereiniteit
beschermen, veiligheid bieden, het land behoeden voor vreemde tirannen.

De Verenigde Staten, vijftien jaar geleden pionier van reinventing government,
het 'heruitvinden' van de toen te grote, pover presterende overheid, is nu
onverhoeds doende de staat opnieuw uit te vinden. Betekende het einde van de
Koude Oorlog het genadeschot voor big government, de oorlog tegen het terrorisme
is het startschot voor een hernieuwde ontplooiing van de soevereine staat.
Althans in de Verenigde Staten. Europa, de EU voorop, gaat voort op de weg van
staatsontmanteling en soevereiniteitsverlies.

Het zijn volstrekt tegengestelde projecten, het Amerikaanse en het Europese. Zo
bekeken zijn de irritaties, en erger, tussen Verenigde Staten en de Europese
Unie sinds '11 september' alleen maar logisch. De vraag is welk project de
toekomst heeft. Voeren de VS, net als Sparta in de Oudheid, een
achterhoedegevecht? Negeren zij een wereld waarin landen op ieder gebied steeds
afhankelijker van elkaar zijn geworden en, op zichzelf aangewezen, nog maar tot
bar weinig in staat zijn? Dat is de utopie van postnationale interdependentie
die wordt gekoesterd in de steeds minder soevereine lidstaten van de EU, die
zich een nieuw Athene wanen.

Het zou een fascinerende rol-omkering betekenen. De VS een introverte reus, een
klassieke 'landmacht' op het Amerikaanse continent, gemilitariseerd, een nieuw
Rijk van het Midden als het ware. De EU naar buiten gericht, gedemilitariseerd
en 'ontstatelijkt', een verdikking in een netwerk van afhankelijkheidsrelaties.
De vraag is welk 'model' de grootste overlevingswaarde - en
concurrentievoordelen - heeft: het wantrouwige Amerikaanse of het goedgelovige
Europese? Een verwante, even brandende vraag: wat moeten we met de massieve
Europese verzorgingsstaten? Kunnen die de ontstatelijking overleven?

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              37 of 117 DOCUMENTS

                                 de Volkskrant

                               September 13, 2003

'Large US retailer' versus de Zaanse grootgrutter

BYLINE: FRANK KALSHOVEN

SECTION: Economie; Pg. 21

LENGTH: 803 words


De leukste briefwisseling van deze week, misschien wel van het jaar, had plaats
tussen de topbeleggers van de pensioenfondsen ABP en PPGM enerzijds, Jean Frijns
en Roderick Munsters, en anderzijds president-commissaris Henny de Ruiter van
Ahold, ook bekend als Malle Henny. Onderwerp van de gedachtenwisseling: de gang
van zaken tijdens de bijzondere aandeelhoudersvergadering (bava) van Ahold ruim
een week geleden, en de beloning van Aholds nieuwe baas, Anders Moberg.

Frijns en Munsters doopten hun pen in azijn nadat hun vertegenwoordiger op de
Ahold-bava voor joker was gezet. De machtigste beleggers van Nederland zijn
'zeer ongelukkig' met de gang van zaken op die vergadering. Door de mededeling
over Mobergs beloning 'onaangekondigd op het laatste moment te doen' heeft De
Ruiter de aandeelhouders 'voor het blok gezet'. 'U neemt ze volstrekt niet
serieus.' De Ruiter is dus 'zeer onzorgvuldig' geweest. 'Dit creeert badwill bij
beleggers.'

Na De Ruiter op deze manier tot persona non grata te hebben verklaard - een
commissaris die badwill schept, is een commissaris die moet verdwijnen -,
hekelen de superbeleggers het beloningspakket van Moberg. De pensioenfondsen
hanteren criteria voor een gedegen beloningsbeleid ('waarvan u in maart een
exemplaar heeft ontvangen') en deze zijn door De Ruiter met voeten getreden.
Frijns en Munsters eisen aanpassing van het beloningspakket, en wensen het
nieuwe pakket hoogstpersoonlijk goed te keuren.

De Ruiter riposteerde woensdagavond laat, maar het verweer is even krachteloos
als hooghartig. Ofschoon De Ruiter toegeeft dat 'de gang van zaken op de
vergadering van aandeelhouders inderdaad minder gelukkig was', vloeit er geen
excuus uit zijn pen. Hij gooit olie op het vuur door te schrijven dat hij 'de
aandeelhoudersvergadering als een serieuze partij in het proces zal accepteren'
- een wettelijke verplichting presenteren als een gunst, je moet maar durven.

De Ruiter verdedigt Mobergs miljoenenpakket door erop te wijzen dat driekwart
van Aholds omzet uit de VS komt. 'Het daarbij behorende beloningspakket wijkt -
zo blijkt uit de rapportage van een vooraanstaand bureau op dit terrein - niet
significant af van beloningspakketten bij ondernemingen in een geselecteerde
peer group; het pakket is in feite lager dan beloningspakketten bij large US
retailers.' Geen woord over de beloningsnormen van ABP en PGGM, terwijl De
Ruiter die toch 'in maart heeft ontvangen'.

Peer group - daar wilde ik even bij stilstaan.

Uw peers zijn uw gelijken, het zijn de mensen met wie u zich vergelijkt, wier
waarden en normen u deelt, mensen wier opvattingen u serieus neemt. En uit De
Ruiters nonchalant neergeschreven zinnetje moeten we blijkbaar opmaken dat Ahold
zichzelf beschouwd als een van de 'large US retailers' (wij in Nederland zouden
zeggen: grote Amerikaanse supermarktketens).

Dat verklaart een hoop. Want het perspectief van ons gewone Nederlanders is toch
dat Ahold een Nederlands bedrijf is; gebouwd op de fundamenten van Albert Heijn,
met enorme belangen in het buitenland. Vergelijk: de Verenigde Oost-Indische
Compagnie. En dat Nederlandse bedrijf heeft dus een Nederlandse baas - hij mag
uit Zweden komen, maar zijn peers wonen hier - en alleen daarom maken we ons
druk over zijn beloning. De baas van Walt Disney verdient nog veel meer, net als
die van Nike , en dat vinden we misschien wel verwerpelijk, maar ja, dat zijn
Amerikanen, en dus een beetje gek als het gaat om gelijkheid. Dus geen boze
brieven van pensioenfondsen, geen consumentenboycot, geen politieke opwinding,
terwijl we er, net zoals we boodschappen doen bij C1000 en AH, wel de films van
bekijken en schoenen van kopen.

Dus nog even afgezien van de kwaliteit van het optreden van Henny de Ruiter -
dat naar Nederlandse, Europese, Amerikaanse en mondiale maatstaven een
aanfluiting is - , hebben we inzake het salaris van Anders Moberg vooral te
maken met een cultuurclash. Hij dacht: ik word de baas van een large US retailer
die, vanwege iets historisch, nu nog even kantoor houdt in Zaanstad, en hij
heeft in z'n Zweedse onschuld waarschijnlijk tijdens het sollicitatiegesprek
gevraagd of het plan voor de verhuizing van het hoofdkantoor naar New York al
klaar lag. En wij maar denken aan de VOC, de polder en dat gewoon doen al gek
genoeg is. Dat botst.

Na het ontslag van De Ruiter (eind deze maand) kan Moberg dus kiezen. Of hij
houdt vast aan z'n beloningspakket, en dan weten we dat ook wat hem betreft
Ahold een Amerikaans bedrijf is geworden - dan is de verhuizing aanstaande, en
dan nemen we ceremonieel afscheid van voorheen een trots der natie. Of hij
levert een paar miljoen in, en dan weten we dat Ahold toch net zoiets is als de
VOC, en dat Amerika, zoals het hoort, een wingewest is van de grootgrutter uit
de Zaanstreek.

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              38 of 117 DOCUMENTS

                                 de Volkskrant

                               September 13, 2003

Redder of egotripper?

BYLINE: DOOR STIEVEN RAMDHARIE

SECTION: Traject; Pg. 1T

LENGTH: 2030 words


Toen hij er zeven jaar geleden voor het eerst kwam, trof hij een vervallen wijk,
die geteisterd werd door junks. Tandarts-entrepreneur Jacob Gelt Dekker pompte
er 45 miljoen euro in en maakte Otrobanda, 'de andere kant', op Curacao weer
sprankelend.

De Curacaose schooljeugd neemt plotseling bezit van zijn gerestaureerde
stadsplein. Vanuit zijn kantoor luistert de Hollandse entrepeneur Jacob Gelt
Dekker naar het gejoel van de kinderen, die zijn luxe 'vijf sterren-creatie'
komen bekijken. Even geen Amerikaanse zakenlui of toeristen op het plein die
ruim tweehonderd dollar per nacht over hebben om deelgenoot te zijn van de 'Kura
Hulanda Ervaring'. Nee, het is de jeugd uit arme volkswijk Santa Rosa.

Weer eens wat anders ook dan de Hollandse toerist uit het Van der Valk-hotel,
aan de overkant van de pontjesbrug, die van Jacob Gelt Dekker (55) heeft gehoord
en nu wil zien wat die 'rijke homo' allemaal heeft neergezet in Otrobanda.
Blije, verbaasde kindergezichtjes staren naar al het moois dat hen omringt. Naar
18de-eeuwse koloniale gebouwen die zijn hersteld en omgetoverd tot sjieke
hotelkamers, naar het Eco-zwembad met waterval en rotspartij.

'Deze kinderen hebben nog nooit in hun leven een hotel gezien', zegt leraar Rene
Hoyer als Gelt Dekker zich tussen de kinderen wurmt. 'Wat hier is neergezet, is
goed voor Otrobanda. Het was hier een grote rotzooi, een verwaarloosde plek in
de stad die nu een van de mooiste stukken van Willemstad is geworden. De
kinderen moeten dat zien.'

Weer terug in zijn kantoor, als de 45 miljoen euro ter sprake komt die hij
gespendeerd heeft in het Kura Hulanda-complex, praat Gelt Dekker wederom over
het bezoek van de jeugd. 'Wat je zoeven zag, dat is mijn plezier. Deze kinderen
zullen wat ze hebben gezien met zich meenemen als ze opgroeien. Zij zijn de
toekomst van Curacao. Wat is de waarde van het leven als je niet kan scheppen?
Anderen kopen een jacht met hun miljoenen. Dat zou ik nooit doen. Natuurlijk, 45
miljoen is nogal wat om af te schrijven, maar als je Curacao wilt ontwikkelen,
de armoede wilt bestrijden, dan heb je business nodig.'

Otrobanda op een drukke zaterdag. In de Breedestraat, de gezellige winkelstraat
van de wijk, doet de verkoper van gebraden spareribs goede zaken. Groepjes
mannen discussieren op het Brionplein, met uitzicht op de wijk Punda aan de
overkant van de Sint Annabaai, fel over de laatste politieke ontwikkelingen. Een
zachte bries wurmt zich door de straatjes en steegjes van de historische wijk -
een aangename bries, want zelfs de Curacaoenaar klaagt dezer dagen volop over de
hitte.

De toerist die Otrobanda ('de andere kant') na jaren weer bezoekt, staat
versteld van de verandering die de buurt heeft ondergaan. Was Punda, het
traditionele hart van Willemstad, altijd trots op de kleurige bebouwing aan het
water, Otrobanda doet daar nu zeker niet voor onder. Een lint van opgeknapte
herenhuizen, nieuwe winkels, restaurants en hotels slingert zich door de wijk
die jarenlang werd geplaagd door leegloop en misdaad.

Verscholen achter de Breedestraat manifesteert zich een van de opvallendste
projecten: het honderd panden tellende Kura Hulanda-complex. Een museum, hotel
en instituut zijn ondergebracht in een stuk van de woonwijk zonder dat
stratenpatroon en bebouwing geweld is aangedaan. Wat doet een luxe-hotel het zo
gewone Otrobanda? Een prestige-project?

'Dit is toch niet voor ons bestemd?', zegt een bewoner gepikeerd in het
zijstraatje dat toegang biedt tot het complex. 'Weet u hoeveel een kopje koffie
in de restaurants kost?' 'Otrobanda is er flink door opgeknapt', zegt een
winkelverkoper in de Breedestraat, 'maar de gewone man komt er niet, ook niet in
het museum. Het blijft toch vooral iets voor buitenstaanders, voor de
toeristen.'

Binnen in Hotel Kura Hulanda, de acht blokken zorgvuldig gerenoveerde koloniale
architectuur, loopt Gelt Dekker, voormalig tandarts, de hele dag van tafel naar
tafel. Hij is ongeneeslijk ziek, praat alsof zijn leven ervan af hangt met
gasten, vrienden of voorbijgangers over het hotel, over het nabijgelegen
slavernijmuseum waar zijn Curacaose avontuur mee begon, en over politiek en
kunst.

Ook de top van de Nederlandse politiek, een paar weken geleden op bezoek op het
eiland, wilde met hem praten over zijn Antilliaanse ervaringen. Hup, daar ging
Gelt Dekker weer. Curacao heet bankroet te zijn. Maar terwijl het eiland
leegloopt en Den Haag geen raad weet met het koninkrijksdeel, blijft Gelt Dekker
er investeren, zoals hij ook miljoenen heeft gestoken in andere
'ontwikkelingsprojecten', van India tot Tanzania.

Wat bezielt de in Oterleek geboren zakenman, die een fortuin vergaarde met
deelname aan bedrijven als Superphoto en autoverhuurder Budget en nummer 303
staat op de Quote-lijst van rijkste Nederlanders, om zoveel prive-geld te
investeren in zo'n verwaarloosd gebied, op een eiland notabene waar hij nog
steeds niet wordt begrepen?

Egotripperij, zo kwalificeren sommige Curacaoenaren zijn spendeerdrift en
aandacht voor de slavernij. Gelt Dekker wijst de kritiek fel van de hand.
'Volstrekte flauwekul dat dit een eilandje in de wijk zou zijn. Je hebt die
schoolkinderen toch gezien? De buurt komt hier wel degelijk langs. Als er een
huwelijk is, komen ze hier hun foto's maken.'

In die zeven jaar sinds zijn eerste bezoek aan Curacao heeft Otrobanda een
ingrijpende metamorfose ondergaan. Een decennium terug had de toerist niets te
zoeken in de verpauperde wijk. De buurt werd geteisterd en onveilig gemaakt door
verslaafden ('chollers').

'Het deed pijn om de wijk zo te zien', zegt Joop Hart (63), gepensioneerd leraar
en betrokken bij Plataforma Otrobanda dat zich al jaren inzet voor het opknappen
van de buurt. 'Dit is alles wat we hebben, dit is ons erfgoed.' Met in zijn
kielzog een groep Nederlandse toeristen, tourt gids 'Jopie' op een namiddag door
historisch Otrobanda. Langs nauwe steegjes met vervallen winkels. Maar ook door
straten met gerenoveerde woningen of nieuwbouw, opgetrokken in de
karakteristieke, kleurige bouwstijl die Willemstad deed belanden op de World
Heritage-lijst van Unesco.

Niet alleen geld is een groot struikelblok om de historische gebouwen aan te
pakken. Omdat veel panden al decennialang onbewoond zijn, is het vinden van de
eigenaar niet altijd gemakkelijk. Hart: 'Is hij of zij overleden, dan rijst de
vraag wie de erven zijn. Vaak moet je, behalve met de echtelijke kinderen, ook
rekening houden met vele buitenechtelijke nazaten.' Hart eindigt zijn tour in
Kura Hulanda ('Hollands Hofje').

Het is avond en het complex baadt in een zee van licht en felle kleuren. Omdat
de straten zijn geplaveid met keien lijkt het of de bezoeker wandelt door het
18de-eeuwse Otrobanda. Het is moeilijk voor te stellen dat dit gebied een paar
jaar terug nog een woestenij was van vervallen straatjes vol verlaten,
dichtgetimmerde panden, waar het niet raadzaam was 's avonds rond te lopen.

'Er zijn mensen die Gelt Dekker niet kunnen luchten', zegt Hart tegen de
toeristen. 'But we like the guy. Hij heeft Otrobanda weer op de kaart gezet. Dit
project is een voorbeeld hoe je een wijk weer levendig kan maken. Een stad als
Willemstad, Otrobanda in het bijzonder, heeft dit soort initiatieven hard
nodig.' Hij deelt de kritiek op het complex niet. 'Gezeik is het', zegt hij
later op een terras, 'een heleboel gedoe om niets.'

Hart: 'Ik kan je verzekeren dat de meerderheid van Otrobanda geen aanstoot neemt
aan dit project. Integendeel, vanwege de uitstraling van Kura Hulanda zijn hun
panden flink in waarde gestegen. Door de vele restauraties van de laatste jaren
is het tij nu gekeerd. Het is weer aantrekkelijk geworden om hier te investeren.
Maar we moeten oppassen dat de buurt geen museum wordt. De mens is de ziel van
de stad, zeker in Otrobanda, niet de gebouwen. De mens vormt de coleur locale.'

En dan te bedenken dat Gelt Dekker net zo goed in Paramaribo had kunnen
belanden. Want met Curacao had hij echt niks toen hij er in 1996 voor het eerst
was. 'Ik schrok van de armoe. Otrobanda leek wel op Berlijn vlak na de oorlog.
Men zag de waarde van het historische erfgoed niet meer. Politici riepen dat de
gebouwen tegen de vlakte moesten.'

Hij begon panden te kopen, hij had plannen voor een museum over de slavenhandel.
'Black Holocaust', zo noemt hij het lot van de miljoenen slaven die hier
verhandeld werden. Voor de West Indische Compagnie was Curacao een van de
belangrijkste distributie-centra voor slaven. Het museum opende in 1999 de
deuren.

Pas daarna ontstonden de plannen voor een hotel. Gelt Dekker: 'Wat doe je met
zo'n collectie gerestaureerde huizen? Je kan er particulieren in laten wonen
maar daar is geen markt voor. Ik wilde zorgen voor sustainable development en
een hotel zorgt nu eenmaal voor werkgelegenheid. Geef je de armen vis of laat je
hen vissen? Doel was een achterstandswijk weer op poten te krijgen. Dit gebied
was toen een shooting alley.'

Voormalige verslaafden en werklozen werken er nu als beveiligingsman of in de
huishoudelijke dienst. De keien in zijn straten zijn niet zomaar keien, ze zijn
afkomstig van een van zijn andere 'ontwikkelingsprojecten'. In Rajasthan in
India zette hij een steengroeve op om Kura Hulanda te voorzien van de nodige
bestrating. 'Met de 25 dollar die de mensen per maand verdienden, konden ze hun
gezin onderhouden.' Honderd containers met keien werden naar Curacao verscheept.

Staat hier een miljonair met een nobel doel? Of een ijdel persoon die kickt op
aandacht? De verwijten van ego-tripperij worden gevoed door zijn borstbeeld dat
prominent in het Kura Hulanda-complex staat opgesteld en vanwege het instituut
dat zijn naam draagt. 'Ik ben alleen ijdel als ik 's morgens voor de spiegel
sta', zegt hij nonchalant. 'Het beeld heb ik cadeau gekregen en het instituut
werd naar mij vernoemd toen ik ernstig ziek was. Ik had het willen noemen naar
de kleinzoon van Haile Selassie.'

In straf tempo leidt hij rond. Door het museumpje met klei-tabletten uit zijn
prive-verzameling, tabletten van 3000 v.Chr uit Syrie en Irak. Door het
slavernij-museum met honderden voorwerpen, kunstwerken, tekeningen en beelden.
Een scheepsruim is nagebouwd zodat de bezoeker kan zien hoe en in welke
omstandigheden de slaven werden vervoerd. Honderden kunstvoorwerpen, de oudste
1200 jaar v. Chr, laten de rijke cultuur zien van de Afrikaanse koninkrijken in
West-Afrika.

Het museum-complex is gebouwd rond een plein waar vroeger de slaven arriveerden.
De meesten bleven ruim drie jaar op Curacao om een vak te leren. Alleen
geschoolde slaven waren in trek bij de Amerikaanse slavenhandelaren. Gelt Dekker
graait in een grote kist vol orginele boeien waarmee de slaven waren geketend.
De kist is tot de nok gevuld. 'We hebben er genoeg, maar geen enkele is
afkomstig van het eiland. De musea hier wilden niet meewerken. Ze wilden alles
in hun eigen kasten houden.'

Die sneer tekent zijn haat-liefdeverhouding met het eiland. Onbegrepen voelt hij
zich. Op Museumdag wordt hij niet opgenomen in het programma. Jarenlang werd hij
buiten officiele folders gehouden. Gelt Dekker: 'Het is de kleinzieligheid van
een afgunstige elite die mij niet kan uitstaan. Als ik zwart was geweest, was ik
eerder geaccepteerd, koffiemelk-kleur was helemaal ideaal geweest. So what dat
ik een Nederlander ben.'

De kanker is uitgezaaid. Gelt Dekker wenst liever kort en krachtig te leven dan
zich jarenlang te laten behandelen in ziekenhuizen. Wat moet er met Kura Hulanda
gebeuren als hij er niet meer is? Is hij niet bang dat het als een kaartenhuis
in elkaar stort?

Gelt Dekker: 'Een stichting, waarin Antillianen en vrienden als advocaat Gerard
Spong zitten, zullen het overnemen en voortzetten. Dit hotel moet kostendekkend
worden. Het moet zich kunnen bedruipen. Ik ken geen hotel in de wereld waar een
stadscentrum zo als hotel functioneert. Het heeft mogelijkheden. Maar als dit
toch in elkaar dondert als ik er niet meer ben? So what?'

Boven: De lobby van het Kura Hulanda-complex. Onder: Gids Joop Hart leidt
toeristen door Otrobanda en Jacob Gelt Dekker tussen de jeugd die zijn plan komt
bekijken. FOTO'S GUUS DUBBELMAN - DE VOLKSKRANT

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              39 of 117 DOCUMENTS

                                 de Volkskrant

                               September 11, 2003

Gebruik toch je hersens ; Sir Roger Penrose, wiskundige

BYLINE: DOOR MARTIJN VAN CALMTHOUT

SECTION: Wetenschap; Pg. W07

LENGTH: 1015 words


Zijn hele grillige carriere lang al, vergeet de Britse wiskundige Roger Penrose
dat niet iedereen geniaal is. Zijn nieuwste boek is een tour de force. Vooral
voor de lezer.

Sinds een paar weken staat het in de boekhandel: zijn nieuwe boek The Road to
Reality.

Het is een turf van ruim duizend pagina's dik, vol met natuurkundige formules en
wiskundige afleidingen, die nadrukkelijk een allesomvattend overzicht wil zijn
van onze inzichten in de fysische wetten van het universum. En toch bedoeld voor
de gewone man.

Was getekend: Roger Penrose, Sir Roger sinds 1994, gelauwerd mathematisch
fysicus te Oxford, beschrijver van zwarte gaten, wetenschapspopularisator en,
dat ook, ongeleid academisch projectiel en markant dwarsligger. Acht jaar heeft
hij eraan geschreven.

Er waren al moegebeukte recensenten die veronderstelden dat een lezer
waarschijnlijk minstens zoveel tijd nodig zou hebben om erdoorheen te komen, als
de auteur om het te schrijven. Maar dat is natuurlijk onzin, wierp de
zachtmoedige geleerde tegen. Een klein jaar - meer zou een modale lezer toch
zeker niet nodig moeten hebben om het secuur door te werken? Schatte hij.

Het is Penrose ten voeten uit. Zijn hele grillige carriere lang vergeet hij al
dat niet iedereen geniaal is. In elk geval niet even geniaal als hijzelf
onmiskenbaar geniaal is, al zolang als hij zich herinneren kan.

Zoals een Britse recensent onlangs kribbig opmerkte, refererend aan Penroses
geruststellend bedoelde voorwoord ('geen voorkennis vereist'): het halen van een
graad in de theoretische natuurkunde vergt ook geen voorkennis. Als je tenminste
uiterlijk op je vijfde met serieuze wiskunde bent begonnen.

Zoals bij Penrose zelf. Hij wordt geboren in een gezin met twee gestudeerde
ouders, beiden medisch opgeleid. Zijn vader Lionel Penrose wijdt de jonge Roger
in in de beginselen van de wiskunde, gewoon bij wijze van puzzelen en voor de
lol. Ze studeren schaak, bedenken en knutselen talloze onmogelijke figuren, die
later de Nederlandse graficus Maurice Escher inspireren tot diens wereldberoemde
wenteltrapprenten. Uiteindelijk gaat hij wiskunde studeren in Londen.

In de jaren zestig rijst zijn ster ook buiten de eigenlijke wiskunde. Samen met
de dan nog onbekende fysicus Stephen Hawking geeft hij voor het eerst een solide
wiskundige beschrijving van zwarte gaten: instortende sterren die materie zo
dicht bij elkaar pakken dat zelfs licht niet aan de immense aantrekkingskracht
kan ontsnappen.

Terwijl Stephen Hawking op deze ingeslagen weg weldra wereldberoemd wordt,
blijft de naam Penrose relatief onbekend. Penrose, een onopvallende, wat
verlegen man in een colbertje, concentreert zich op abstracte mathematische
problemen. En ontwikkelt van daaruit een heel eigen kijk op de fundamentele
krachten in het heelal.

In zijn vrije tijd broedt hij op een vraagstuk waaraan hij al met zijn vader
werkte: is er een tegel denkbaar waarmee een vlakke vloer te beleggen is, zonder
dat het patroon zich ooit herhaalt? Computer-analyses lopen op niets uit, maar
Penrose vindt met een gewoon kladblok bij de hand zijn oplossing. Penrose tiling
is sindsdien een begrip in de wiskunde. En ook daarbuiten, sinds hij in 1996
Kleenex voor de rechter sleepte omdat ze ongevraagd zijn patroon op wc-papier
drukte.

Die staaltje denkkracht beschouwt Penrose als een wijze levensles. Kennelijk,
stelt hij tevreden vast, is een mens slimmer dan een computer. Soms winnen
brein, pen en papier het gewoon nog van brute rekenkracht.

Die gedachte brengt uiteindelijk de tegendraadse Roger Penrose aan het licht die
ook het grote publiek kent. In 1989 schrijft hij The Emperor's New Mind, waarin
hij omstandig uiteenzet dat computers nooit echt intelligent zullen zijn. Omdat
ze geen stap achteruit kunnen doen en reflecteren over hun eigen tekortkomingen.
Omdat, dat is het, computers alles letterlijk nemen. De menselijke geest heeft
die beperkingen niet.

Een storm van kritiek spoelt over hem heen als dat boek verschijnt. Wat, immers,
weet een mathematisch fysicus uit Oxford nou helemaal van het menselijke brein?
Bovendien blijft de vraag waar dan de geest in de machine begint en de materie
ophoudt.

Vijf jaar later geeft Penrose het antwoord in een nieuw boek: Shadows of the
Mind. Het creatieve en scheppende van de menselijke geest, schrijft hij daar,
ontstaat doordat in de hersencellen extreem kleine structuren bestaan, zogeheten
microtubuli, waarin zich quantumeigenschappen van de materie openbaren. Het
brein neemt niet alles letterlijk, maar houdt het vaag, precies zoals dat gaat
in de quantumwereld.

Deze man, besluit de academische wereld na dat boek, is een beetje de weg kwijt.
In elk geval in zijn vrije tijd. Al was het maar omdat bij kamertemperatuur
quantumeffecten onmogelijk een rol kunnen spelen. En hersens zijn nog warmer.

In The Road to Reality is hij terug bij zijn leest. Maar ook daar kruipt het
bloed waar het niet gaan kan. Terwijl heel veel theoretici denken dat de
modieuze snaartheorie in elf dimensies zal leiden tot een zinnige Theorie van
Alles, gaat Penrose onverstoorbaar zijn eigen gang.

Spinors, daar draait het volgens hem om, volstrekt abstracte wiskundige
grootheden die wel een groot voordeel hebben: er zitten niet een stuk of zeven
dimensies in de theorie die vervolgens weggeredeneerd moeten worden omdat we nu
eenmaal leven in een heelal met vier dimensies: drie ruimte, een tijd.

Weinig collega's volgen hem op die weg, maar het doet hem niks. Hij wordt wel
vaker niet begrepen. Hij denkt gewoon stug door.

1931 geboren in Colchester op 8 augustus.

1957 promotie Cambridge, algebraische meetkunde.

1969 wiskundige beschrijving zwarte gaten, met Stephen Hawking.

1973 hoogleraar in Oxford.

1988 Wolf-prijs, de Israelische Nobelprijs, samen met Hawking.

1989 publiceert The Emperor's new Mind.

1994 geridderd wegens grote mathematische verdiensten.

1996 publiceert The Shadows of the Mind.

2004 publiceert The Road to Reality: A Complete Guide to the Laws of the
Universe (Jonathan Cape)

FOTO RANDOM HOUSE

LOAD-DATE: September 11, 2004

LANGUAGE: DUTCH

                           © 2003 PCM Uitgevers B.V.

                              40 of 117 DOCUMENTS

                                 de Volkskrant

                               September 10, 2003

'Omroepvereniging is geen reisbureau'

BYLINE: VAN ONZE VERSLAGGEVER JEAN-PIERRE GEELEN

SECTION: Binnenland; Pg. 2

LENGTH: 358 words

DATELINE: HILVERSUM


Met de KRO naar Rome of Lourdes, met de AVRO op een culturele trip naar Sint
Petersburg of met de TROS tussen Grad Damen en Imca Marina op het strand van
Curacao liggen. Het gebeurt al jaren, maar als het aan het Commissariaat voor de
Media ligt, is het per 2005 afgelopen met dergelijke ledenreisjes naar exotische
bestemmingen.

Althans: wanneer de omroep niet kan aantonen dat een reisje noodzakelijk is voor
het opnemen van programma's of het functioneren van de vereniging. De omroep is
geen reisbureau.

Gisteren hield het commissariaat een hoorzitting, waar de omroepen zich konden
verdedigen voor een zeldzaam goed gevulde gehoorzaal. Harm Bruins Slot,
voorzitter van de raad van bestuur van de Publieke Omroep, voerde het woord
namens alle omroepen. Maar ook TROS-voorzitter Karel van Doodewaerd,
KRO-voorzitter Frans Slangen en AVRO-juriste Katherine Dutmer wilden er het
hunne aan toevoegen.

Heus, de omroepen hebben louter nobele bedoelingen met hun zonnige reisjes. 'Het
lidmaatschap van een omroepvereniging is niet vanzelfsprekend meer. De omroepen
zijn op zoek naar een bredere maatschappelijke verankering. Dat gaat verder dan
alleen het uitzenden van programma's', verwoordde omroepvoorzitter Bruins Slot
het. 'De publieke omroep wil meer jongeren bereiken. Misschien lukt dat op deze
manier wel', zei KRO-voorzitter Slangen.

Maar dat ging er maar moeilijk in bij de dame en heren van het Commissariaat
voor de Media. Was dit niet een te commerciele onderneming, wierp voorzitter Jan
van Cuilenburg de omroepvoorzitters toe. 'Hoeveel leden bereikt u nu helemaal
met die reizen? Zo noodzakelijk zijn ze dus niet voor de ledenbinding.'
Commissaris Inge Brakman: 'Zijn deze reizen nodig voor het democratisch en goed
functioneren van de vereniging? Nee natuurlijk. U gebruikt forse kortingen en
andere spiegeltjes en kralen en nu dus ook reizen als instrument voor
ledenwinst. '

TROS-voorzitter Karel van Doodewaerd schuwde de dramatiek niet. ' Je inzetten
voor het levensgeluk van gewone Nederlanders mag niet verboden worden. Er is al
genoeg ellende op de wereld.' Het Commissariaat oordeelt over een maand.

LOAD-DATE: September 10, 2003

LANGUAGE: DUTCH

                © 2003 PCM Uitgevers B.V.  All rights reserved.

                              41 of 117 DOCUMENTS

                                 de Volkskrant

                               September 9, 2003

Cohesie

BYLINE: GRONINGEN G. KLAASSEN

SECTION: Forum; Pg. 7

LENGTH: 69 words


Topman Moberg vindt zichzelf blijkbaar 400 keer meer waard dan een gewone
werknemer. Ik vind dit een minachting voor zijn werknemers en de consument. Zo
zijn er meer ondernemers, leidinggevenden, artiesten en portlui die zich
financieel tig keer meer waard voelen dan de gewone man. Ze proberen het recht
te praten omdat het overal gebeurt. Weg indivuele verantwoordelijkheid en weg
sociale cohesie.

LOAD-DATE: September 9, 2003

LANGUAGE: DUTCH

                © 2003 PCM Uitgevers B.V.  All rights reserved.

                              42 of 117 DOCUMENTS

                                 de Volkskrant

                               September 5, 2003

Jointje?

BYLINE: WEERT SCHENK

SECTION: Binnenland; Pg. 2

LENGTH: 543 words


Mag een politieagent in zijn vrije tijd een stickie roken? Minister Remkes van
Binnenlandse Zaken vindt van niet. Maar hoofdcommissaris Kuiper vindt van wel.

Lies Oude Nijhuis, woordvoerder van voorzitter Minze Beuving van de Raad van
Hoofdcommissarissen van politie: 'De Raad van Hoofdcommissarissen vindt het te
vroeg om op deze vraag in te gaan.'

Leo ten Thije-Boonkamp was bijna een kwart eeuw politieman in de Achterhoek: 'Ik
ben een diender van de oude stempel. Daarom zeg ik: een agent hoort geen stickie
te roken. Je integriteit komt in de knel als je op het ene moment een coffeeshop
binnengaat om hasj te kopen en er even later wordt heengestuurd om de tent op te
rollen. Een politieman zit in een glazen huis, zeker in de dorpen in de
Achterhoek. Je bent 24 uur per dag politieman. In Amsterdam ligt dat misschien
anders en kan het de burger niet veel schelen. Maar dan nog zeg ik: niet doen.'

Hoofdcommissaris Jelle Kuiper van de regiopolitie Amsterdam-Amstelland in
Algemeen Politieblad: 'Als iets wettelijk is toegestaan, zal ik het mijn
dienders niet verbieden. Als je in Nederland voor eigen gebruik hasj mag telen,
mogen mijn politiemensen het in hun vrije tijd ook roken. Ze moeten natuurlijk
niet onder invloed op hun werk komen.'

Peter van Heemst, Tweede Kamerlid (PvdA) met de portefeuille veiligheid: 'Was
Kuiper stoned toen hij dat zei? Ik ben het niet met hem eens. Ik hoor bij de
strenge school. Politieambtenaar is een bijzonder beroep waaraan veel eisen
worden gesteld. Een politieman of - vrouw behoort topfit te zijn. In mijn visie
kunnen politiemensen ook geen stugge rokers zijn. Het beste wapen van een agent
is zijn mond en die moet hij niet gebruiken om te blowen. Een agent hoort alleen
in functie in een coffeeshop te komen.'

Michiel Holtackers, voorzitter van Vereniging van Middelbare en Hogere
Politieambtenaren: 'De politiekorpsen vormen een afspiegeling van de
maatschappij, maar dat slaat niet op de gedragingen. Een politieman moet het
goede voorbeeld geven en uitstralen tegen drugsgebruik te zijn. Een burgemeester
of een minister moet ook geen joint willen opsteken. Omdat het gebruik van
softdrugs veel voorkomt, lijkt het normaal. Maar officieel is het verboden en
ook voor de gezondheid is gebruik ongewenst.'

Jaap Timmer, politiesocioloog: 'Je moet politiemensen niet verbieden wat gewone
burgers wel mogen. Als de burger een joint mag roken, mag de politieman dat in
zijn vrije tijd ook. Gelijke monniken, gelijke kappen. Anders kun je net zo goed
zeggen dat een agent niet in zijn neus mag peuteren. Een agent die wiet
gebruikt, moet er wel verstandig mee omgaan. Het is goed dat Remkes zich met de
integriteit van de politie bezighoudt, maar dan moet hij wel het goede voorbeeld
geven. De minister had beter kunnen zeggen dat agenten in hun vrije tijd niet te
hard mogen rijden of dronken achter het stuur mogen zitten.'

Hoofdcommissaris Peter van Zunderd, hoofd van het politie onderwijs en
-kenniscentrum LSOP: 'Ethiek, beroepshouding en integriteit maken een groot deel
uit van de politieopleiding. Bij een professionele beroepshouding hoort dat je
in je vrije tijd niet op verkeerde plaatsen komt, geen foute contacten
onderhoudt en geen verkeerde middelen gebruikt.'

LOAD-DATE: September 5, 2003

LANGUAGE: DUTCH

                © 2003 PCM Uitgevers B.V.  All rights reserved.

                              43 of 117 DOCUMENTS

                                 de Volkskrant

                               September 1, 2003

'Al die jaren hier voor niets'

BYLINE: INAKI ONORBE GENOVESI

SECTION: Binnenland; Pg. 3

LENGTH: 208 words


De zussen Letbrhan (27) en Alganesh (29) Asgedam uit Eritrea. Sinds 1991 in
Nederland en bezig met hun tweede procedure. 'Ik vind dit erg krom. Oneerlijk.
Ook voor al die andere mensen die hier al jaren procederen. Onze hoop op een
rechtvaardige pardonregeling is de grond in geboord.

'We wonen hier al jaren. We hebben in Nederland alles meegemaakt. We zijn
afgestudeerd, hebben een diploma verpleegkunde. Maar we mogen niet eens aan de
slag. En straks mogen we ook niet eens blijven. Dat we al die jaren hier voor
niks zijn geweest.

'Weet je, ik geloof niet in dat aantal van 2200 pardonvluchtehelpt lingen. Het
zijn er veel minder die straks een verblijfsvergunning krijgen. De minister
gebruikt dit aantal slechts als smoesje om te laten zien hoe goed ze is. Ze weet
ook dat de gewone Nederlander geen idee heeft hoeveel vluchtlingen in Nederland
in de problemen zitten. Maar ja, waar moeten de andere vijfduizend naartoe?

'Dit is zo pijnlijk. Opnieuw worden we gestraft. Alsof we niet genoeg zijn
gestraft voor wat jaren fout is gegaan in de asielprocedure. Wij zijn geen
nummers. Wij zijn geen dossiers. Wij zijn mensen. Mensen! Maar ik ben bang dat
de minister dat nu echt vergeten is.'

Letbrhan en Alganesh Asgedam

LOAD-DATE: September 1, 2003

LANGUAGE: DUTCH

                © 2003 PCM Uitgevers B.V.  All rights reserved.

                              44 of 117 DOCUMENTS

                                 de Volkskrant

                               September 1, 2003

Kommer en kwel tussen de weelde

SECTION: Sport; Pg. 22

LENGTH: 1198 words


Het gaat niet goed met de Nederlandse hippische sport. Geld is er genoeg, maar
de prestaties vallen tegen. Vrijdag was er bij het CHIO in Rotterdam nog even
reden voor voorzichtig juichen, maar twee dagen later, toen de lat op gangbare
hoogte werd gelegd, kwam de nationale top te kort.

Door Martien Schurink

Bezie de parkeerterreinen van het CHIO in Rotterdam.

B Benz, Bentley en Volvo zijn de dominerende merken.

Bezie de ereloges rondom de piste in het Kralingse Bos, het decor voor het
jaarlijks terugkerende spring-en dressuurfestival. Havenbaronnen,
vastgoedhandelaren, ministers en entrepeneurs uit het topsegment van de markt
met hun sjiek gehoofddekselde gades domineren het beeld.

Het paardenspektakel in het bos van Rotterdam is geen evenement waar de gewone
man zich onweerstaanbaar toe aangetrokken voelt. De entreeprijzen zijn gepeperd,
het aantal tribuneplaatsen beperkt. De organisatoren hebben in de loop der jaren
zoveel loges rondom de piste ingericht dat er amper nog plaats is voor de modale
liefhebber.

Dat het CHIO een poenige uitstraling heeft is zo verwonderlijk niet. Er gaan nu
eenmaal kapitalen om in het hippisch circuit. De paardenbond KNHS heeft laten
becijferen dat jaarlijks 1,3 miljard euro wordt omgezet. Daarmee is de bond, die
waakt over 415 duizend paardrijdende Nederlanders - van wie er 60.000 een
startkaart bezitten - de tweede bond van het land, na de KNVB uiteraard.

Wie mocht denken dat al dat geld automatisch leidt tot topprestaties heeft het
mis. De Nederlandse dressuur zit sinds de pensionering van Anky van Grunsvens
wonderpaard Bonfire in het slop en ook in de springerij is het allang geen
hosannah meer. Sinds de Olympische Spelen van Sydney, waar Jeroen Dubbeldam met
De Sjiem en Albert Voorn met Lando het vaderland verblijdden met een gouden en
zilveren medaille, is het met de prestaties van de nationale springtop alleen
maar bergafwaarts gegaan.

Bij het eerste grote evenement na Sydney, de wereldruiterspelen van 2002 in het
Spaanse sherryoord Jerez de la Frontera, werd faliekant naast welke medaille dan
ook getast, in het wereldbekercircuit speelden de pupillen van bondscoach Bert
Romp ook al geen rol van betekenis en tijdens de EK 2003, twee weken geleden in
Donaueschingen, presteerde het nationale keurkorps met een achtste plaats in de
landenwedstrijd slechter dan ooit tevoren.

Kommer en kwel was er dit seizoen ook in de Super League, een zwaar gedoteerde
reeks landenwedstrijden. De nationale equipe presteerde in La Baule, Dublin,
Aken en alle andere pleisterplaatsen van het rondreizend circus zo bedroevend
dat degradatie naar de internationale kleuterklas een steeds serieuzere dreiging
werd. Vrijdag werd de negatieve reeks onderbroken door een verrassende
uitschieter, maar de overwinning in de voorlaatste wedstrijd van de Super League
kwam bij nader inzien slechts tot stand dankzij een portie fortuin en dankzij
het gegeven dat het gros der acht deelnemende landen zo kort na de EK een
veredelde B-ploeg naar Kralingen uitzond.

Dat geluk inderdaad in aanzienlijke mate had bijgedragen aan de luid bejubelde
vrijdagse uitschieter werd gistermiddag duidelijk. De parcoursbouwer had de lat
veel hoger gelegd dan in de landenwedstrijd en prompt kwam naar voren dat de
crisis nog altijd niet bezworen is. Van de vijftien Nederlanders die een
startbewijs hadden verworven voor het met 72 duizend euro gedoteerde hoofdnummer
slaagde er niet een in zich te kwalificeren voor de barrage. De manschappen van
Romp grossierden in kleine en grote fouten en moesten vanaf hun nederige positie
op de deelnemerstribune toezien hoe bekwaam Lars Nieberg de beproevingen in de
slotronde overwon. De Duitse stilist hield, ondanks het moordende tempo dat hij
onderhield, de nul vast en gaf aldoende zijn twee belagers, de Belgische
Samantha Vangeenberghe en de Fransman Bourdy, het nakijken.

Het magere presteren van het nationale A-kader tussen de Kralingse oxers belooft
een jaar voor de Spelen van Athene weinig goeds. Wie moet het Australische goud
van Dubbeldam en het zilver van Voorn verdedigen? De olympisch kampioen uit
oud-Ootmarsum heeft de pech dat zijn toppaard De Sjiem tobt met een
beenontsteking die maar niet genezen wil. Voorn moest meteen na zijn sterke
staaltje in Sydney zijn viervoeter Lando inleveren bij de (Deense) eigenaar en
liep gedurende zijn zoektocht naar een vervanger zoveel blauwtjes op dat hij te
langen leste capituleerde en zijn beschermde positie in de A-ploeg opgaf.

Topruiters zijn er in Nederland in overvloed, maar waar zijn de viervoeters die
begiftigd zijn met toptalent? Goeie kans dat die prachtexemplaren zich in Japan
ophouden of anders wel in de Verenigde Staten. In de jaren zeventig ontstond in
die landen een ware fascinatie voor het Nederlandse warmbloedpaard. In dergelijk
grote aantallen gingen die springwonders de grens over dat de hippische bond
ingreep. Toenmalig directeur Jacques van Leeuwen richtte het Nederlands
Olympiade Paard (NOP) op, een stichting die tot ver in de jaren tachtig een rem
zette op de uitvoer van al die kostelijke fokproducten.

Het NOP is jaren geleden alweer geruisloos heengegaan en dus loopt de uitvoer
van springtalent weer ouderwets op toeren. Volgens de jongste gegevens van de
vereniging van handelaars worden door exporteurs als de voormalige bondscoaches
Johan Heins en Henk Nooren, door Emile Hendrix en Dubbelman senior, de vader van
de regerend olympisch kampioen, en door de nestor van de huidige springploeg,
Jan Tops, vijf-tot zeshonderd paarden per week verscheept naar Japan en - vooral
- de Verenigde Staten, waar rijke hobbyisten bereid zijn tonnen, soms zelfs
miljoenen, te betalen voor een vierbener met fantastische bloedlijnen, maar die
zijn klasse in de piste nog maar amper bewezen heeft.

Fnuikender voor de kwaliteit van de nationale springsport is dat Nederland niet
alleen paarden maar ook ruiters en coaches exporteert. Nooren leerde Spanje over
oxers springen en thans is succestrainer Hans Horn doende Italianen de kneepjes
van het bij te brengen. Dat is, meent voormalig topruiter en huidig bondscoach
van de jeugdploeg Rob Ehrens, nog wel overkomelijk. Erger is dat Jos Lansink
eind vori-ge eeuw de wijk nam naar de welgevulde stallen van Leon Melchior in
het Belgische Lanaken en zich tot Belg liet omvormen. ' Jos was onze topman.
Niemand die aan zijn talent tippen kon. We hadden veel meer moeten doen om hem
voor ons land te behouden.'

Maar ook dat is wellicht niet de belangrijkste oorzaak van de magere prestaties
die Romp en zijn mannen in het voor-olympisch jaar laat zien. Er zijn eigenaren
die met elkaar en met de bondscoach aan het bakkeleien zijn en er zijn er die
openlijk twijfelen aan de integritiet van Romp. Maar erger is volgens Horn dat
op de vechtersmentaliteit van de Nederlandse springelite het een en ander aan te
merken is. 'We moeten een voorbeeld nemen aan onze Duitse vrienden. Als zij
moeten presteren gooien ze alle bonje overboord.'

De voormalig bondscoach kon toen nog niet weten dat een van die Duitsers, Lars
Nieberg, in Kralingen een geslaagde gooi zou doen naar de overwinning.

FOTO'S HANS HEUS - DE VOLKSKRANT

LOAD-DATE: September 1, 2003

LANGUAGE: DUTCH

                © 2003 PCM Uitgevers B.V.  All rights reserved.

                              45 of 117 DOCUMENTS

                                 de Volkskrant

                                August 28, 2003

Maas

BYLINE: CORNALD MAAS

SECTION: Pg. 16

LENGTH: 637 words


Geen scoop, aan het eind van deze komkommertijd, en dus geen item in het
NOS-Journaal, maar niet mis te verstaan: het succes van Club Math.

Daar ontmoet, op een willekeurige zaterdagavond, aan de rand van de Rotterdamse
wijk Spangen (no go area, zeggen sommigen, met zoveel junks en dealers), een
corpsbal gerust een meid van de Keileweg, en spreekt - magistraal multiculti -
een Surinamer doodgemoedereerd met een Afghaan.

Daar schijnt tl-licht dat aan een Turks koffiehuis doet denken, en doemt
schrootjeshout op dat lijkt weggeplukt uit een trendy tent.

Daar draait, als het meezit, de Jack Kerklaan Rotterdamse held - in het
dagelijks leven razende reporter van Radio Rijnmond, in Club Math 'Dutchtalige
Polonaise Deskundige' en 'sfeervirtuoos' - de soulklassieker Heaven must be
missing an angel, en alle bezoekers zingen en dansen mee.

Dresscode, aldus de organisatie: feestneus.

Geestelijk vader van Club Nico Math: Haasbroek, tot voor kort hoofdredacteur van
het NOS-Journaal. 'We willen dat mensen communiceren', zegt

levensgezellinMieke van der zijn levensgezellin

Linden, programmamaakster en mede-initiatiefneemster. Haasbroek vult aan: 'Wij
laten een en ander op ons afkomen, zonder opvattingen die een zweem hebben van
het politiek-correcte. We zien wel wat er gebeurt.' Voorbeeldje: dj Sonic - half
Belgisch, half Marokkaans - begint te draaien en de vloer stroomt leeg. Een
halfuur later is het weer stampvol, met totaal ander volk. Ander voorbeeldje:
Haasbroek heeft ontdekt dat de Marokkanen uit de buurt weinig van de Bulgaren
moeten hebben, omdat ze zich in hun nering bedreigd voelen. 'Men discrimineert
onderling ook heel erg.'

Geen hoogdravende idealen hebben hij en Van der Linden. Het zijn eerder doeners
dan denkers, al is imago-verbetering van een achtergebleven buurt en een beetje
integratie nooit weg. Zo wordt, aan de kop van de Mathenesserweg, Club Math
vanzelf de smeltkroes die ze voor het gemak Fellini noemen. Er komen ook
studenten architectuur en vormgeving uit Israel, Portugal en Wenen. 'Buitenland
is een veel groter en rekbaarder begrip dan je denkt', zegt Haasbroek.

Een gabber geeft zijn vriendin nogal hardhandig een zoen. Een Turk kijkt naar
hoogblonde Hollandse meiden. Nico Haasbroek leegt intussen asbakken. En haalt
glazen en bierflesjes op. Hij presenteert in Club Math ook een wekelijkse
buurttalkshow. En er zijn plannen voor nieuwe projecten elders in de stad. Nu
verheugt hij zich vast op de komst van Loes Luca, Harald die samen met haar
vriend

van der Lubbe morgenavond

als gast-dj zal optreden. Burgemeester Ivo Opstelten bracht nog geen
staatsiebezoekje aan het etablissement. 'Dat zou het misschien ook te plechtig
en belangrijk maken. Ik zou het leuker vinden als hij ook een avond plaatjes
kwam draaien. Dat is minder Bommel-achtig.'

Math mag - sinds de opening half juni dit jaar - volgens afspraak met de
woningbouwcorporatie een half jaar gratis worden geexploiteerd.

Haasbroek weet nog niet zeker of de club ook daarna kan blijven bestaan.
Voorlopig maakt hij zich niet al te veel zorgen. Hij is in zijn element. Waagt
zich aan een dansje. Zet een mandje op zijn hoofd. En bereikt de gewone man waar
het NOS-Journaal zo naarstig naar zoekt.

'Bruin monster', schreef Kamagurka op de muur, bij een portret van een gedrocht
in Spartashirt. Delfts blauw siert de bar. En er wordt, met een knipoog naar
camp, alweer een liedje gedraaid, van de Duitse elpee Tip Top Stimmung.

Is dit romantiek? Ongebreideld idealisme? Een druppel op de gloeiende plaat? De
makkelijkste weg is de weg zonder initiatieven.

Jack Kerklaan zet een nieuw plaatje op, en joelt naar de dansende menigte.

'Drinken en integreren, kun je niet leren!'

Nico Haasbroek: 'Wij laten een en ander op ons afkomen.' FOTO KICK SMEETS

LOAD-DATE: May 19, 2004

LANGUAGE: DUTCH

                © 2003 PCM Uitgevers B.V.  All rights reserved.

                              46 of 117 DOCUMENTS

                                 de Volkskrant

                                August 25, 2003

'Brahms moet ook kunnen' zolang er rose is

BYLINE: VAN ONZE MEDEWERKER PETER SWANBORN

SECTION: Kunst; Pg. 11

LENGTH: 727 words

DATELINE: AMSTERDAM


Misthoorns en gejoel zijn minstens even belangrijk als de muziek tijdens het
jaarlijkse open-luchtconcert in de Amsterdamse Prinsengracht. 'Het is verdorie
al half elf.'

Het was een typisch Amsterdams gezicht: zodra de waterpolitie zaterdagmiddag om
half twee vrij baan gaf op de Prinsengracht, stormden tientallen bootjes in een
race om de beste plek van alle kanten richting podium. De politieboot raakte
hopeloos klem in het geweld.

In 22 jaar is het Prinsengrachtconcert uitgegroeid tot een megafestijn dat half
bootbezittend Nederland naar de hoofdstad doet afvaren. Een of twee
internationaal bekende musici samen met wat nieuw vaderlands talent, een mooie
nazomeravond en een locatie die Amsterdam van haar meest folkloristische kant
laat zien, moeten het tot een hoogwaardig cultureel evenement maken. Het
merendeel van de bijna twintigduizend bezoekers komt echter voor een
waterpicknick.

Hoofdgasten dit jaar waren de uit de VS afkomstige broer en zus Shaham, Gil op
de viool, Orli aan de piano. Zij brachten een kort maar mooi Brahms-programma
dat misschien te introvert was voor een openluchtconcert , maar dat het thuis
voor de buis goed moet hebben gedaan. Het regelmatig vanaf de boten aanzwellende
gejoel, de ene keer omdat toeschouwers vanaf de bruggen in het water sprongen,
de andere keer omdat stiekem de laatste vis uit de Prinsengracht werd gehengeld,
was op de tv ook nauwelijks te horen.

Maar ook de honderden vips op de voor het Pulitzer Hotel gelegen ponton waren
moeilijk stil te krijgen. De recentelijk zo geplaagde old boys grepen de
gelegenheid aan om de rose weer eens rijkelijk te laten stromen. Op veilige
afstand van, aldus klagende pontonvips, 'die zuipschuiten'. Maar ook op de
zuipschuiten was de rose populair, en het onderscheid zat hooguit in de glazen:
Leerdam op de ponton, voetloze Hema-glaasjes voor het gewone volk.

Zoals op de boot van twee uit Den Haag afkomstige broers, die een plek pal naast
de ponton hadden veroverd door vrijdagavond al startklaar te liggen. Nog niet
een Prinsengrachtconcert hebben ze gemist en hun scheepstoeter moet inmiddels
wereldberoemd zijn. Of anders het rood-wit-blauw geverfde bootje met de
toepasselijke naam Hollands Welvaren. De Arnhemse stuurman verklaarde dat de
Stones in de ArenA hem meer hadden geraakt, maar 'Brahms moet ook kunnen'.

Hoe toevallig ook dat de reclamezuilen op de kades beplakt waren met affiches
van Laat me je ding zien, het Amsterdamse wervingsproject voor artistiek jong
talent. En dat terwijl het voorprogramma gevuld werd door vier jonge
operatalenten, die dankzij hun hitgevoelige repertoirekeus het publiek wel
degelijk stil kregen.

De Estlandse sopraan Aile Asszonyi gaf een gezien het tijdstip voortijdige, maar
gloedvolle vertolking van het Lied van de maan uit Dvoraks Rusalka, terwijl
tenor Charles Hens vooral overtuigde toen hij als Prins Calaf uit Puccini's
Turandot de slavin Liu probeerde te troosten. Echt zwijmelen werd het met de
toegiften, de Bloemen-aria uit Delibes' Lakme, gevolgd door het duet uit De
Parelvissers van Bizet.

Gewaagder was de opening van het hoofdprogramma, toen bleek dat de organisatie
het voor het eerst had aangedurfd om een stel jonge, niet-klassieke musici,
genaamd C-mon & Kypski, een opdracht te geven: een bewerking van een fanfare van
Paul Dukas. Een stevige beat en het nodige scratchen met oude operastemmen: de
mensen in de bootjes vonden het prachtig, op de ponton haalde men de schouders
op.

Inmiddels was het donker, met sfeervol licht op de bomen en de toren van de
Westerkerk. Presentator Roland Kieft verklaarde de Prinsengracht tot 'een van de
mooiste concertzalen ter wereld', waarna Gil en Orli Shaham de ponton betraden.
Hun indrukwekkende interpretatie van Brahms' derde vioolsonate werd tussen alle
delen onderbroken voor fluitconcert en misthoorn. Bij de vijfde van Brahms'
Hongaarse Dansen gingen de handen op elkaar en de sterretjes in de lucht.

'Het is verdorie al half elf', gromden de ponton-vips, die ruim twee uur muziek
wel genoeg vonden en zin kregen in hun cocktailparty in het Pulitzer Hotel. Maar
broer en zus Shaham kregen nog twee minuten respijt toen zij hun vierde toegift
lieten overgaan in een virtuoze bewerking van, hoe kan het anders, Aan de
Amsterdamse grachten. Zodanig gespeeld dat het inhakende publiek al snel moest
afhaken.

LOAD-DATE: August 25, 2003

LANGUAGE: DUTCH

                © 2003 PCM Uitgevers B.V.  All rights reserved.

                              47 of 117 DOCUMENTS

                                 de Volkskrant

                                August 21, 2003

Tegen zelfmoordaanslagen is iets te doen

BYLINE: FAREED ZAKARIA

SECTION: Forum; Pg. 6

LENGTH: 1087 words


Wat brengt mensen ertoe zelfmoordaanslagen te plegen? Fareed Zakaria vergelijkt
het optreden van Rusland in Tsjetsjenie en Turkije tegen de Koerden, en vindt
een verklaring en ontdekt een les.

We beschouwen de plegers van zelfmoordaanslagen soms als mensen met waanideeen
die ze zijn aangepraat door imams. Maar zij zijn ook het product van de
politieke werkelijkheid. Het is betrekkelijk makkelijk te begrijpen waarom de
ene mens de ander doodt. Dat hebben mensen altijd al gedaan - in oorlogs-en in
vredestijd. Het is veel moeilijker te doorgronden waarom iemand zichzelf wil
doden.

Dat is precies wat de Russen zich afvragen, nadat zij met een reeks
zelfmoordaanslagen te maken hebben gekregen. In de afgelopen vier maanden hebben
zeven Tsjetsjenen, op een na allemaal vrouwen, bomaanslagen gepleegd waarbij 165
mensen het leven lieten, zijzelf incluis. Waarom is dit tot een conflict
geworden dat mensen niet alleen aanzet tot doden, maar ook tot sterven?

Deskundigen zoeken meestal alleen naar patronen in het profiel van de
persoonlijkheid van de plegers van zelfmoordaanslagen. Gewoonlijk gaat het om
moslims (met uitzondering van de rebellen op Sri Lanka) die jong zijn en
ongehuwd en een of andere religieuze opleiding hebben gevolgd. Over het algemeen
gaat het niet om mensen voor wie de politieke zaak nieuw is, of die voor het
eerst met terreur te maken krijgen. Dit is allemaal erg interessant, maar waarom
kiezen sommigen deze weg wel en anderen niet? Er zijn tientallen miljoenen
jonge, ongetrouwde moslims en maar een paar honderd van hen plegen
zelfmoordaanslagen, die bovendien maar in een enkel specifiek gebied
plaatsvinden. Tijdens mijn zoektocht naar een bevredigender antwoord vielen mij
twee zaken op: de toename van zelfmoordaanslagen in Rusland en het teruglopen
ervan in Turkije.

In de vroege jaren negentig werden er door Tsjetsjenen geen zelfmoordaanslagen
gepleegd, hoeweler wel een groeiende gewelddadige beweging tegen de Russische
overheersing ontstond. De Tsjetsjenen proberen al 150 jaar onafhankelijk te
worden van de Russen, maar het Tsjetsjeense verzet was altijd nationalistisch en
niet-religieus van aard geweest.

Samil Beno, destijds minister van Buitenlandse Zaken van Tsjetsjenie, zei dat
hij en de toenmalige president Dudayev bang waren voor de opkomst van religieuze
terroristische groeperingen. Zij wilden een Tsjetsjeense natie, maar de
moslimgroeperingen wilden een islamitische natie, die een ander gebied omvatte
en op een middeleeuwse manier beheerd moest worden. Journalisten die destijds
verslag deden van de Tsjetsjeense oorlog zijn het er min of meer over eens dat
er toen weinig 'internationale islamisten' (Saudi's, Afghanen, Jemenieten)
aanwezig waren. Dat er wel meer kwamen, was het gevolg, aldus Anatol Lieven, die
verslag deed van de oorlog voor The Times, van de 'wrede, desastreuze en
onnodige' militaire interventie van de Russen in de periode 1994-1996.

De afgelopen tien jaar heeft het Russische leger in Tsjetsjenie de tactiek van
de verschroeide aarde toegepast. Doelwit daarbij waren niet alleen de
Tsjetsjeense rebellen, want er werd geen onderscheid gemaakt tussen rebellen en
gewone burgers. Het Rode Leger heeft Tsjetsjenie zowel in economisch als in
politiek opzicht vernietigd. In de loop van de tijd heeft de Tsjetsjeense
opstand een wanhopiger, extremer en islamitischer karakter gekregen.

De zelfmoordaanslagen door de vrouwen, bijvoorbeeld, waren deels een directe
reactie op de tactiek van de Russen. Een groot aantal van de vrouwen was familie
van Tsjetsjenen die door de Russen waren omgebracht. De mensenrechtenorganisatie
Memorial voegt daaraan toe dat ook het geregeld verkrachten door Russische
soldaten van Tsjetsjeense vrouwen aan deze ontwikkeling kan hebben bijgedragen.

Dit alles ontslaat de Tsjetsjenen niet van hun verantwoordelijkheid. Ze hebben
zich buiten de wet geplaatst, chaos veroorzaakt, zijn corrupt en wreed. Maar als
je naar de situatie kijkt, moet je jezelf afvragen of er een andere manier is.
De Turkse ervaringen met de Koerden lijken aan te geven dat dat wel het geval
is. In het midden van de jaren negentig werd Turkije geteisterd door
zelfmoordaanslagen. De leider van de Koerdische verzetsbeweging PKK zei in 1997
in een interview dat 'het plegen van zelfmoordaanslagen onze voornaamste tactiek
is'. Tussen 1996 en 1999 vonden in Turkijetwintig zelfmoordaanslagen plaats.
Maar binnen een paar jaar namen ze geleidelijk af. Nu zijn de
zelfmoordaanslagen, afgezien van een enkel incident, uit het Turkse straatbeeld
verdwenen.

Waarom?

Er zijn verscheidene redenen. Ten eerste heeft het Turkse leger hard
teruggeslagen: het heeft de PKK vermorzeld, de internationale steun voor hen is
afgebroken en uiteindelijk is hun leider gearresteerd. Maar het leger richtte
haar vuur op de opstandelingen en niet op de bevolking. Sterker nog, de Turken
hebben erg hun best gedaan om de Koerden voor zich te winnen door een stabiele
regeringsstructuur voor hen te creeren, door ze te steunen en programma's voor
hun sociale welzijn(ter verbetering van de landbouw en het onderwijs voor
vrouwen, bijvoorbeeld) in te stellen. De Turkse regering heeft enorm
geinvesteerd (in totaal meer dan 32 miljoen euro) in het Koerdische gebied in
het zuidoosten van het land. Gerekend per hoofd van de bevolking heeft zij meer
geld in het Koerdische gebied gestoken dan in enige andere regio van het land.
Zij is ook ingegaan op een aantal Koerdische eisen op het gebied van taal,
culturele vrijheid en onderwijshervormingen. Deze concessies werden spectaculair
snel uitgevoerd als gevolg van de Europese druk in de afgelopen jaren.

We beschouwen de plegers van zelfmoordaanslagen als mensen met waanideeen die ze
zijn aangepraat door imams. Maar zij zijn ook het product van de politieke
werkelijkheid.

Er bestaan vele verschillen tussen de Koerden en de Tsjetsjenen. In beide
gevallen gaat het om moslimvolken met politieke grieven. In het ene geval werden
de grieven en de gebruikte tactiek steeds extremer en gewelddadiger, wat
uiteindelijk culmineerde in zelfmoordaanslagen. In het andere geval kwamen voor
de zelfmoordaanslagen politieke onderhandelingen en zelfs een vorm van
coexistentie in de plaats. Hierin schuilt een les.

Fareed Zakaria is columnist van het Amerikaanse weekblad Newsweek.

y Newsweek

Vertaling: Cees Koster

Een Israelische hulpverlener doorzoekt de bus waarin dinsdag twintig Israeli's
door een zelfmoordaanslag om het leven kwamen. FOTO REUTERS

LOAD-DATE: August 21, 2003

LANGUAGE: DUTCH

                © 2003 PCM Uitgevers B.V.  All rights reserved.

                              48 of 117 DOCUMENTS

                                 de Volkskrant

                                August 16, 2003

SS'ers? ; Moet justitie de bejaarde Nederlandse SS'ers in Duitsland nog
vervolgen of hun zaken laten rusten?

BYLINE: INAKI ONORBE GENOVESI

SECTION: Binnenland; Pg. 2

LENGTH: 387 words


Johannes Houwinck ten Cate, hoogleraar holocaust en genocide studies: 'Laat ik
voorop stellen dat ik spreek als gewone burger en niet als hoogleraar. Ik pleit
voor vervolging. Waarom? Ze worden weliswaar niet verdacht van oorlogsmisdaden,
want dan heb je het toch over het uitroeien van grote groepen mensen. Ik zie ze
daarentegen meer als vijf foute Nederlanders die zich aan hun straf hebben
onttrokken. Het is goed dat minister Donner daar achteraan zit. Ook hebben we
een officier van justitie die zich al jaren met hun vervolging bezighoudt. De
zaken laten zitten lijkt mij nogal onrechtvaardig tegenover al die tienduizenden
mensen die wel gestraft zijn. Daarmee zeg je eigenlijk dat een treinkaartje naar
Duitsland genoeg was om je straf te ontlopen. Bovendien is een eventuele
bestraffing, ook al leidt die niet tot een celstraf, van symbolische betekenis
voor de nabestaanden van de slachtoffers.'

Frits Rueter, hoogleraar strafrecht aan de Universiteit van Amsterdam: 'Het
strafrecht is er niet voor genoegdoening. Hier is gewoon sprake van veel te laat
optreden. Nederland heeft sinds 1952 de zaken laten zitten. Dat zal elke Duitse
rechter op grond van het Europese mensenrechtenverdrag oordelen. Bovendien wordt
het erg lastig om met bewijzen te komen. Zaken zoals die tegen 87-jarige Bikker,
die in Duitsland vastzit en volgende maand nog moet voorkomen, kunnen slechts in
een grote teleurstelling voor de slachtoffers uitmonden. De pogingen van
minister Donner van Justitie zijn wat mij betreft een misleidend toneelstukje.
Hier zit geen muziek in, en Donner weet dat.'

Albert Eikenaar, correspondent Stern-die met artikelen de Nederlandse SS'er
Herbertus Bikker (87) aan de kaak stelt: 'Mijn filosofie is simpel: als ze zware
delicten hebben gepleegd en ze zijn nog vervolgbaar, zoals Bikker voor moord,
dan moet je ze ook vervolgen. De rechter moet oordelen. Al was het maar uit een
ethische of morele genoegdoening voor de slachtoffers. Het is absolute onzin dat
deze mannen genoeg gestraft zijn, omdat ze vijftig jaar lang een opgejaagd
gevoel zouden hebben gehad.

'Ze hebben bij volle bewustzijn hun daden gepleegd. Ze hebben ervoor gekozen
zich aan hun straf in Nederland te onttrekken. Tsja, als ze toen hun straf
hadden uitgezeten, hadden ze een prettiger leven kunnen leiden.'

LOAD-DATE: August 16, 2003

LANGUAGE: DUTCH

                © 2003 PCM Uitgevers B.V.  All rights reserved.

                              49 of 117 DOCUMENTS

                                 de Volkskrant

                                August 12, 2003

Dure kentekens

SECTION: Dag in Dag uit; Pg. 18

LENGTH: 217 words


Zeker duizend Thais hebben maandag tijdens een veiling een bod gedaan op een
speciaal nummerbord. Minister van communicatie Suriya Jungrungraungkit bracht
met 4 miljoen baht (ruim 90 duizend euro) het hoogste bod uit, op een
kentekenplaat met het getal 9999. Veel Thais geloven dat het cijfer 9 geluk
brengt.

De minister sprak van een goede investering. Zijn woorden werden rechtstreeks op
tv uitgezonden, live vanuit het vijfsterren-hotel waar de veiling werd gehouden.
Suriya: 'Wie weet, misschien verkoop ik dit nummer wel door aan iemand voor 4,5
miljoen baht. Dit is beter dan de aandelenmarkt.'

De veiling van 301 nummerplaten duurt drie dagen. Een onderafdeling van het
departement van communicatie reageert met de veiling op klachten van het publiek
dat bijzondere nummerplaten voor veel geld worden verkocht door corrupte
ambtenaren. De gewone man zou er nooit aan te pas komen.

Het op een na hoogste bedrag werd door een anonieme bieder betaald voor het
nummerbord 555. De ambtenaar die het evenement organiseert, zegt dat de eerste
veilingdag zijn verwachtingen overtreft. 'Alleen al in het eerste uur hebben we
13 miljoen baht verdiend.' Hij hoopt dat de nummerborden in totaal honderd
miljoen opbrengen. Het geld gaat naar een nieuw fonds voor verkeersslachtoffers.

LOAD-DATE: August 13, 2003

LANGUAGE: DUTCH

                © 2003 PCM Uitgevers B.V.  All rights reserved.

                              50 of 117 DOCUMENTS

                                 de Volkskrant

                                August 11, 2003

Renesse Dan maar buiten slapen op een luchtbed

BYLINE: BART JUNGMANN

SECTION: Binnenland; Pg. 2

LENGTH: 579 words


De toerist heeft in Renesse volop keus, maar nu even niet. Dat camping De Brem
tjokvol zit, heeft volgens de eigenaar echter een andere reden dan vakanties en
hitte. Deel 1 van een zomerserie uit Renesse.

Camping De Brem is niet zomaar een familiecamping.

Nee, camping De Brem is een dynamische familiecamping. Gisteravond werd kantine
Het Bremmetje op stelten gezet door de popband Footloose, vanmorgen begon om
tien uur alweer de kinderbingo en op dit moment loop ik de volwassenbingo mis.
Op vakantie en toch tijd te kort.

De Brem ligt aan het eind van de Hoogenboomweg die loopt van Renesse naar het
Noordzeestrand van Schouwen-Duiveland. Tussen de laatste rotonde en De Brem kon
de toerist ook al kiezen voor de bungalowparken Molenhoeve en Horizon, voor het
caravanpark Eureka, voor vakantiepark De Schouw, voor de hotels Arc Zealand en
De Kam, voor de campings Julianahoeve en Wilhelminahoeve en voor pension ' t
Diepe.

Maar er viel dit weekeinde helemaal niets te kiezen in Renesse en directe
omgeving. Volgens Ed Troost, baas van de Julianahoeve en voorzitter van de
Schouwse campinghouders, heeft het nog niet eerder zo stormgelopen. Tot twaalf
uur ' s nachts heeft hij vrijdagavond Duitsers weggestuurd die een plekje
zochten.

De gelukkigen die wel een slaapplaats hadden, waren zo vriendelijk geweest
verhitte vrienden en kennissen uit te nodigen. Gevolg daarvan was weer dat de
parkeerplaatsen overvol raakten en op zijn eigen camping zag Troost zelfs mensen
buiten op een luchtbed slapen omdat er in de tent geen ruimte meer was.

Drie oorzaken heeft Troost bedacht voor dit ongehoorde weekeinde: bouwvak, de
schoolvakanties in Noordrijnland-Westfalen en de hitte in het Roergebied, die
een hoop Duitsers naar een paar dagen Zeeuwse koelte deed verlangen - ook wat
dat betreft kregen de thuisblijvers gelijk.

De Brem kondigt de fatale boodschap 'vol' in koeien van kapitalen al bij de
ingang aan en de receptie beantwoordt elk telefoontje met die boodschap, nog
voor de vraag is gesteld. Maar Daniel Viergever, de baas van De Brem, is zo
arrogant om te denken dat De Brem het succes aan zichzelf dankt. De Brem is niet
voor niets al vier weken volledig bezet en zal dat ook komende week zijn. Gevolg
van een strategie.

Die begon tien jaar geleden toen vader Viergever de camping voor een prikkie
overnam. De Brem was vakbondsbezit geweest en de toenmalige NVV had er volgens
zoon Viergever een zootje van gemaakt. 'In feite een schande zoals er is
omgesprongen met het geld van Jan met de Pet, maar ons kwam het natuurlijk goed
uit.'

Daniel Viergever, die De Brem in 2000 overnam van zijn ouders, praat erover in
termen van concept en product. 'Je kunt geen product aanbieden dat je zelf niet
begrijpt.' En: 'Je moet begrijpen wat je klanten willen en ze het aanbieden
voordat ze er zelf om vragen.' Het romantisch basisgevoel dat de bezitter van
een De Waard-tent zoekt, is ver te zoeken aan het eind van de Hoogenboomweg.

Toch heeft Viergever het aanzien van zijn camping in kapitaalkrachtige zin flink
zien veranderen. Met het wagenpark als indicatie blijkt het segment van
tweeverdieners flink toegenomen. Daardoor is de bar-en snackbaromzet
teruggelopen, want de draagkrachtige kampeerder drinkt en eet voor de tent. Maar
dat wordt goedgemaakt door de hogere prijs voor een staanplaats. 'We kunnen dat
doen omdat we er steeds meer te bieden hebben.'

Zou de bingo al afgelopen zijn?

ILLUSTRATIE WALDEMAR POST

LOAD-DATE: August 11, 2003

LANGUAGE: DUTCH

                © 2003 PCM Uitgevers B.V.  All rights reserved.

                              51 of 117 DOCUMENTS

                                 de Volkskrant

                                 August 7, 2003

Zinderend troosteloos

BYLINE: DOOR TIJN SADEE

SECTION: Intermezzo: Traject; Pg. I40

LENGTH: 992 words


Drinken en dansen doe je in Boedapest op verscholen binnenplaatsen of achter
kapotte gevels. Daar zitten de 'kerts', de cafetuinen: sloom, zwoel, en vooral
ongewoon.

Van 35 graden overdag is het naar Boedapestse begrippen prettig afgekoeld naar
30 graden. Maar de dorst is er niet minder om in openluchtcafe Mumus,
donderdagnacht. Liters frocs, een mix van witte Hongaarse landwijn en sodawater,
worden achterover gehakt, terwijl het bandje een zwoel maar treiterig deuntje
heeft ingezet.

Om de ruimte te verlichten, heeft iemand zich met hamer en spijker uitgeleefd op
een stel afgedankte oliedrums. Felle lampjes erin, en het effect is verrassend:
uit de met honderden gaatjes doorzeefde olievaten dwarrelt het licht dat
weerkaatst tegen de kalkstenen muren van Mumus, een van de nieuwe
binnenplaats-kroegen in Boedapest.

Een cafe in de udvar, het Hongaarse woord voor binnenplaats. Het is deze zomer
de hype in Boedapest, waar veel oude stadswijken op de schop gaan. Handige
horeca-ondernemers maken van de nood een deugd, en transformeren treurige open
wonden in de stad in druk bezochte openluchtcafes. Udvar is de officiele
aanduiding. Kert (tuin) luidt het op straat.

De grootste en bekendste is de Szimpla Kert, aan de Kazinczy-straat in de oude
joodse wijk. Overdag oogt de binnenplaats troosteloos: een kale ruimte omgeven
door huizenblokken waar de laatste bewoners jaren geleden al op de vlucht
sloegen voor de betonrot. Maar zodra de schemering invalt, verandert de
sinistere binnenplaats dankzij minimale middelen (spots en fel gekleurde doeken)
in een dramatisch decor waarin hip en jong Boedapest graag wordt aangetroffen.

Dansen en flirten doe je in Boedapest tegenwoordig op verscholen binnenplaatsen,
achter kapotte gevels in de oude joodse wijk, of op lege pleinen, ingeklemd
tussen blinde muren. Ook de tuin van een vervallen kuuroord is gewild. Al is het
alleen maar omdat daar de geest nog rondwaart van badgangers die er in het
verleden op zoek waren naar de ultieme vergetelheid. Want dat hebben de udvars
en de kuurbaden met elkaar gemeen: de tijd staat er stil, niemand heeft haast.
Een andere overeenkomst: zoals elk kuurbad in Boedapest zijn eigen publiek trekt
(de vaste homomiddag in het Lukacsbad, de snobs in het Gellert, het gewone volk
in het Szechenyi), zo ook heeft elke cafetuin al zijn specifieke aanhang.

De Szoda Kert? Al veel te gewoontjes. En de binnenplaats van het stadhuis?
Vooruit, die avond speelt de band van de Hongaarse etnojazzmusicus Mihaly
Borbely er - maar toch is het er niet zoals het hoort. De muren zijn te netjes
geschilderd, en in de ramen zit ongebroken glas. 'En ik houd juist van de
kapotte muren die bijna omvallen', zegt danseres Melinda. 'Szimpla Kert is
daarom mijn favoriete tuin. Ik verlang naar de warmte en naar de de muziek,
terwijl we al dansend en drinkend worden omringd door de stadsruines.'

Zangeres-cabaretiere Borika en haar collega, muzikant Janos Voczar, komen het
liefst in de Mumus. Janos: 'In deze tuin komt alles samen wat het fenomeen zo
bijzonder maakt: optredens van bands uit Boedapest, een expositieruimte met
kunst van nog onbekend talent, de avondlucht en een slome zindering die je niet
kan organiseren maar die vanzelf ontstaat.'

De opkomst van de cafetuinen heeft te maken met een recent aangescherpt beleid
in Boedapest dat het voor projectontwikkelaars moeilijker heeft gemaakt oude
appartementencomplexen zomaar te slopen. De laatste jaren ging met regelmaat de
botte bijl in een stadswijk waar op de open plekken vervolgens niet zelden
foeilelijke nieuwe complexen verrezen. Tegen die praktijk is nu dus opgetreden,
waardoor veel eind-negentiende eeuwse panden, die weliswaar onbewoonbaar zijn
verklaard, toch overeind blijven.

Wat dan wel aan te vangen met die huizen? De afgelopen jaren begonnen een paar
pioniers met de eerste biertuinen. Het bleek een succes. 'Zo is het dit jaar
uitgegroeid tot een ware cultus', zegt de Nederlander Hans van Vliet, die al
ruim tien jaar actief is in de Boedapestse horeca. 'Je moet het vergelijken met
het ontstaan van de kraakcafes in Nederland, maar dan met een commerciele
inslag.'

Van Vliets Hongaarse zakenpartner Andras Foitl exploiteert al jaren de tuin van
het in onbruik geraakte kuurbad Rac, aan de oever van de Donau. De Rac Kert was
in Boedapest een van de eerste cafetuinen en geniet nog steeds veel populariteit
vanwege de live muziek, vooral op zondagmiddagen. Maar de tuin gaat na deze
zomer dicht. Een hotelketen gaat het vervallen kuuroord omtoveren in een
luxe-hotel. Met die angst, voor de komst van een koper of exploitant, moet de
uitbater van de Boedapester cafetuin leren leven. 'Maar dat is ook deels de
charme', vindt muzikant Janos Voczar, die deze zomer regelmatig optreedt in de
tuinen van Pest. 'Het is spannend dat je niet zeker weet hoe lang een cafetuin
het volhoudt. De tuinen komen en gaan.'

In de Lazy Ape Club, een aparte ruimte op de binnenplaats van cafe Mumus, wordt
rond middernacht getafelvoetbald aan twee Garlandokasten. 'Het is te warm om te
slapen', zegt Bori, studente communicatiewetenschappen, die in Mumus meedeint op
de landerige Velvet Underground-achtige muziek van Cabaret Medrano. De band
speelt live, op gedempt volume, want aan de naburige binnenplaats wonen nog wel
mensen.

Bori en haar vrienden zijn nog maar net begonnen aan hun kroegentocht. 'We gaan
zo verder. Wist je het nog niet? In de Hegeduestraat is weer een nieuwe
geopend.'

Vlucht Sinds mei dit jaar vliegt low budgetairline SkyEurope vanuit Amsterdam op
Boedapest: www.skyeurope.com Voor wie bijtijds reserveert zijn er retourtickets
rond de 100 euro (retour).

Verblijf Zie websites www.hongaarsverkeersbureau.nl en www.boedapest.nl.

BOEDAPEST 070804 © de Volkskrant -Bert Bruijn

Cafetuin Kis Szimpla Kert in Boedapest. Onder: Mumus FOTO CHATAL FRANCOT

Cafetuin Kis Szimpla Kert in Boedapest. Onder: Mumus. FOTO CHANTAL FRANCOT

LOAD-DATE: August 7, 2004

LANGUAGE: DUTCH

                © 2003 PCM Uitgevers B.V.  All rights reserved.

                              52 of 117 DOCUMENTS

                                 de Volkskrant

                                 July 12, 2003

Kunstmatige schaarste

BYLINE: H. J. SCHOO

SECTION: Forum; Pg. 9

LENGTH: 892 words


In de sombere jaren zeventig publiceerde de Britse econoom Fred Hirsch een mooi
boek over de 'sociale grenzen aan de groei'. Over zoiets esoterisch als 'grenzen
aan de groei'heeft tegenwoordig niemand het meer. En het begrip 'sociale
grenzen'is al helemaal nooit pasmunt geworden.

Sindsdien hebben we ook alweer decennia van economische groei achter de rug. De
resulterende welvaart komt tot uitdrukking in meer verkeer en een groter
ruimtebeslag. Per hoofd consumeren we tegenwoordig niet meer aardappelen of
bloemkool dan dertig jaar geleden, maar ons verplaatsen doen we des te meer.

Ooit gold voor de sociaal-democratie: het doel van de beweging is de beweging.
Dat devies gaat net zo goed op voor het hedendaagse kapitalisme.

Nederland Distributieland sleept volop met goederen, maar we nemen ook onszelf
steeds meer op sleeptouw. We vliegen, sporen, rijden en draven - gesteund door
ons grondwettelijke recht op mobiliteit en een overheid die mobiliteit op
allerlei manierensubsidieert. Per jaar leggen Nederlandse automobilisten
gemiddeld meer kilometers af dan Amerikanen. Nederland lijdt bepaald niet onder
'de tirannie van de afstand', zoals wel over het verafgelegen, verlaten
Australie wordt gezegd, maar onder 'de tirannie van de nabijheid': alles is op
een steenworp afstand.

Daardoor waaiert alles uit: wegen, huizen, mensen, functies, bedrijven. De stad
vloeit over in het land. Het ene dorp rijgt zich aan het volgende stedelijk
gebied, achter elk industrieterrein doemt een zicht-of vinex-locatie op of een
recreatiegebied. Zo klein als het is, moet Nederland ook nog een almaar
doorgroeiende bevolking herbergen.

Uitgestorven platteland, uitgestrekte wouden, ongerepte natuur - Nederland had
het al nauwelijks en beschikt er inmiddels steeds minder over. Maar wat willen
mensen die welvarend zijn geworden? Precies: een huis in het groen, een
villaatje in de natuur, een tweekapper met tuin. Kijk maar naar de landen om ons
heen: Belgie, Frankrijk, Duitsland.Of in Nederland zelf, waar ondanks strenge
ruimtelijke ordening overal in het buitengebied 'gouden randjes'ontstaan. Voor
rijken of geluksvogels.

In Social Limits to Growth lanceerde Hirsch het verhelderende begrip
'positionele goederen'. Een villa in de zoom van een stil natuurgebied en
tegelijk niet te ver van de stad is per definitie schaars. We kunnen net zoveel
broden bakken als we maar willen, oneindig veel flats in hoogbouw neerzetten,
maar het aanbod van villa's in het groen, of van zeventiende-eeuwse
grachtenpanden, is nu eenmaal onvermijdelijk eindig. Op is op, schaars blijft
schaars, alleen een enkele geprivilegieerde valt zo'n hoofdprijs ten deel.

Hier stuiten we op Hirsch'sociale grenzen aan de groei. Groei kan het aantal van
dergelijke exclusieve woonplekken nooit vergroten. Ondanks hun gestegen
koopkracht blijken de meeste mensen daarom toch niet het huis te kunnen kopen
waar zij van droomden. Geen vrijstaand huis, geen stulpje in het bos, maar een
rijtjeshuis in dichte pakking. Sterkernog: groei leidt tot minder open ruimte,
minder rust, minder vrije natuur. De jacht op welstand en welvaart is, voor
zover op positionele goederen en diensten gericht, in hoge mate illusoir. De
ironie wil dat positionele goederen ook nog eens steeds begerenswaardiger worden
naarmate de welvaart toeneemt.

Het dilemma van Hirsch is weer actueel, omdat politiek Den Haag zo zoetjesaan
moet gaan beslissen over de bestemming van de lappen grond die beschikbaar komen
nu Nederland uitgeboerd raakt. Grond met een agrarische bestemming moet worden
herbestemd. Tot nu toe trok de overheid hierbij altijd aan het langste eind. Zij
verwierf overtollige landbouwgrond voor bedrijfsterreinen (daarvan bestaat
intussen een bespottelijk overschot), voor grootschalige, maar sterk
gerantsoeneerde woningbouw en voor 'nieuwe natuur'.

Het vrijkomende land viel zo in handen van bureaucraten, politici en ambtenaren
- niet van burgers die hun welvaart willen omzetten in een plekje onder de zon.
Reis met de trein van Almere naar Lelystad: aan de ene kant ligt de voor gewone
burgers ontoegankelijke ambtenarennatuur van de Oostvaardersplassen, met
'oerpaardjes'en 'oerrunderen', en aan de andere kant een zee van huizen op
benauwde kaveltjes.

We lijken op Japan. Daar worden kleine rijstboertjes beschermd - om electorale
redenen en om een mystieke 'Japansheid'in stand te houden. De grond is van de
boeren en vrijwel alle andere Japanners, hoe welvarend ook, wonen in piepkleine
flatjes.

Geen wonder dat de Japanse economie al ruim een decennium stagneert. De groei
kan geen uitweg vinden in ruimtelijke expansie.Nederland kan de schaarste nooit
opheffen. Maar het kunstmatig bevorderen van schaarste, zoals de overheid nu met
behulp van ruimtelijke ordening doet, is nergens voor nodig. Met het verdwijnen
van veel landbouw uit ons land kan het goede leven eindelijk verder worden
gedemocratiseerd.

Wilder wonen, grotere kavels, minder 'staatsarchitectuur', zoals architect Carel
Weeber dat noemt. En natuurlijk ook minder staatsnatuur, kijkgroen en slecht
bezochte recreatiegebieden rond de steden. Meer mensen een mooi huis op een
ruime kavel, minder mensen in de naargeestige middenhoogbouw der
volkshuisvesters. Of willen we dat alleen de elite ruim woont? In dat opzicht is
Japan dan democratischer dan Nederland.

LOAD-DATE: July 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                              53 of 117 DOCUMENTS

                                 de Volkskrant

                                 July 12, 2003

Lang leve Europa ; We verwachten misschien wel te veel van Europa

BYLINE: DOOR GEERT-JAN BOGAERTS

SECTION: Reflex; Pg. 1R

LENGTH: 2037 words


Europa is voor velen synoniem met verdeeldheid, bureaucratie en ondemocratische
besluitvorming. En wat het doel is, weet al helemaal niemand meer te formuleren.
Maar moeten we dat wel willen? Bewijst het feit dat bijna alle Europese landen
lid willen worden van de EU niet dat ondanks alles sprake is van een succes?

Brussel, juni '03. De halfronde vergaderzaal van het Europees Parlement barst
uit zijn voegen. De champagne vloeit onder de welluidende klanken van
Beethoven's Ode an die Freude, Europa's onofficiele volkslied. Het is volbracht.

Honderdenvijf politici hebben in zestien maanden een nieuwe grondwet voor Europa
bedacht. Een Magna Charta is het geworden, die de Europese droom boekstaaft. Het
is een prestatie die twee jaar geleden niemand voor mogelijk had gehouden.

De grote vraag van Europa - quo vadis? - is immers niet te beantwoorden. Wat is
het doel? Moeten we uiteindelijk toe naar een Verenigde Staten van Europa, een
VSE, om die andere Verenigde Staten naar de kroon te steken en onze plaats op
het wereldtoneel op te eisen? Of moeten we bescheiden blijven, en de Europese
instellingen simpelweg in stand houden als supra-nationale dienstverlener voor
de lidstaten?

Het is het fundamentele vraagstuk, dat opeenvolgende generaties politici sinds
het einde van de Tweede Wereldoorlog liever hebben omzeild. Onoplosbaar, dachten
Adenauer en De Gaulle, Giscard en Schmidt, Kohl en Mitterrand. Zij kozen een
andere weg, een weg die vijftig jaar lang is bewandeld zonder dat iemand in
Europa wist waarheen hij leidde.

Het was een weg van kleine stapjes. In de donkere tijden van net na de oorlog
leek hun ambitie megalomaan en niet te realiseren: nooit meer oorlog, nooit meer
honger. Een doel dat misschien bereikt kon worden door samen te werken in de
landbouwproductie en in de handel. Op die terreinen boekten de oorspronkelijke
zes lidstaten - de Benelux, Frankrijk, Duitsland en Italie, beetje bij beetje
vooruitgang.

Ambtenaren en politici onderhandelden over invoertarieven, over subsidies voor
staal en de kolenmijnen, over productiesteun voor de boeren. Ze leerden elkaars
eigenaardigheden en tradities kennen, en geleidelijk aan kwamen ze tot de
ontdekking dat een paar nachten door onderhandelen over het een of andere taaie
onderwerp verre te verkiezen was boven het voeren van een oorlog.

Anno 2003 is die doelstelling bescheiden. Geen oorlog, geen honger: dat nemen we
als vanzelfsprekend aan in West-Europa. We verwachten nu meer van Europa, en
zijn teleurgesteld als ons oude continent die hoge verwachtingen niet kan
waarmaken. We zijn ontgoocheld als het Brussel niet lukt om een genocide in
Bosnie te voorkomen of Chinese mensensmokkelaars aan te pakken. We zijn boos als
de Europese Commissie ons gebiedt om gezonde runderen in een gebied met mond-en
klauwzeer te slachten. We wantrouwen de twintigduizend ambtenaren in Brussel en
vinden dat ze corrupt zijn en aan vriendjespolitiek doen.

We staan er niet bij stil dat we misschien wel te veel verwachten van Europa en
dat we eigenlijk blij verrast zouden moeten zijn elke keer als in de krant staat
dat op het een of andere dossier een Europees akkoord is bereikt. Want dat de
oorspronkelijke zes met hun voorzichtige aanpak een mirakel in het leven hebben
geroepen, blijkt uit de aantrekkingskracht van hun idee: heel Europa, op
Zwitserland en Noorwegen na, is lid of wil lid worden van de Europese Unie.
Berlijn, een woensdagavond in maart '99. Premier Kok is pijnlijk verrast als een
verslaggever van RTL hem overvalt met de mededeling dat NAVO-vliegtuigen zojuist
de eerste bommen boven Kosovo hebben afgeworpen. 'Ja. . . dat is heel erg',
stamelt hij. Pas later op de avond geeft hij een coherenter reactie. Twee
nachten verder, op een vrijdagochtend tegen zessen, komt hij bekaf en blij de
vergaderzaal uit. De vijftien lidstaten hebben uren geknokt om de Europese
begroting, en Nederland heeft gewonnen.

Wie doorgewinterde diplomaten over de lidstaten van de Europese Unie hoort
praten, kan gauw denken dat ze het hebben over mensen van vlees en bloed.
'Frankrijk wil. . .', 'Nederland zal nooit. . .', 'Duitsland moet. . .'. Landen
hebben ambities en verlangens. Ze kampen met frustraties uit het verleden, die
niet verdwijnen bij een regeringswissel, en zijn trots op hun tradities, die
niet afsterven als een partij met een andere politieke kleur aan de macht komt.
Voor de Europese besluitvorming maakt het bar weinig uit of een meerderheid van
de lidstaten socialistisch dan wel conservatief wordt geregeerd. Want in Europa
telt maar een belang, en dat is het nationale belang.

De top van maart 1999 in Berlijn is daarvan een voorbeeld. Terwijl de bommen op
Kosovo vielen, probeerde kanselier Schroder urenlang een compromis te vinden
over de financiering van de Europese Unie. Elk jaar geeft de EU zo'n negentig
miljard euro uit, en verreweg het grootste deel stroomt in de vorm van
structuurfondsen of landbouwsubsidies van het rijke Noorden naar het arme
Zuiden.

In hun wijsheid hebben de opstellers van de Europese begrotingsregels voorzien
dat een jaarlijks gevecht om deze geldstroom de Unie te veel energie en tijd zou
kosten. Daarom worden de hoofdlijnen van het budget telkens voor zeven jaar
vastgesteld. Bijna nergens komt het nationale belang zo duidelijk tot uiting als
in het platte gevecht om het geld. Nederland, relatief rijk, wil zijn afdrachten
beperken, terwijl Spanje, relatief arm, zo veel mogelijk inkomsten uit Brussel
wil krijgen.

En ook oorlog, zelfs al is het een oorlog op het Europese vasteland die Europa
het schaamrood op de kaken heeft gebracht omdat ze de dictator Milosevic te lang
de hand boven het hoofd heeft gehouden, vermag de regeringsleiders niet van hun
hoofddoel af te houden: de verdediging van het nationale belang. Nice, december
2000. President Chirac heeft een simpel mensbeeld: of je bent een 'homme sage',
een wijs man, of je behoort tot het slag der 'irresponsables'. De premiers Kok
en Verhofstadt evalueren, ongemerkt waargenomen door een camera, het diner
waarop Chirac zijn eerste voorstellen heeft gedaan voor een nieuwe
machtsverdeling in Europa. Kok: 'Hoe gaat het na gisteren? Wat een vertoning
he?'Verhofstadt: 'Verschrikkelijk he? Ja, de ganse avond, de ganse avond.'Kok:
'Als dit zo doorgaat, hebben we echt een crisis.'

Er is nog een ander onderwerp dat de gemoederen in Europa net zo doet verhitten
als het geld, en dat is de vraag van de machtsverdeling. Als het gaat om
buitenlands beleid of de vaststelling van de begroting, is Luxemburg theoretisch
even machtig als Duitsland, want elk land heeft een vetorecht.

Maar over steeds meer beleidsterreinen valt het besluit uiteindelijk door het
tellen van stemmen. En de grote landen hebben meer stemmen dan de kleintjes. In
Nice staat een nieuw Europees basisverdrag op de agenda, waarin onder meer wordt
bepaald hoe de stemverdeling zal zijn na de uitbreiding van de Unie van vijftien
tot 25 lidstaten.

De discussie is fel, bij tijd en wijlen emotioneel en historisch beladen. Chirac
wil evenveel stemmen als Schroder, om niet te doen vergeten dat Europa altijd
gebaat is geweest bij een evenwicht tussen Frankrijk en Duitsland. De Portugese
premier Guterres steigert als hij hoort hoeveel stemmen Spanje krijgt
toebedeeld. De Portugezen hebben acht eeuwen voor hun eigen cultuur gevochten,
en willen dat niet zomaar prijsgeven. En de Duitse minister Fischer begrijpt wel
waarom Verhofstadt en Kok elkaar niet meer aankijken: de Nederlandse wens voor
een stem meer dan Europese leiders poseren op de EU-top in Berlijn, maart 1999.
Van linksaf: bondskanselier Schmidt, president Chirac, Commissie-voorzitter
Santer, de Oostenrijkse kanselier Klima en premier Blair. Overleg tijdens de
EU-top in Nice, december 2000. Op de voorgrond de Spaanse premier Aznar. Achter
hem de Belgische minister van Buitenlandse Zaken Michel. De EU-top in Nice.
Vooraan: bondskanselier Schmidt, premier Blair en premier Kok. Achteraan de
Portugese minister van Buitenlandse Zaken Gama en de Duitse minister van
Buitenlandse Zaken Fischer. Belgie is terug te voeren op de Tiendaagse Veldtocht
in 1831.

Uiteindelijk is er een compromis. Het is een lelijk akkoord, waarin wordt
gegoocheld met stemverhoudingen, procedures. In al zijn lelijkheid is het ook
een typisch Europees compromis, want elke regeringsleider moet in zijn eigen
parlement kunnen uitleggen dat hij het er niet slecht vanaf heeft gebracht.
Daarom: is Verhofstadt niet tevreden met de uitkomst, dan krijgt hij gewoon de
toezegging dat alle Europese toppen vanaf 2004 in Brussel kunnen plaatsvinden.
En als Frankrijk dan per se evenveel stemmen moet als Duitsland, dan worden de
Duitsers gewoon gecompenseerd met een paar extra zetels in het Europees
Parlement.

Zo doen wij dat in Europa. En die aanpak is jarenlang effectief geweest, zo
blijkt uit het succes en de populariteit van de huidige Unie. Maar de Europese
experts waarschuwen al jaren dat het zo niet veel langer kan. Want de Europese
regels zijn zo ondoorzichtig en ingewikkeld geworden, dat ze zelfs voor
professionele waarnemers niet meer helemaal te doorgronden zijn. Laat staan dat
de gewone burger er nog brood van kan bakken. Goteborg, juni '01. Het zwarte
blok doet van zich spreken. Het congrescentrum waar de Europese top plaatsvindt
is hermetisch afgesloten met vier meter hoge containermuren. Er kan bijna
letterlijk geen muis passeren. Maar de Zweedse politie heeft geblunderd: zij
heeft vergeten de binnenstad af te sluiten, waar onder andere het hotel staat
van de Nederlandse delegatie. Het centrum verandert in een slagveld:
winkelruiten sneuvelen, auto's branden uit, en premier Kok kan zijn hotel niet
in. Het staatsdiner van de regeringsleiders in het meest prestigieuze en trendy
restaurant van zuid-Zweden moet worden afgezegd. De straat regeert.

Europa is machtig, dat weet iedereen. Het is inmiddels een platitude geworden te
zeggen dat driekwart van de deliberaties in de Tweede Kamer wordt geinstigeerd
door Brusselse regelgeving. Maar de toenemende macht van Brussel roept een
evenredig toenemende angst op bij de Europeanen. Wat doen die ambtenaren en
politici daar? Zijn de Nederlandse verworvenheden wel veilig?

De burgers reageren over het algemeen apathisch: de opkomst bij de verkiezingen
voor het Europees Parlement haalt laagterecords. Maar een piepkleine minderheid
gaat de straat op en uit zijn verzet op andere manieren.

De meeste Europeanen zijn in theorie positief over het idee van een
belangrijkere Europese rol op het wereldtoneel. Zij schamen zich voor het gebrek
aan daadkracht dat Europa op beslissende momenten lamlegt. Maar zodra hen wordt
voorgehouden wat het eigenlijk betekent als Europa meer daadkracht, meer macht
zou hebben, krabbelen ze terug. Want 'meer Europa', het motto van het Spaanse
voorzitterschap vorig jaar, betekent automatisch 'minder Nederland'of 'minder
Duitsland'.

Het dilemma is eenvoudig: we willen de grensoverschrijdende criminaliteit
aanpakken, graag zelfs. Maar de vorming van een Europees strafrecht, die zo'n
aanpak veel eenvoudiger zou maken, is nog decennia ver weg. Strafrecht is immers
een belangrijk onderdeel van de nationale cultuur - Nederland hecht aan zijn
tolerante houding tegenover de mensen die zich niet helemaal hebben aangepast:
de gedoogtraditie laten we slechts node los.

H

elsinki, juni '99. Marti Ahtisaari, de vertrekkende Finse president, zit in zijn
golfkarretje. Hij geniet van zijn moment in de geschiedenis: hij staat bekend
als de man die vrede heeft gebracht in Kosovo. Voor een keer was de
internationale gemeenschap verenigd - nooit meer concentratiekampen in Europa,
zoals Tony Blair zei. Er waren 78 dagen van bombardementen nodig om Slobodan
Milosevic op de knienalisten.

Dit is de laatste bijdrage van Geert-Jan Bogaerts als correspondent van de
Volkskrant in Brussel, waar hij sinds 1997 de ontwikkelingen in de EU volgde. Na
de zomer keert hij terug naar de redactie in Amsterdam.

De EU-top in Helsinki, december 1999. Commissie-voorzitter Prodi (rechts) en de
Finse premier Lipponen begroeten de Turkse premier Ecevit (tweede van links) en
de Turkse minister van Buitenlandse Zaken Cem. FOTO'S EPA.

LOAD-DATE: July 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                              54 of 117 DOCUMENTS

                                 de Volkskrant

                                  July 7, 2003

Singapore zet rap in tegen spugen

SECTION: Dag in dag uit; Pg. 16

LENGTH: 138 words


Singapore heeft een nieuw wapen tegen SARS: een rapnummer met de titel SAR-vivor
Rap moet het volk attenderen op het belang van een goede hygiene.
Televisie-personage Phua Chu Kang, een bouwvakker met geblondeerd haar, grote
rubberlaarzen, zingt het door de overheid gefinancierde nummer. Uit de tekst:
'SARS is the virus that I just want to minus.' De zanger parodieert de gewone
man van Singapore, die vaak moeite heeft met Engels. 'Don't kak-pui all over the
place, you might as well kak-pui on my face.' Kak-pui is dialect voor spugen.
'Het betekent erg veel voor me om belangrijke informatie over een dodelijke
ziekte op een funky en luchthartige manier door te geven', aldus Gurmit Singh,
de vertolker van Phua Chu Kang. De overheid hoopt twee vliegen in een klap te
slaan: betere hygiene en correcter Engels.

LOAD-DATE: July 7, 2003

LANGUAGE: DUTCH

                © 2003 PCM Uitgevers B.V.  All rights reserved.

                              55 of 117 DOCUMENTS

                                 de Volkskrant

                                 June 27, 2003

Belaagd door pigoons en wolfogs ; Roman van Margaret Atwood is een inktzwart
geval van een dystopia

BYLINE: HANS BOUMAN

SECTION: Cicero; Pg. 22

LENGTH: 1254 words


De laatste jaren hebben de boeken van Margaret Atwood vooral een retrospectief
karakter gehad. In Cat's Eye blikte ze terug op het Toronto van de jaren veertig
en vijftig, Alias Grace speelde in het Victoriaanse tijdperk en haar voorlaatste
roman The Blind Assassin, waarmee ze de Booker Prize in de wacht sleepte, was
gesitueerd in de jaren dertig.

Met haar nieuwste boek, Oryx and Crake, inmiddels ook vertaald, werpt Atwood een
blik op de toekomst. Dat deed ze al eerder, in het verfilmde en tot musical
bewerkte The Handmaid's Tale, en beide boeken hebben als overeenkomst dat het
zogeheten dystopia's zijn: anti-utopia's waarin Atwood haar zorgen uit over mens
en wereld. The Handmaid's Tale schetste een wereld waarin onvruchtbaarheid het
voortbestaan van de menselijke soort bedreigde en een streng religieus regime de
wereld regeerde, met onder meer extreme vrouwenonderdrukking als resultaat.
Sommige critici noemden het Afghaanse taliban-regime als realisatie van op zijn
minst een deel van dit toekomstbeeld.

Ook Oryx and Crake presenteert een weinig aanlokkelijk beeld van de toekomst van
onze planeet. Dat wordt al op de eerste bladzijden duidelijk: 'Aan de oostelijke
horizon is een grauwe nevel zichtbaar, nu beschenen door een roze, dodelijke
gloed. De torens in zee tekenen hun zwarte silhouetten daartegen af, en rijzen
onwaarschijnlijk op uit het roze en lichtblauw van de lagune. De kreten van de
vogels die daar nestelen, en de verre oceaan die schuurt tegen de
surrogaatriffen van verwoeste auto-onderdelen en door elkaar gegooide bakstenen
en allerlei puin, het klink bijna als vakantieverkeer.'

In dit landschap woont Snowman, misschien wel de laatste nog levende mens. Hij
brengt zijn nachten door in een boomhut, uit bescherming tegen de pigoons en
wolfogs. Het zijn dieren die door de mens zijn geschapen. De eerste soort
bestaat uit getransmuteerde varkens, die zijn gekweekt om als een levende
orgaanbank voor mensen te dienen, de tweede is een kruising tussen honden en
wolven. Helaas zijn de pigoons ontsnapt uit de laboratoriumachtige omgeving
waarin ze geacht worden te leven en hebben ze zich ontwikkeld tot vraatzuchtige
monsters, terwijl ook de combinatie hond/wolf enigszins uit de hand is gelopen.

We hebben hiermee de essentie te pakken van het probleem dat Atwood aan de kaak
stelt: de verwoestende gevolgen van menselijk ingrijpen in de natuur, meer
specifiek die van genetische manipulatie. In afwisselende hoofdstukken lezen we
over het moeizame bestaan van Snowman in een postapocalyptische wereld in de
omgeving van het voormalige Boston, en over zijn jeugdjaren, toen hij Jimmy
heette.

Jimmy groeit op in een beschermde woongemeenschap, die het eigendom is van
OrganInc Farms, het bedrijf waar zijn vader werkt, en dat de pigoons uitvond.
Dergelijke woongemeenschappen, ommuurd en streng bewaakt, zijn het domicilie van
bevoorrechten. Het gewone volk leeft in de pleeblands: slums in het kwadraat.

Jimmy's beste vriend is Glenn. Zoals alle kinderen van hun generatie doden ze de
tijd met spelletjes als Three-Dimensional Waco, Barbarian Stomp en Kwiktime
Osama. En natuurlijk met porno op de computer. Tijdens die laatste bezigheid
raakt Jimmy gefascineerd door een kind-hoertje dat op internet haar kunsten
vertoont.

Zowel Jimmy als Glenn ondergaan een traumatische gebeurtenis, maar hun
verwerking ervan verschilt. Glenns vader pleegt zelfmoord (of wordt hij
vermoord?), terwijl Jimmy's moeder wegloopt. Ze kan niet langer leven in een
wereld vol manipulatie met 'de bouwstenen van het leven', ontsnapt uit de
woongemeenschap en voegt zich bij een actiegroep die zich verzet tegen de
manipulatieve wetenschap.

Uiteindelijk zal Glenn - die zich later Crake gaat noemen - zich ontwikkelen tot
een briljante en puur rationeel denkende geleerde en zich toeleggen op de
ontwikkeling van een nieuwe mensensoort (Crakites), die nauwelijks tot geweld en
seksualiteit is geneigd, maar wel een huid heeft die bestand is tegen
ultraviolette straling. Dat laatste is geen overbodige luxe, nu menselijk
ingrijpen de ozonlaag zo goed als heeft doen verdwijnen.

Terwijl Glenn/Crake studeert, leidt Jimmy, getraumatiseerd door het vertrek van
zijn moeder, een oeverloos bestaan. Hij sleept zich van het ene onbeduidende
baantje naar het andere, versiert vrouwen, en is vooral depressief. Dan ontmoet
hij Crake opnieuw, krijgt een baantje bij de firma RejoovenEssence waar Crake
werkt, en wordt op de hoogte gesteld van de ambitieuze plannen van zijn vriend,
die als een heuse God bezig is een nieuw mensenras op de aarde neer te zetten.

Op een gegeven moment ontmoet hij ook Oryx, Crake's geliefde. Hij herkent in
haar het kind-hoertje van de pornosite die hij destijds bekeek. Onvermijdelijk
wordt Jimmy verliefd op Oryx, zodat er een gecompliceerde liefdesdriehoek
ontstaat, met alle dramatische implicaties van dien.

Hoewel Oryx and Crake een klassiek en inktzwart geval van een dystopia is, zijn
de thema's die Atwood aan de orde stelt van een alledaagse herkenbaarheid. Het
vergt niet buitengewoon veel verbeeldingskracht om het schaap Dolly en de stier
Herman te zien als de overgrootouders van de pigoons, wolfogs en snats
(slang/rat). Genetisch gemanipuleerd voedsel, ook wel 'Frankenstein-food'
genoemd, is al een dagelijkse realiteit, en varkenspest, BSE, mond- en
klauwzeer, salmonella en vogelpest zijn standaardingredienten geworden van het
nieuws. In de 'gated communities' die in de Verenigde Staten als paddestoelen
uit de grond schieten, en de verloederde binnensteden van de internationale
metropolen, zijn Atwoods compounds en pleeblends moeiteloos herkenbaar.
Three-Dimensional Waco en Kwiktime Osama klinken zelfs al achterhaald.

En wat te denken van de plotseling opduikende epidemie, die tegen het einde van
het boek de oorzaak blijkt te zijn geweest van de uitroeiing van het grootste
deel van de mensheid? 'Onder virologen en medici leeft de angst dat ooit een
virus gaat rondwaren dat de besmettelijkheid van griep heeft, maar
tegelijkertijd een hoog sterftecijfer veroorzaakt. Tegen de tijd dat een vaccin
is ontwikkeld zullen wereldwijd vele miljoenen doden te betreuren zijn. SARS was
voor hen de wakeup call', aldus de Volkskrant, vorige week woensdag.

Oryx and Crake is een logische en overtuigende extrapolatie van enkele
contemporaine vraagstukken. Net als het SARS-virus, waarvan toen Atwood het boek
bij haar uitgever inleverde nog nooit iemand had gehoord, kan het een functie
hebben als wakeup call.

Toch is dit boek als roman slechts ten dele geslaagd. Dat ligt, zoals bij bijna
alle dystopia's, die van Orwell en Huxley niet uitgezonderd, aan de gebrekkige
karakterisering van de hoofdpersonen. De roman is geschreven om een overtuiging
uit te dragen, om te waarschuwen tegen een dreigend onheil. Bij zulke boeken
gaat de helderheid van de boodschap bijna altijd ten koste van de psychologische
overtuigingskracht en de complexiteit van de personages. Wat had dit boek, naast
een 'driedimensionale' Oryx, veel kunnen winnen met een mooie, gecompliceerde,
tragische Crake-figuur. Maar helaas. Hoofdpersoon Jimmy, die wel overtuigt,
maakt veel goed. Maar hij staat, in alle opzichten, moederziel alleen.

Margaret Atwood: Oryx and Crake.

Doubleday, import Van Ditmar; 376 pagina's; E 22,95.

ISBN 0 385 50385 7.

Margaret Atwood: Oryx en Crake.

Vertaald uit het Engels door Tinke Davids.

Bert Bakker; 378 pagina's; E 21,95.

ISBN 90 351 2541 X.

Margaret Atwood FOTO BERT BAKKER

LOAD-DATE: June 27, 2003

LANGUAGE: DUTCH

                © 2003 PCM Uitgevers B.V.  All rights reserved.

                              56 of 117 DOCUMENTS

                                 de Volkskrant

                                 June 25, 2003

Recht te koop

BYLINE: NICK HULS

SECTION: Economie; Pg. 18

LENGTH: 348 words


Advocaten richten hun kantoor in als een onderneming. Rechtshulp en
rechtstoepassing zijn onderhevig aan marktwerking. De tijd dat de overheid
garant stond voor de toegang tot het recht voor alle burgers is langzamerhand
aan het verdwijnen. In ons type samenleving maakt belangeloze bijstand aan
zwakke groepen plaats voor de bedrijfsmatige benadering waarin rechtshulp een
gewone vorm van commerciele dienstverlening is.

In Engeland sluit de overheid prestatie-contracten met advocaten, in Zweden
nemen de rechtsbijstandverzekeraars de taak van de overheid over en in ons land
gaan de bureaus voor rechtshulp op in een elektronisch loket. Het vertrouwen dat
door de overheid gefinancierde rechtshulp de positie van achtergestelde burgers
kan verbeteren, maakt plaats voor argwaan jegens recht, juristen en procederende
burgers.

De advocaten gaan zich concentreren op de rendabele rechtsgebieden, en zoeken
naar nieuwe mogelijkheden om hun beloning te maximaliseren. De burgers die geen
advocaat kunnen betalen gaan noodgedwongen zelf procederen en de rechters mogen
de rommel opruimen van degenen die buiten de boot vallen.

In Amerika is dit proces al veel langer aan de gang is en daar wordt zichtbaar
waar de commercialisering van recht en rechtshulp toe leidt. Voor de rijken
ontstaat private rechtspraak waar de partijen ook de rechter betalen en de
gewone rechtbanken worden overspoeld met de gewone huis-, tuin en keukenzaken.

In Californie hebben sommige rechtbanken al juristen aangetrokken die de
'onvertegenwoordigde burger' bijstaan. Rechters zien hoe kansloos een gewone
burger is die in het strijdperk treedt met een wederpartij die zich wel
professionele rechtshulp kan permitteren. Zij vullen de leemte op die de
overheid en de advocatuur laten ontstaan. Rechtbanken worden noodgedwongen een
toevluchtsoord voor zwakke groepen, in een samenleving waar recht een kwestie
van geld is geworden.

De auteur is hoogleraar rechtssociologie aan de Erasmus Universiteit Rotterdam
en de Universiteit Leiden. Dit is zijn laatste column voor deze rubriek.

LOAD-DATE: June 25, 2003

LANGUAGE: DUTCH

                © 2003 PCM Uitgevers B.V.  All rights reserved.

                              57 of 117 DOCUMENTS

                                 de Volkskrant

                                 June 25, 2003

Mexico verliest attractie

SECTION: Dag in Dag uit; Pg. 16

LENGTH: 313 words


Mexico gaat een toeristische attractie verliezen. De productie van de Volkswagen
Kever wordt deze zomer ook in Puebla beeindigd. Dat heeft de laatste autofabriek
die de klassieker nog maakt daar aangekondigd, meldt persbureau AP.

Het bericht wordt niet met gejuich ontvangen. De Kevers zijn, lang nadat ze in
andere landen van de wegen verdwenen, geliefd in Mexico. Bij toeristen, die er
uit nostalgische overwegingen graag een huren. Het land ontdekken per auto doe
je - zonder airconditioning - in een felgekleurde vocho, zoals het model in
Mexico heet.

Maar ook de autochtonen treuren. De Kever is razend populair sinds hij in 1964
op de Mexicaanse markt kwam. Het is de auto van de 'gewone man'; vanwege zijn
lage prijs, eenvoud en kracht. De werkelijkheid is hard: door de toenemende
concurrentie neemt de vraag naar de luidruchtige en relatief kleine Kever snel
af.

'Ik denk dat geen auto de impact, de betekenis van deze wagen zal kunnen
evenaren', aldus Kever-monteur Raul Ramirez uit Mexico-stad. 'Je kunt er op
bijna elke straathoek onderdelen voor krijgen, en je kunt ze overal laten
repareren.'

Andere liefhebbers zijn de taxichauffeurs in Mexico-stad. Zij verwijderden de
voorste passagiersstoel, om zo het in- en uitstappen te vergemakkelijken voor
hun passagiers. Die zaten dan wel opgesloten in de tweedeurs-auto, wat ze tot
een makkelijk slachtoffer maakten van ontvoeringen en berovingen. Om die reden
heeft de gemeente vorig jaar besloten dat taxi's vier deuren moeten hebben.
Misschien wel de genadeklap voor de vocho.

Het uiterlijk van de Kever - niet te verwarren of te vergelijken met het nieuwe
retromodel - is nauwelijks veranderd sinds hij in de jaren dertig, tijdens
Hitlers bewind, in Duitsland werd ontwikkeld. De auto's worden sinds 1977 niet
meer in het Westen geproduceerd; Brazilie stopte er in 1996 mee.

FOTO ANP

LOAD-DATE: June 25, 2003

LANGUAGE: DUTCH

                © 2003 PCM Uitgevers B.V.  All rights reserved.

                              58 of 117 DOCUMENTS

                                 de Volkskrant

                                 June 24, 2003

Alleen harde kern van Xs4all vreest nog het 'groene' gevaar ; Voormalige
rebellenclub wordt bij KPN steeds gewoner

BYLINE: PETER VAN AMMELROOY

SECTION: Economie; Pg. 17

LENGTH: 569 words


Tien jaar geleden richtten vier computerhackers Xs4all op om ook de gewone man
toegang te bieden tot internet. Vijf jaar geleden verkochten ze een bloeiend
bedrijf aan KPN. De directeur nu: 'Wij zijn hun centrum voor innovaties.'

'Ik weet wel wat van de computerbits, maar wat is ebit?'

Vijf jaar bevindt Xs4all zich nu onder de vleugels van KPN, maar voor de harde
kern blijft het wennen, de verzakelijking van de 'dwarsligger' onder de
internetproviders. Dat blijkt op de eerste en enige ledenvergadering van Xs4all,
maandag in Amsterdam, die wordt gehouden ter viering van het tienjarig bestaan.

De uitleg van de financieel directeur over de beia, de winst voor belastingen,
wordt argwanend aangehoord. 'Er is winst nodig om de dienstverlening op peil te
houden', legt Cees van Wijngaarden uit. Lukt dat wel?, vraagt de zaal. 'De
wereld moet vergaan voordat Xs4all uit de lucht gaat', zegt Van Wijngaarden.

Aan gespierd elan is nooit gebrek geweest bij Xs4all. De provider kwam in 1993
voort uit een groep hackers, computerexperts die op telefooncentrales inbraken
om gratis te kunnen bellen. Internet was toen voorbehouden aan universiteiten en
bedrijven. Xs4all (access for all) moest de gewone man op internet helpen. Al op
de eerste dag meldden zich 300 man.

Na tien jaar is het ideaal er nog steeds, maar staat het voortbestaan van het
bedrijf met 234 man personeel voorop. Op de vraag waarom Xs4all nog niet een
nieuw, beter protocol gebruikt voor zijn elektronische post, antwoordt technisch
directeur Simon Hania: 'Dan zouden we de wet overtreden. Justitie moet onze mail
servers kunnen aftappen.'

Voor de oude, harde kern valt deze knieval misschien moeilijk te verteren. Maar
zij zijn in de minderheid; twee- a drieduizend mensen, schat woordvoerder Edith
Mastenbroek in. Voor het gros van de 150 duizend klanten is Xs4all vooral een
hele goede provider. Of ze zijn pragmatisch klant: 'Ik ben zit er nog bij voor
mijn e-mailadres', zegt Mark Dols, een abonnee van het eerste uur. 'Na de
overname door KPN was het clubgevoel over.'

Pragmatisme was in 1998 ook de drijfveer voor de 'overgave' van het bedrijf aan
KPN. Xs4all had vreemd kapitaal nodig om te kunnen overleven. Van de tien
belangstellenden had KPN het beste aanbod, zegt Felipe Rodriquez, een van de
vier oprichters. 'We zouden nog drie jaar onafhankelijk blijven.'

Het verstandshuwelijk tussen KPN en Xs4all is moeizaam geweest, geeft Rodriquez
toe. De Raad van Advies, waarin drie mensen toezicht zouden houden op de
provider, bestaat al jaren uit twee man. Over de derde kandidaat werden ze het
nooit eens. Met moeite kon hij voorkomen dat de man die hem in 1997 als
directeur opvolgde, door managers van het telecomconcern werd gewipt.

Pas sinds een halfjaar zijn de verhoudingen genormaliseerd, onthulde Rodriquez
maandag. Directeur Doke Pelleboer bevestigt dat. 'Dat is vooral te danken aan de
komst van nieuwe bestuurders bij KPN.' Vooral Leo Roobol, in de KPN-top
verantwoordelijk voor internet, worden geprezen. Pelleboer: 'Roobol heeft ons
het centrum voor innovatie van KPN genoemd.' Xs4all is de kraamkamer voor nieuwe
producten.

En de verzakelijking heeft ook goede kanten. 'KPN kijkt naar de cijfers', stelt
Pelleboer. 'Het mag op hun miljarden niet veel zijn, maar we maken wel winst.'
Welgeteld 4,2 miljoen op 39,8 miljoen euro omzet. Een rebel die de kassa laat
rinkelen is welkom.

LOAD-DATE: June 24, 2003

LANGUAGE: DUTCH

                © 2003 PCM Uitgevers B.V.  All rights reserved.

                              59 of 117 DOCUMENTS

                                 de Volkskrant

                                 June 23, 2003

Een moeilijk park op de Potsdamer Platz

BYLINE: VAN ONZE CORRESPONDENT PHILIPPE REMARQUE

SECTION: Kunst; Pg. 9

LENGTH: 802 words

DATELINE: BERLIJN


Op een prominente plaats in het nieuwe Berlijn hebben de Nederlandse
landschapsarchitecten Bruno Doedens en Maike van Stiphout een park aangelegd dat
de gemoederen verhit.

'Interessant, die glooiing! Ik zie van hier vreemde perspectieven', zegt een man
boven op de grasheuvel. Een dame op een bankje aan de rand is minder
enthousiast: 'Waarom hebben ze niet wat bloemen en bomen geplant en bankjes
neergezet? Het ziet er zo kaal uit. Ik vind het fantasieloos.'

Het Tilla-Durieux-Park in het nieuwe 'derde centrum' van Berlijn, het Potsdamer
Platz-gebied, vindt onmiddellijk voor- en tegenstanders. Dat is al lang voor de
opening op deze zaterdag gebleken. 'Berlijn heeft het zich met zijn keuze voor
dit park niet makkelijk gemaakt', zegt de Nederlandse cultureel attache George
Lawson in zijn toespraak.

De Nederlandse ontwerpers hebben immers gebroken met het romantisch-historische
landschap dat de normale burger zich bij een park voorstelt. Ze refereren meer
aan de kunst dan aan de natuur. Het park 'heeft tijd nodig om door de burgers
helemaal in het hart te woren gesloten.'

Terwijl hij spreekt rollen kinderen van de hellingen en lopen voorbijgangers
over de glooiende, langwerpige plak gras. Hij ligt ingeklemd tussen de moderne
architectuur van de Potsdamer Platz en klimt aan de hoeken naar boven of daalt
juist onder straatniveau. Het grasoppervlak lijkt zich om zijn as te draaien. Er
is zelfs geen prullebak die de aandacht van het effect afleidt.

Pas aan de zijkant zijn flaneerwegen met bankjes en nog jonge bomen te bekennen.
In het midden, waar een doorgang moest komen, zijn op straatniveau zes oversized
wippen geplaatst, van wel 21 meter lang. Ze gaan loom op en neer en herhalen de
beweging van het grasveld.

Met dit radicale ontwerp won het jonge bureau DS-landschapsarchitecten uit
Amsterdam in 1995 het hart van de internationale jury. Maar toen de aanleg na
jaren eindelijk kon worden begonnen, protesteerden de eigenaars van de
prestigeuze nieuwbouw aan weerszijden van het park.

'Een nieuwe Berlijnse Muur', noemde investeerder Hugo Gensler de groene dijk die
voor zijn kantoor- en woonhuizen zou verrijzen en het zicht benemen op het
hoofdcomplex aan de Potsdamer Platz.

Hij en Daimler-Chrysler, de bezitter van de gebouwen aan de andere kant, hadden
gehoopt op een rustig park waar kantoorpersoneel en winkelpubliek zich zou
kunnen verpozen. Hier kunnen ze niet eens doorheen lopen. Het verzet was zo
vehement, dat het project bijna werd afgeblazen.

Het werd gered door ingrijpen van het stadsbestuur en concessies van Doedens en
Van Stiphout, die de grasheuvel korter, iets lager en minder steil aan de
zijkant maakten. Gensler blijft op de openingsdag bij zijn bezwaren. 'Het park
zou ervoor moeten zijn opdat mensen elkaar kunnen ontmoeten', zegt hij in een
lokale krant. 'In plaats daarvan scheidt hij mensen door zijn hoogte en de steil
aflopende berm.'

Inderdaad zeggen veel voorbijgangers dat ze 'moeten wennen'. 'Waar is het park?
Dit is een dijk. Alleen de schapen ontbreken', smaalt een bezoeker uit Hamburg.
Op plaatsen waar mensen naar boven proberen te klimmen komt het gras nu al van
het onderliggende raster af. 'Dat gaat de stad handenvol geld kosten', zegt een
lokale verslaggeefster.

Heeft de kunstenaar geen rekening gehouden met het publiek? Bruno Doedens
wimpelt de kritiek weg. Tevreden kijkt hij naar de grasplak, waar vier meisjes
van veertien naar beneden rennen, hand in hand en schaterend. Op de reusachtige
wippen zitten kinderen en volwassenen.

'Gewone parken zijn er al zoveel. Wij wilden iets avontuurlijks maken, zegt hij.
'Dit park daagt mensen uit andere dingen te doen dan ze normaal zouden doen.' Ze
gaan harder lopen of beleven hun jeugd opnieuw op de wip.

Doedens geeft toe dat sommige omwonenden tegen een groene muur aankijken. Maar
'de collectieve kwaliteit van het ontwerp stijgt uit boven de individuele
behoeften.' Hij en van Stiphout hebben een park gemaakt dat tevens een plein is.
'Dit onthoudt je, als je terugkomt uit Berlijn vertel je het aan je moeder.'

Naast critici heeft dit project ook fans, anders was het nooit gerealiseerd. De
wethouder die de opening verricht, zegt dat 'een park bij zoveel moderne
architectuur geen knuffelhoek kan zijn.' Een stadsplanner spreekt vol verachting
over de bloembedden die de investeerders wilden. 'Dit park zal het adres
Potsdamer Platz uiteindelijk versterken, juist omdat het niet alledaags is.'

Volgens de publicist over landschapsarchitectuur Thies Schroder, is de 'moed om
landschapsarchitectuur autonomie te verlenen' iets typisch Nederlands en in
Duitsland ongebruikelijk. Hij weet zeker: 'Over een paar jaar is de vorm van dit
grasveld net zo'n symbool van de Potsdamer Platz als het scheve circusdak van
het Sony-Center'.

LOAD-DATE: June 23, 2003

LANGUAGE: DUTCH

                © 2003 PCM Uitgevers B.V.  All rights reserved.

                              60 of 117 DOCUMENTS

                                 de Volkskrant

                                 June 23, 2003

Nood mag wet niet breken

BYLINE: MICHIEL PESTMAN

SECTION: Forum; Pg. 7

LENGTH: 733 words


Het gebruik van AIVD-materiaal in een strafproces is in strijd met de
bewijsregels en hoort dus niet thuis in een democratie, vindt Michiel Pestman.

Na de vrijspraak in de Rotterdamse 'terroristenzaak' heeft in politiek Den Haag
de paniek goed toegeslagen. De reacties uit de politiek zijn daarbij even
voorspelbaar als zorgwekkend.

De meest verontrustende ontwikkeling lijkt toch wel het voornemen van minister
Donner van Justitie om het gebruik van materiaal van de binnelnadse
veiligheidsdienst (AIVD) voor het bewijs in strafzaken mogelijk te maken. De
gedachte is dat resoluut optreden van de wetgever geboden is, omdat Nederland
anders een 'vrijhaven' wordt voor internationaal terrorisme.

Dit soort politieke stemmingmakerij verdient krachtig te worden bestreden, al
was het maar omdat minister Donner zich in zijn uitlatingen op twee onjuiste
veronderstellingen baseert.

In de eerste plaats heeft de minister wat al teveel vertrouwen in de
onfeilbaarheid van onze AIVD. Als de terroristenzaak iets heeft uitgewezen, dan
is het wel dat de veiligheidsdiensten de plank ook wel eens mis kunnen slaan.
Het maandenlange onderzoek van de politie heeft de door de AIVD geuite
vermoedens op geen enkele wijze kunnen bevestigen. Blijkbaar zijn spionnen ook
maar mensen.

In de tweede plaats lijkt Donner - en niet alleen hij - er van uit te gaan dat
de Rotterdamse 'terroristen' gewoon hadden kunnen worden veroordeeld als de
rechtbank de AIVD-informatie voor het bewijs had mogen gebruiken. Maar niets is
minder waar. De door de veiligheidsdienst in de zaak aangeleverde informatie was
vaag en bevatte eigenlijk nauwelijks enige strafrechtelijk relevante informatie.
Met of zonder AIVD-materiaal, een veroordeling was er in Rotterdam nooit
uitgerold.

Minister Donner van Justitie kent kortom de feiten niet. En het zou hem hebben
gesierd als hij zich niet aan paniekvoetbal schuldig had gemaakt.

Daar komt bij dat ik mij in gemoede afvraag of de minister ons strafproces wel
begrijpt. Met zijn uitlatingen over het gebruik van AIVD-materiaal in het
strafproces geeft hij er in ieder geval blijk van weinig van de strafrechtelijke
bewijsregels te hebben begrepen.

Het is in Nederland immers de rechter die bepaalt welke waarde in een strafzaak
aan bewijsmateriaal moet worden toegekend. Dit betekent dat de Rotterdamse
rechtbank, als de rechtbank dat had gewild, de door de AIVD aangeleverde
informatie gewoon voor het bewijs had mogen gebruiken. Daar is helemaal geen
nieuwe wetgeving voor nodig.

Het 'probleem' ligt niet in Nederland, maar in Straatsburg, bij het Europese Hof
voor de Rechten van de Mens. Het is vaste jurisprudentie van dit hof dat
informatie in strafzaken uitsluitend voor het bewijs mag worden gebruikt, als de
verdediging (en ook de rechter) die op haar betrouwbaarheid heeft kunnen
toetsen. En bij inlichtingenmateriaal is dat juist niet mogelijk.

Niemand weet hoe de AIVD aan haar informatie komt. En niemand weet hoe
betrouwbaar de bronnen zijn die de AIVD in haar werk gebruikt, als er al van
bronnen sprake is. De AIVD laat zich namelijk op geen enkele wijze in de kaarten
kijken.

Nieuwe regelgeving is dus niet alleen niet nodig, maar ook zinloos. Nederland
kan namelijk niet om Straatsburg heen. En dat is maar goed ook, wat niet
wegneemt dat de hernieuwde Haagse geldingsdrang voor de rechten van gewone
burgers wel verstrekkende gevolgen zou kunnen hebben.

In een in alle hevigheid woedende oorlog tegen het 'internationale terrorisme'
lijkt niemand zich namelijk nog zorgen te maken over onze fundamentele
grondrechten, zoals bijvoorbeeld het recht op een eerlijk proces. Dit recht
houdt ook in dat een verdachte nooit op basis van volstrekt oncontroleerbare
inlichtingeninformatie mag worden veroordeeld. Dergelijke spookprocessen horen
niet thuis in een democratische samenleving.

Het is dan ook niet het terrorisme dat de grootste bedreiging vormt voor onze
rechtsstaat, maar juist de bereidheid van de overheid om in tijden van
(vermeende) nood wetten te breken. En dat juist de minister van Justitie - bij
uitstek de hoeder van de rechtsstaat - voor dit gevaar geen oog lijkt te hebben,
doet mij het ergste vrezen.

Michiel Pestman is advocaat.

Verdachte in het proces tegen extremistische moslims zwaait naar de publieke
tribune na opheffing van de voorlopige hechtenis van de acht verdachten. FOTO
ANP

LOAD-DATE: June 23, 2003

LANGUAGE: DUTCH

                © 2003 PCM Uitgevers B.V.  All rights reserved.

                              61 of 117 DOCUMENTS

                                 de Volkskrant

                                 June 21, 2003

Eeuwenoude moord achtervolgt Vaticaan

BYLINE: DOOR THEO NIJENHUIS

SECTION: Traject; Pg. 1T

LENGTH: 1848 words


Ze worden Taborieten genoemd. Of Hussieten. Het waren protestanten avant la
lettre. Vanaf een hoge heuvel, waarop nu het stadje Tabor ligt, trokken ze
bloedige sporen door het middeleeuwse Europa.

De Tsjechische gids verstart. Twee Nederlanders zijn de de koele Dekansky-kerk
uitgeslenterd, steken het verzengend hete Zizkovoplein over en dumpen hun rugzak
op een grijze, stenen tafel aan de rand van het hooggelegen marktplein van het
stadje Tabor.

De Nederlanders gaan op het tafelblad zitten, genietend van de schaduw van het
witte Hussieten Museum. Hun hond snuffelt onder tafel naar de beste plek voor
een plasje.

Voor Tsjechen is niet veel heilig, maar de twee eenvoudige tafels bij de
museumpoort betekenen veel in Tsjechie. Tomas Masaryk, de eerste president van
Tsjechie, zei na zijn benoeming dat wat er in Tabor is gebeurd voor de Tsjechen
even wezenlijk is als de Franse revolutie voor de Fransen.

De verontwaardigde gids zou de Nederlanders het verhaal van de twee tafels
kunnen vertellen, maar hij houdt zich in. Met een boze blik beent hij verder met
een groepje oudere Tsjechen die de 'geheimzinnige' catacomben onder het museum
willen zien.

Tabor zit vol nep-mysteries. Er zouden in de diepte gevangenen zijn opgesloten.
Vrouwen en kinderen schuilden er als de vijand voor de poort stond. 'Aan die
kelders is echt niks bijzonders', zegt Michal Cerny van het museum en haalt zijn
schouders op wanneer hij de dagelijkse rij mensen ziet staan voor de trap naar
beneden. Cerny: 'Het waren gewoon bierkelders.'

Maar die tafels bij de ingang zijn wel bijzonder. In de late Middeleeuwen is er
het avondmaal gevierd, plechtig en met gebed. Maar zonder priester. Dat bracht
de kerk tot razernij en daar heeft het Vaticaan spijt van, tot op de dag van
vandaag.

De kerkelijke woede is begrijpelijk. Als gelovigen zelf het avondmaal gaan
houden - en dat gebeurde aan die twee tafels - zijn priesters overbodig en dat
raakte de kerk in het financiele hart.

Bijna elke kerkelijke functie was te koop. Of iemand kardinaal wilde worden, of
bisschop, of dorpspastoor, het kon allemaal. Tegen betaling. Er zijn zelfs
pausen die op die manier de top bereikten.

Simonie heet het systeem. Maar niemand zou nog een ambt kopen, als
collectezakken en offerbussen leeg blijven. Er werd geknaagd aan de wortels van
de enige multinational uit de Middeleeuwen.

Maar de paus kon aan de 'verderfelijke praktijken' weinig doen, zeker niet in
Tabor. Nu is het een fleurig stadje waar alles wordt gerestaureerd wat te
restaureren valt. Maar aan het begin van de 15de eeuw was het de legerplaats van
het volk. Uit heel Europa stroomden verarmde boeren en handwerkslieden toe en
bouwden er palissaden en ontwierpen hun eigen wapens.

De muren van het museum hangen er vol mee. Een palcat hangt er, een knuppel
doorboord met spijkers. En er zijn duplicaten van de eerste pistolen en
tekeningen van kanonnen die, voortgeduwd in het terrein, waren gepantserd met
dikke balken.

In een hoek hangt een zwaar musket, waarmee ook vrouwen konden schieten. Zij
werden in Tabor als volstrekt gelijken beschouwd, hetgeen ze op het slagveld
bewezen. Ze konden schieten zonder hun sleutelbeen te breken. Een haak aan de
voorkant van de loop ving de terugslag op.

D

e Taborieten, een gemeenschap zonder priesters waar alle bezit werd gedeeld, was
een militaire machtsfactor in woelige tijden. Over hun krijgskunst doen vreemde
verhalen de ronde. Bijvoorbeeld over de smalle keienstraatjes die heuvelafwaarts
kronkelen, terwijl andere straten vrijwel recht naar beneden leiden.

De kronkelstraatjes moesten vijandelijke binnendringers doen verdwalen, zoals
tegenwoordig de toeristen doen. De rechte straten waren exclusief bestemd voor
de verdedigers die snel aan de voet van de heuvel waren als de vijand de poort
rammeide.

Het is flauwekul, zegt Cerny en voert zijn bezoeker mee door onnavolgbaar
kringelende straatjes naar het kantoor van de historicus Zdenak Vybiral. Daar
vallen de stukken van de geschiedenis in elkaar.

Het lieflijke, welvarende Bohemen was na 1350 verworden tot een land des doods.
Het had een flink deel gekregen van de builenpest die in Europa ruim twintig
miljoen mensen velde. En dan waren er nog de plunderende krijgsheren, de
misoogsten en de hebberige kerk.

Hemelsbreed, op nog geen honderd kilometer bezuiden Praag, stond voor alle
ontheemden Tabor open, een schuilplek gelegen op een machtige heuvel, in de
diepte omringd door water. De beek Tismenicky en de rivier Luznice komen er
samen en in het noorden ligt een meer dat de bijbelse naam de Jordaan kreeg.

Aan de voet van de heuvel staat de stokoude kasteeltoren Kotnov. Die is niet
door de Taborieten gebouwd, wel versterkt. In primitieve mijnen uit vergeten
tijden werd zilver gewonnen en opgeslagen in de toren, want er was in
welvarender tijden behoefte aan kleingeld dat zijn waarde niet ontleende aan het
gewicht in goud.

Waar de mijnwerkers zijn gebleven, weet niemand, maar op de heuvel zijn de
resten teruggevonden van hun huizen en hun ovens. De plek was vrijwel verlaten,
toen de jaren van builenpest en geweld aanbraken. Vluchtelingen stroomden naar
de heuvel. Ze bouwden huizen en versterkingen op de restanten van de vroegere
woningen.

Een van de belangrijkste groepen vormden de Adamieten, die niet bepaald een kuis
leven voorstonden. Dat leven duurde niet lang, maar dat lag niet aan het
Vaticaan. Zo rechtlijnig is de geschiedenis niet.

Er waren in die bange tijden priesters die de hebzucht van de kerk verfoeiden en
ook de verwaarlozing van de gelovigen en hun noden. Een van de 'ketters' was Jan
Hus, rector van de universiteit in Praag. Hij wist wat armoe was.

Bijna op de grens met Beieren, in het lintdorp Husinec, is het kleine, sobere
huisje herbouwd waar Hus opgroeide. Daar is de tekst bewaard van een brief die
Hus als student in Praag aan een vriend schreef over de honger die hem als kind
achtervolgde.

Als 's avonds aan tafel ieder een stuk brood kreeg en een handvol gekookte
erwten, moest hij zich bedwingen 'zijn lepel niet door te slikken' om toch iets
substantieels binnen te krijgen.

In Praag kreeg Hus massa's aanhangers, van hoog tot laag. Zijn preken in de
Praagse Bethlehemkapel (in 1950 herbouwd) deden het gebouwtje uitpuilen. Tegen
hun zin moesten zijn meerderen hem verbannen uit de stad. Het gebeurde op last
van hogerhand.

Vanuit Praag zijn Hus' sporen uitgewist, maar ze duiken weer op een kilometer of
twintig buiten Tabor. Hus kreeg een half jaar na zijn verbanning onderdak
aangeboden in het kasteeltje Kozi Hradek, nu een ruine waar vooral Tsjechische
mountainbikers komen. Niet alleen voor Hus, maar ook voor de dorstlessende
capaciteit van een biertuin waaraan in eeuwen niets lijkt te zijn veranderd.

In mei 1414 moet Hus vanuit het kasteeltje nog een bezoek hebben gebracht aan
Praag, misschien om iemand de vier boeken te laten lezen die hij op Kozi Hradek
had geschreven, waaronder zijn pleidooi tegen de simonie. Hus' standpunt was dat
tussen God en gelovige geen intermediair (lees: kerk) hoeft te staan.

Die ideeen werden zijn doodvonnis. Hij werd uitgenodigd zijn standpunten te
verdedigen op het concilie van Konstanz. Hus twijfelde, maar wilde voorkomen dat
de paus in Bohemen een kruistocht zou houden. Hij kreeg een vrijgeleide en
maakte de reis toch. Het werd zijn laatste. In de zomer van 1415 werd hij op de
brandstapel gezet en zijn as werd in de Rijn gegooid. Veel aanhangers wachtte
dezelfde dood.

Het effect was desastreus voor het Vaticaan. Het Boheemse volk was razend. De
adel, die sympathie had voor Hus' gematigde ideeen, ventileerde zijn woede
openlijk. En edellieden die geen uitgesproken mening hadden, verklaarden
zichzelf ineens tot Hussiet. Dat was niet onhandig.

Want in Tabor - en dat is in de geschiedenisboeken weggemoffeld - waaide een
nieuwe wind. Temidden van de sociale onrust in Bohemen was een krijgsheer
opgestaan uit het gewone volk: de halfblinde smid en ex-huurling Jan Zizka uit
Trocov.

Het plein waaraan het Hussieten Museum staat, is naar hem genoemd. Zijn
standbeeld staat er ook, zoals in bijna elke Tsjechische stad. Zizka greep naar
dezelfde methoden als het Vaticaan. De Adamieten, die in Tabor in de meerderheid
waren, werden verjaagd of verbrand op de binnenplaats van een naburig klooster.

Meer naar het westen veroverde hij met coalitiepartners het machtige kasteel in
Rabi, hoewel het nog niet zo veel poorten en muren had als nu. Terloops werden
negen monniken uit hun nabije klooster gejaagd en op de brandstapel gezet.

In het museum hangen vergeelde kaarten waarop te zien is hoe de Taborieten een
verrassingsoorlog voerden. Tot ver buiten Bohemen hielden ze hun 'kruistochten',
katholieke vorsten berovend van grond, geld en goed.

Aanvoerder Jan Zizka gunde het veroverde gebied aan adellijke lieden die zijn
beweging steunden. De steun was er volop, want elke edelman wist dat hij
kansloos was als Zizka's buitengewoon mobiele huifkarren voorreden.

Ongeveer vijf jaar na Zizka's dood werd het vaak belegerde Tabor zelf veroverd.
Maar de overwinnaars sloegen niet aan het moorden en plunderen. De bevolking
werd met respect behandeld. Wie in Tsjechie langs stille weggetjes en paden
wandelt, ontdekt de reden.

In oude kruisbeelden, en ook in minder oude, is vaak een afbeelding gebeiteld
van een glas of een hostie. Of allebei. Het zijn de symbolen van de aanhangers
van Jan Hus en die aanhangers zijn overal.

Geen Tsjech is verbaasd dat iedereen in de jaren negentig probleemloos de grond
terugkreeg die tijdens het communistisch bewind was genationaliseerd. Iedereen,
behalve de katholieke kerk.

Boeken en kaarten

De reisgidsenauteurs hebben hun werk goed gedaan: we zijn geen gids tegengekomen
waarin Jan Hus en zijn beweging niet worden genoemd. De zojuist verschenen
nieuwe editie van Trotter Tsjechie en Slowakije (Lannoo, E 13,95) is met
honderden adressen, onmisbaar voor wie zelfstandig op pad gaat.

Het is opvallend dat de van oorsprong Frans/Vlaamse Trottergidsen gelijkwaardig
zijn geworden aan de veel bekendere Lonely Planet of Rough Guide. Maar de 632
bladzijden tellende Rough Guide Czech & Slovak Republics (Rough Guides, E 24,35)
neemt een aantal fabels over de Hussieten voor waar aan.

De ANWB is aanwezig met een degelijk deel in de Gouden Serie, Tsjechie en
Slowakije (E 16,95). De Nelles Guide Tsjechie (Het Spectrum, E 15,50) is
beknopter, maar heeft mooie kleurenfoto's en is aardig voor wie deelneemt aan
een verzorgde reis.

Erg de moeite waard is de puur Nederlandse Odyssee Reisgids Praag en Tsjechie
van Bartho Hendriksen (Van Reemst, E 15,90). De gids heeft veel oog voor
historische details en maatschappelijke vraagstukken: kritisch maar goed
geschreven.

Een goede kaart voor Tsjechie is die van Freytag & Berndt (schaal 1:300.000, E
9,95) en de geplastificeerde en dus onscheurbare en (regen)waterbestendige B&B
Map voor Praag (E 6,90).

Bron: Reisboekhandel Interglobe, Utrecht

Het standbeeld van Jan Hus in Praag. FOTO YVES MANCIET/SYGMA/ABC

LOAD-DATE: June 30, 2003

LANGUAGE: DUTCH

                © 2003 PCM Uitgevers B.V.  All rights reserved.

                              62 of 117 DOCUMENTS

                                 de Volkskrant

                                 June 21, 2003

Onheus

BYLINE: SINT PANCRAS JAN BOOT

SECTION: U pagina; Pg. 17

LENGTH: 199 words


De heer Pieper vind zichzelf zeer onheus behandeld door de politie, maar ik kan
hem verzekeren dat als Jan Modaal in de Derde Tuin

dwarsstraat hetzelfde was overkomen, er geen haan naar gekraaid had. De heer
Pieper is net zo behandeld als iedere andere gewone burger, maar dat hij zich
tot een boven het klootjesvolk verheven klasse rekent, is zijn probleem.

Bovendien gaat hij klakkeloos voorbij aan de oorzaak van deze daad. In het geval
van de heer Pieper is er een aanslag gepleegd door een, voor zo ver ik dat kan
beoordelen, gestoorde gek. Ik kan de heer Pieper verzekeren dat er op dit moment
genoeg mensen in Nederland rondlopen met de zelfde neiging als deze gek.
Gelukkig voor de Nederlandse topmanagers is het merendeel van deze mensen
verstandig genoeg om hun fatsoen te behouden.

Ik kan u verzekeren dat - gezien de schandelijke manier waarop mijn toekomst
naar de kloten is geholpen, en die van negentig andere collega's - ik momenten
ken waarop ik met plezier bepaalde topmanagers iets aan zou willen doen. Het
Nederlandse topmanagement doet er goed aan zichzelf en hun manier van
zelfverrijking over de rug van de gewone man eens goed onder de loep te nemen.

LOAD-DATE: June 30, 2003

LANGUAGE: DUTCH

                © 2003 PCM Uitgevers B.V.  All rights reserved.

                              63 of 117 DOCUMENTS

                                 de Volkskrant

                                 June 16, 2003

En doe de groeten aan de marsmannetjes

SECTION: Dag in Dag uit; Pg. 18

LENGTH: 116 words


De aliens moeten zich hoeden. Binnenkort worden ze bestookt met boodschappen van
aardbewoners. Een sterrenwacht in het Canadese Vancouver heeft de handen
ineengeslagen met een aantal wetenschappers en biedt 'de gewone man' de
mogelijkheid een StardateCard het heelal in te sturen, zo meldt het ANP.
Berichten worden gedigitaliseerd en omgezet in laserlichtsignalen. Ze zijn
eeuwig onderweg en bezorgen de afzender dus een eeuwig voortbestaan. Een
sterrenkaart is voor ongeveer 12,50 euro te bestellen op www.stardatecards.com;
via internet is de reis van de boodschap te volgen. De aliens worden wel
beschermd: agressieve, pornografische en aanstootgevende teksten blijven op
aarde.

LOAD-DATE: June 16, 2003

LANGUAGE: DUTCH

                © 2003 PCM Uitgevers B.V.  All rights reserved.

                              64 of 117 DOCUMENTS

                                 de Volkskrant

                                 June 14, 2003

Westfries tegen de rest van de wereld

BYLINE: DOOR PIETER KLOK EN MERIJN RENGERS

SECTION: Economie; Pg. 25

LENGTH: 1791 words


Dirk Scheringa (Frisia, DSB Bank, Postkrediet) ligt vaak onder vuur. Hij zou
zijn leningen wel heel agressief aan de man brengen. Onzin, vindt hij, de
kritiek op hem is vooral politiek. 'De banken worden panisch van mij.'

De 'Berlusconi van West-Friesland' wordt hij wel genoemd, maar van dichtbij
lijkt Dirk Scheringa in de verste verte niet op de man die in Italie de media en
de politiek beheerst. Scheringa (52) heeft niets van een gladde ondernemer. Hij
presenteert zich als de zoon van een kaasmaker: eenvoudig en bescheiden. Zijn
eenvoudige afkomst heeft hij nooit afgezworen, ondanks een vermogen van naar
schatting 260 miljoen euro. Alleen zijn pikzwarte Mercedes en zijn twee
lijfwachten verraden dat Scheringa aan het hoofd staat van een
bedrijvenconglomoraat.

Zijn DSB is het moederbedrijf van geldverstrekkers als Frisia, Postkrediet,
Crefinass en de DSB-bank. Maar DSB (inderdaad: Dirk Scheringa Beheer) doet veel
meer dan 'snel en discreet' geld uitlenen. Verzekeren bijvoorbeeld,
bedrijfsfietsen leveren, reclames produceren en financieel advies geven. En
sponsoren: voetbalclub AZ uit Alkmaar, drie schaatsploegen en het Frisia Museum
voor magisch realistische kunst in Spanbroek.

Scheringa is daarnaast een van de grootste adverteerders van Nederland. De lage
rentes van Frisia en Postkrediet zijn niet meer weg te denken uit de ANWB-gids,
de omroepbladen en de reclameblokken op televisie. Of het nou soapie Rick
Engelkes is - voor Postkrediet - of oud-nieuwslezer Edvard Niessing - voor
Frisia - de boodschap is duidelijk: goedkoop lenen doe je bij Dirk.

En de reclames vallen op. Bij kijkers (Frisia en Postkrediet voeren dit jaar de
ranglijst van meest irritante reclames aan); bij potentiele DSB-klanten
(Scheringa krijgt naar eigen zeggen tienduizend kredietaanvragen per week); bij
toezichthouder AFM (de handen van voorzitter Arthur Docters van Leeuwen jeuken
om er iets tegen te doen) en bij het Leger des Heils (dat Scheringa mede
verantwoordelijk houdt voor de groeiende schuldenproblematiek van arme mensen).

Dat hij door de agressieve reclame een ietwat smoezelig imago heeft, deert
Scheringa niet. Hij moet zijn klanten toch ergens vandaan halen. In
tegenstelling tot de grote banken heeft hij nooit kunnen teren op een groot
klantenbestand. Vijfentwintig jaar geleden begon hij met het invullen van
belastingformulieren voor particulieren, en alleen dankzij een uitgekiende
marketingstrategie heeft hij DSB kunnen uitbouwen tot een bedrijf met een
jaaromzet van 170 miljoen euro en tweeduizend medewerkers.

Het verwijt dat hij mensen in financiele nood met te dure leningen opzadelt
vindt hij echter onterecht. 'Het aantal klanten dat onze leningen gebruikt om
gaten te dichten is nul. Wij hanteren strikte criteria. Bij ons kun je tot vier
keer je jaarinkomen lenen. Daar kan de Postbank nog van leren. Ik kreeg laatst
een folder van ze in de bus . Ze verkochten daarin startershypotheken, die veel
riskanter zijn dan mijn producten.'

Hij gaat dus zeker niet roekelozer met zijn klanten om dan grote banken.
Integendeel. 'De overkreditering komt bij de banken vandaan, niet bij ons. De
Nederlanders stonden in 1994 600 miljoen rood op hun salarisrekening. Vorig jaar
was dat 6 miljard. Daarop vangen de banken tot 18 procent rente, maar daar hoor
je niemand over.'

- Maar waarom moeten consumentenorganisaties u dan toch steeds hebben?

'U moet niet onderschatten hoe groot de politieke invloed van de banken is.
Managers bij banken zitten achter hun bureau en zien hun marktaandeel dalen. Die
worden hartstikke bang en bedenken de gekste dingen. Dat is zo oud als de weg
naar Rome. In oorlog en liefde is alles geoorloofd.'

- Wat doen ze dan zoal?

'Bepaalde kranten krijgen 80 procent van hun artikelen van freelancers
toegestuurd. Ik kan zo een freelance journalist inhuren en hem vragen artikelen
te schrijven en die naar allerlei kranten te sturen.'

- Het is nogal wat om te zeggen dat de grote banken freelancers inhuren om DSB
zwart te maken. Of zijn wij nou naief?

'Hmmm. Vrij naief inderdaad.'

- Maar hoe weet u dat?

'Dat heb ik laten uitzoeken. Ik laat alles uitzoeken. Ik heb als oud-politieman
een neus voor dit soort dingen, moet u weten.'

- En man en paard noemen?

'Dat lijkt mij niet correct.'

- Moet u niet terugslaan door zelf ook wat journalisten in te huren?

'Laten zij dat maar doen. Ik probeer gewoon steeds groter te worden op de
hypothekenmarkt, we gaan ons marktaandeel opschroeven tot 20 procent, ook op de
markt voor eerste hypotheken. En daar worden ze panisch genoeg van. Laat ze mij
maar achterbaks benaderen. Dat geeft mij energie om zoveel mogelijk marktaandeel
te pakken.

- Kan de Nederlandse Vereniging van Banken, de NVB, niets voor u doen?

'Ik voel mij daar niet thuis. We worden beschuldigd van dingen die we helemaal
niet fout doen. En als ik kijk hoe de banken zelf zaken doen, gaan bij mij de
haren recht overeind staan. Dit hebben we ze ook laten weten. Direct, zoals dat
hoort, en niet via de pers.'

- Uw voorzitterschap van AZ is ook niet echt bevorderlijk voor uw imago. Zo
noemde Bernard van Praag (professor aan de Universiteit van Amsterdam en oud
SER-lid) u een opruier en trekt hij vergelijkingen met nazi-Duitsland.

'Dat was vals. De tegenstanders van het nieuwe stadion hebben contacten die dit
soort artikelen in de krant laten plaatsen. Uit onze inlichtingen blijkt dat het
een wapen van de tegenpartij is om ons onderuit te halen.'

- U denkt dat die professor door uw tegenstanders gevraagd is een opiniestuk te
schrijven ?

'Het is heel naar. Ik heb niet voor niets aangifte gedaan wegens smaad. Als ik
iets zeg dan klopt het wel.' Van Praag ontkent dit overigens ten stelligste. Hij
heeft via zijn vrouw wel contacten met de tegenstanders, maar hij heeft het
artikel op eigen initiatief geschreven.

Dirk Scheringa omschrijft zichzelf als een harde werker. 'Ik ben een knokker.
Als kind werkte ik bij een bakker en ging ik al op zaterdagen om half zeven de
deur uit met de bakfiets om mijn brood te verdienen. Twaalf uur zwoegen, en dan
verdiende ik een tientje.' Dat hij de grootste is op het gebied van
consumentenkrediet komt eenvoudig omdat hij de goedkoopste is, legt hij uit. En
dat komt weer doordat hij hard werkt en 'superlage' kosten heeft.

'De DSB-bank heeft bijvoorbeeld maar een kantoor. Een oude discotheek die -
inclusief verbouwing - 1,6 miljoen gulden gekost heeft. Honderd man personeel,
en meer kosten hebben we niet. In de muur een Interpay-flappentapper. Dat is de
minimumvereiste van De Nederlandse Bank. Meer niet. Ik hoef geen ABN Amro-toren
of ING ruimteschip van een miljard. Ik zit hier prima in Wognum.'

Hij houdt de kosten laag door 'erbovenop te zitten' en door vooral Westfriezen
(Noordhollanders uit de regio Hoorn) in dienst te nemen. 'Die hebben de goeie
arbeidsmentaliteit. Ze zijn hartstikke direct. Geen gelul, gewoon keihard werken
en een biertje op zijn tijd.'

Zijn klanten moeten net zo no nonsense zijn. Geen ondernemers met grote plannen,
of starters op de woningmarkt. Gewoon mensen met een vast inkomen, die bij
voorkeur al een hypotheek hadden en DSB benaderen omdat ze minder rente willen
betalen.

Ondernemers ziet hij helemaal niet zitten. Veel te veel risico. 'Een particulier
leent geen miljoen, je hebt een veel betere spreiding, gewoon huisje, boompje,
beestje.'

Gevolg: zijn leningenportefeuille is uitermate gezond: 'Ik heb vorige week nog
een AAA rating gekregen van kredietbeoordelaar Moody's. Dat is de beste rating
die je kunt krijgen in Nederland. Ons klantenbestand is dus Triple A, dat
betekent van een heel hoog gehalte.'

Dat velen een heel andere indruk van zijn bedrijf hebben, deert hem niet. In
eigen kring heeft hij over gebrek aan waardering niet te klagen. Bij AZ: 'Ik heb
een fantastisch contact met mijn supporters. Ik kom elke week in het
supportershome en dan sta ik lekker een uur lang een biertje te drinken. En het
betaalmiddel daar is de dirk, een biertje kost een dirk. '

Voor zijn museum: ' Het magisch realisme is te begrijpen, je kunt zien wat het
is. Dus dat is ook nog wel een beetje voor de gewone man.'

En in West-Friesland: 'Ik heb een fantastisch imago hier. Ik heb een leuk gezin
en leuke vrienden. Ik heb mijn jeugdvrienden nog. Laat iedereen het maar
uitzoeken.'

Zolang hij kan, zal hij blijven werken. Want 'werken vind ik heerlijk'. Hij is
trots op zijn diploma's aan de muur, trots op de 'twintig mensen met drie
titels', die hij in dienst heeft, terwijl hij zelf nooit de Mulo heeft
afgemaakt, en trots op de melkbussen van zijn vader en andere relikwieen. Over
zijn opvolging maakt hij zich geen zorgen. Hij heeft getalenteerde mensen genoeg
in dienst. Zijn kinderen gaan het bedrijf in ieder geval niet leiden. 'Dat kan
ik ze niet aandoen. Mijn kinderen zijn hartstikke pittig, hoor, en zij hebben
een hoge emotionele intelligentie en voor de rest zijn het hartstikke knuffels.'

'Een groot aantal

verraderlijke trucs' Hoogleraar Bernard van Praag in NRC Handelsblad: 'Na deze
opruiende taal (van Scheringa, red.) wisten de AZ-stoottroepen wel wat hen te
doen stond. (..) Daarbij hebben ze zich niet ontzien om vreselijke bedreigingen
te uiten. Dit doet zonder meer denken aan de gebeurtenissen in nazi-Duitsland.'

De Vereniging Eigen Huis en de Consumentenbond in een gezamenlijk persbericht
over Postkrediet, Frisia Financieringen en Crefinass Topkrediet:

'De bemiddelaars gebruiken een groot aantal verraderlijke trucs om hun producten
voordeliger te verkopen dan ze in werkelijkheid zijn. Zo wordt bij een tweede
hypotheek uitgegaan van een rente die maar voor een jaar vaststaat.'

Arthur Docters van Leeuwen, directeur van de Autoriteit Financiele Markten (AFM)
over goedkope kredietverstrekkers: 'We hebben nu geen zeggenschap over bepaalde
reclame-uitingen. De aanbieders kunnen er echter op rekenen dat de zaak vanaf de
eerste dag wordt aangepakt. Het kan niet zo zijn dat intermediairs complexe en
riskante financiele producten verkopen, zonder zich te verdiepen in hun
klanten.'

Biografie Dirk Scheringa

1950 Geboren in Grijpskerk, Groningen

1962-1965 Mulo in Wolvega

1969 Militaire dienst

1972 Rijkspolitieschool

1972 Rijkspolitie Spanbroek

1975 Begint Bureau Frisia, voorloper van de DSB Groep

1977 Verlaat de politie

1978-1979 en 1986-1990:

CDA-raadslid Opmeer.

1993 Voorzitter voetbalclub AZ

1997 Opening Frisia-museum in Spanbroek

2000 Blaast beursgang van DSB Groep af.

Burgerlijke staat:

Gehuwd, twee zonen

Dirk Scheringa in het omgebouwde klooster in het Noord-Hollandse Wognum, dat
dient als hoofdkantoor van zijn DSB-groep. FOTO JOOST VAN DEN BROEK - DE
VOLKSKRANT

LOAD-DATE: June 14, 2003

LANGUAGE: DUTCH

                © 2003 PCM Uitgevers B.V.  All rights reserved.

                              65 of 117 DOCUMENTS

                                 de Volkskrant

                                 June 14, 2003

Van der Valk, Opel en een doorzonwoning ; 'Geef de mensen wat ze willen, en niet
wat ze zouden moeten willen'

BYLINE: DOOR JEAN-PIERRE GEELEN

SECTION: Media; Pg. 1M

LENGTH: 2323 words


Deze maanden laat de overheid de publieke omroep doorlichten door een
'visitatiecommissie' onder leiding van Alexander Rinnooy Kan. De Volkskrant
helpt een handje mee en portretteert een aantal omroepverenigingen. Deze week de
TROS, volgens voorzitter Van Doodewaerd 'een van de fundamenten onder het
bestel.'

'Ik zie geen vleugels! Waar zijn die vleugels?' De 'koningin van het
levenslied', Marianne Weber dus, hoeft niet aan te dringen. Vijfhonderd paar
armen van uitzinnige TROS-leden gaan de lucht in, bij het refrein van haar
megakraker Sneeuwwitte vredesduif. Even later is het de beurt aan Imca Marina.
Met gebroken arm beweegt ze de menigte tot een polonaise met meestampers als
Varkens, geit en boerenkool leren we op de boerenschool.

Het zou een willekeurige avond in Stadskanaal kunnen zijn, maar vorige week was
het decor van dit tafereel het tropische Curacao. De TROS had het eiland
uitverkoren voor een muzikale en multiculturele ledenreis, alwaar de grootste
familie van Nederland op geheel eigen wijze 'hallo' zei tegen de overzeese
landgenoten. Zo'n vijfhonderd leden, gemiddelde leeftijd ruim boven de vijftig,
hadden er graag 1200 euro per persoon voor over om te vertoeven in een luxe
oord, temidden van vele TROS-gezichten en artiesten als Jan Keizer, Laura Fygi,
Hans Kazan, Ron Boszhard en Bert Kuizenga. Een week lang op een luxe resort,
vanwaar dagelijks programma's werden opgenomen en feestavonden werden gegeven.
Afgelopen week bracht de TROS in haar programma's verslag uit van deze
'multiculturele ontmoeting'.

Dit is de TROS in het nieuwe millennium. Een omroep op zoek naar nieuwe middelen
om het bestaansrecht te garanderen. Een omroep die het de gewone man graag naar
de zin maakt, en haar leden koestert.

Ledenreizen zoals die naar Curacao behoren tot de middelen om de binding met de
leden te vergroten. Na elke reis heeft de omroep zo'n vijfhonderd onbezoldigde
ambassadeurs in het land rondlopen. Geen overbodige luxe, nu de publieke omroep
meer dan ooit onderwerp is van politieke discussie en bezuinigingsoperaties.

Eerder reisde de TROS met de achterban onder meer over de Rijn en naar Miami.
Volgend jaar wordt het Bali of Canada. Ook Australie staat nog op het
verlanglijstje. Gebieden waarmee Nederland banden heeft, vanwege het koloniale
verleden danwel naoorlogse emigratiegolven.

Als het Commissariaat voor de Media maar niet dwarsligt. Al vanaf het eerste
uitstapje liet de waakhond van de publieke omroep zich argwanend uit over dit
soort schijnbaar commerciele activiteiten. Een omroep die zich ontpopt tot
reisbureau, daar zijn ze niet dol op. Volgens de huidige richtlijnen van het
commissariaat zijn dit soort nevenactiviteiten toegestaan wanneer ze zich
beperken tot leden van de omroep, en wanneer ze noodzakelijk zijn voor een goed
en democratisch functioneren van de omroepvereniging.

Dat laatste is nooit vol te houden, maar de ontsnappingsroute is dat er een
relatie moet zijn met uit te zenden programma's. Aangezien de TROS op Curacao
vele programma's opnam, van Lunch-tv tot muziekspecials, lijkt niets de reis
meer in de weg te staan. Niettemin: het commissariaat heeft al lang een brief
aan de omroepen in voorbereiding die duidelijkheid moet geven over dit soort
activiteiten.

Na wat intern gesteggel over de exacte inhoud zal de brief nu 'binnen enkele
weken' verzonden worden, aldus een woordvoerder: 'Dat er beperkingen zullen
komen, is zeer waarschijnlijk.'

De TROS is toch al een van de meest geziene gasten op het kantoor van het
commissariaat. Sinds begin jaren negentig lijkt de vereniging regelmatig op zoek
naar de grenzen van het publieke bestel. In 1992 mikte de omroep op een
satellietzender die via de kabel commercieel zou uitzenden. Er was zelfs al een
'grote buitenlandse uitgever' bereid gevonden het project te steunen. In 1994
onderhandelde de omroep met RTL over een nieuw commercieel station. Ook met SBS
werd gesproken. Het liep allemaal op niets uit, de TROS bleef binnen het
publieke bestel.

Wat blijft is de neiging tot het oprekken van de grenzen. In 1996, net na de
laatste poging tot commercieel gaan, pleitte de voorzitter ervoor dat het verbod
op nevenactiviteiten voor publieke omroepen zou worden opgeheven, evenals het
verbod om met derden winst te maken. In de aanloop naar de laatste verkiezingen,
toen de publieke omroep weer zwaar onder vuur lag en er zelfs even een van de
drie netten dreigde te verdwijnen, orienteerde Van Doodewaerd zich samen met
zijn compagnon Huib Boermans in Engeland op het zogeheten Channel 4-model - een
private zender, maar door de overheid geinitieerd en met programmavoorschriften
door de overheid vastgesteld.

Maar ook die storm is weer overgewaaid. Als het nodig is, is de TROS ertoe
bereid, maar: 'Commercie is niet onze eerste ambitie', zei Van Doodewaerd vorige
week nog op Curacao. 'We zijn wel zakelijk. Gezellig zakelijk.'

De publieke omroep moet van de overheid de komende jaren 80 miljoen euro
bezuinigen. Een rapport van bureau McKinsey moet aangeven hoe. Wat zou het
kunnen betekenen voor de TROS? Mediadirecteur Huib Boermans: 'Met de
kaasschaafmethode redden we het niet. We zullen het echt moeten zoeken in het
stoppen met activiteiten. Ik denk dan in de eerste plaats aan ons
consumentenprogramma Radar Radio, een radioversie op 747AM van ons bekende
tv-programma. We zullen ook heel kritisch kijken naar ons aandeel op radio 3FM,
omdat we ons moeten afvragen of we in dat jongerensegment wel willen doorgaan.
De Dik Voormekaar Show, die we opnieuw hebben geintroduceerd, zal niet
verdwijnen, al zou die beter passen op Radio 2. Maar ons programma Cyber Top 50
zal wellicht moeten sneuvelen.'

W

at is de identiteit van de TROS? Moeilijk te omschrijven. Het is duidelijk dat
de TROS het omgekeerde is van de VPRO. Geen andere omroep dient zo duidelijk 'de
gewone man' als de TROS. De gewone man is al tijdenlang een rechtse man. Niemand
bij de TROS vertolkte dat evidenter dan wijlen Wim Bosboom en voormalig
Elsevier-columnist Nic van Rossum in een reeks programma's onder de titel Dat
willen we even kwijt.

Voorzitter Karel van Doodewaerd omschrijft de identiteit van zijn omroep graag
met verwante interessegebieden van het TROS-lid: 'Van der Valk, Opel en een
doorzonwoning'. Het gemiddelde TROS-lid is boven de veertig jaar oud. Er zijn
meer Brabanders dan noorderlingen lid van de TROS. 'In het zuiden des lands
bestaat sowieso een bloeiender verenigingsleven - vandaar', zegt Van Doodewaerd.

Op televisie is de TROS wat het altijd geweest is: amusement (Te land, ter zee
en in de lucht gaat al decennia lang mee), comedy en lichte informatie voeren de
boventoon. Op de radio heeft de TROS een heel ander gezicht dan op tv. Daar
spelen informatieve programma's (TROS Nieuwsshow, Kamerbreed, Radio Online) een
veel grotere rol dan op tv. Volgens Gerrit van der Kooy, presentator en
parlementair redacteur van TROS Kamerbreed, is dat 'de erfenis van wijlen
TROS-voorman Joop Landre, die vond dat televisie vooral een huisbioscoop moest
zijn, terwijl radio van oudsher een informatief medium is.' Vandaar dat deze
week in zijn radioprogramma de Curacaose demissionaire premier IJs te horen is,
terwijl op televisie vooral Imca Marina te zien is die op de Antillen Viva
Espana zingt.

Op televisie beschouwt Van der Kooy zijn omroep samen met de VARA als de enige
met zoveel duidelijke, herkenbare gezichten die onmiskenbaar het TROS-gevoel
vertegenwoordigen. Ivo Niehe, Jaap Jongbloed, Martin Gaus en vele anderen -
plaats ze bij de AVRO, en de kijker zal in totale verwarring zijn. De TROS is
typisch Nederlands cultuurgoed, vindt de TROS, en dat moet behouden blijven.
Vandaar ook dat de omroep zich op zo'n typisch Hilversumse wijze bemoeit met
omroeppolitieke kwesties. Toen in 2001 bijvoorbeeld plannen ontstonden om van
Nederland 2 een nieuwszender te maken, was de TROS de meest uitgesproken
dwarsligger. 'De TROS was in gevaar', heette het binnen de omroepvereniging.

V

an Doodewaerd (56), die zijn achtergrond van Nijenrode en twintig jaar
reclamewereld graag benadrukt, voelt zich nauw verbonden met de TROS. Zelf
schuwt hij de polonaise niet, wanneer een Grad Damen daartoe oproept. 'Ik hou
van recalcitrantie en tegen de stroom in gaan. Toen je in de jaren zeventig
eigenlijk VPRO-lid hoorde te zijn, ging ik juist de andere kant op.' Zelf is hij
sinds 1972 TROS-lid.

De voorzitter houdt er niet van dat een kleine hoofdstedelijke elite bepaalt hoe
het volk cultureel dient te worden opgevoed. Zijn credo is altijd: 'Geef de
mensen wat ze willen, en niet wat ze zouden moeten willen.' Programmatisch
steunt de TROS op drie pijlers: voor muziek en entertainment trekt de omroep
veertig procent van het budget uit. De maatschappelijke functie wordt
vertegenwoordigd door programma's als Twee Vandaag, Vermist en Radar. Daarnaast
is er de pijler drama en comedy, waarin de TROS series als Spangen en Flikken
verzorgt.

Het liefst zou de TROS op Nederland 2 samen met de AVRO en de VARA uitzenden, om
een duidelijk herkenbare zender voor de massa te creeren. Helaas: de omroepen
verloochenen hun afkomst, vindt men bij de TROS. Het stoort de leiding dat beide
omroepen 'hun wortels hebben in de populaire cultuur en het grote publiek, maar
steeds meer schuren aan de elite-cultuur'.

Vertrossing was lang een scheldwoord in cultureel correcte kringen. Inmiddels
weet Van Doodewaerd wat zijn omroep waard is: het is een van fundamenten onder
het publieke bestel. 'Met een kijkersaandeel van 16 procent zijn we de eerste
bespeler van Nederland 2.' Hij gaat er prat op dat behoudens KRO-leden de
achterbannen van alle andere omroepverenigingen ('Zelfs de VPRO!') meer naar de
TROS kijken dan naar de eigen omroep.

Volgend jaar viert de TROS zijn veertigjarig bestaan. De omroep gaat groots
uitpakken, kondigt mediadirecteur Huib Boermans aan: 'We gaan een heel jaar lang
spelen met de begrippen vier en veertig. Stel dat we onze leden kortingen van
veertig procent kunnen aanbieden, dat zou geweldig zijn?'

Ook werkt de omroep aan een nieuw ledenblad, uit te geven door de eigen
uitgeverij die de TROS sinds vorig jaar in eigen huis heeft. Voorheen werd de
omroepgids TROS Kompas uitgegeven in samenwerking met Audax, maar dat contract
werd niet vernieuwd. Naast TROS Kompas geeft de omroep ook de TV-krant uit, een
tamelijk onooglijk blad, maar met een oplage van 130 duizend volgens
mediadirecteur Huib Boermans 'het snelst groeiende tv-blad'.

Afgelopen week sloeg de grootste familie van Nederland niets minder dan 'een
brug tussen ons en de familie Overzee'. Curacao zal de invasie niet snel
vergeten: de omroep ging een samenwerking aan met de lokale radiozender
Paradise, die de bevolking TROS-programma's als Sesjun, Muziek voor Miljoenen en
de TROS Nieuwsshow voorschotelt. Daarnaast werd een samenwerkingsovereenkomst
gesloten met de tv-zender TeleCuracao. De zender zendt vooral in het Papiaments
uit, maar zal een tweede, Nederlandstalig kanaal openen dat naast lokaal nieuws
een groot aantal TROS-programma's gaat uitzenden.

Nog een paar ledenreizen en het TROS-gevoel heeft de wereld veroverd.

De grootste familie van Nederland?

De TROS werd opgericht in 1964, na bijna vier maanden te hebben uitgezonden
vanaf het REM-eiland in de Noordzee. Marine en politie maakten een einde aan de
illegale zender, maar miljoenen hadden zich in korte tijd gebonden. Spoedig was
de oprichting van de Televisie Radio Omroep Stichting een feit.

De huidige kijkers zijn overwegend vijftigplussers, iets meer vrouwen dan mannen
en grotendeels met een lagere opleiding. De grootste familie van Nederland,
zoals de omroep zich al jarenlang profileert, is de TROS overigens niet meer.
Dat is de KRO. Niet zo lang geleden dreigde de TROS de grote concurrent AVRO in
te halen met ruim 760 duizend leden. Daarvan zijn er nu een stuk minder van
over. Sinds 1997 loopt het ledental met duizenden per jaar terug, in 1999
haakten er nog twintigduizend man af. Inmiddels ligt het ledental onder het half
miljoen.

Die leden zijn belangrijk voor de TROS. Jaarlijks bezoekt de voorzitter 25 keer
de vergaderingen van de vijf regiobesturen. Met plezier, zegt hij. 'Als we een
bedrijfsmatige efficiency zouden willen, maakten we daar een vergadering per
jaar van. Maar dat is ons doel niet.' Leden hebben het ook voor het zeggen in de
Programma Advies Commissie, die oordeelt over nieuwe programma's die de TROS wil
uitzenden. Veto-recht heeft het orgaan niet, wel invloed. Tot ongenoegen van
sommige tv-makers. Mediadirecteur Boermans: 'Toen Ralph Inbar de eerste pilots
van TV-Masque had gemaakt, zag hij het helemaal niet zitten dat de commissie er
naar keek. Het leek hem maar gedoe, en die mensen hebben toch geen verstand van
televisie, zei hij. Maar ze vonden het hartstikke goed. Sindsdien denkt Ralph
heel anders over de commissie.' Met een programma van Bert Kuizenga liep het
anders: hij zou volgens Boermans een soort omgekeerde versie maken van Ursul de
Geers vakantieprogramma 'Het is hier fantastisch'. Er zijn pilots gemaakt, de
Programma Advies Commissie heeft ze gezien, en afgekeurd. Het programma is er
nooit gekomen.

Een armlastige omroep kan de TROS niet genoemd worden. Op de jaarrekening van
2001 staat een eigen vermogen van zo'n 45 miljoen euro genoteerd. In 2000
verdiende de omroep zo'n 28 miljoen euro (60 miljoen gulden) aan de verkoop van
aandelen World Online. Geen wonder dat de omroep meer kan uitzenden dan waarvoor
ze geld krijgt. Boermans: 'We krijgen geld voor 650 uur zendtijd, maar we
leveren 1400 uur per jaar, deels betaald uit de verenigingskas.' Ook reisjes
naar de tropen hoeven niet door de belastingbetaler te worden opgebracht: er
komt geen cent programmageld aan te pas, zegt de TROS.

Impressies van de TROS-ledenreis naar Curacao. Hierboven mediadirecteur Huib
Boermans, rechts daarboven voorzitter Karel van Doodewaerd (met bril). FOTO'S
TROS

LOAD-DATE: June 14, 2003

LANGUAGE: DUTCH

                © 2003 PCM Uitgevers B.V.  All rights reserved.

                              66 of 117 DOCUMENTS

                                 de Volkskrant

                                 June 12, 2003

'U creeert een sfeer van wij tegen de rest' ; Marijnissen noemt kabinet B2: een
dreigende bom

BYLINE: VAN ONZE VERSLAGGEVERS

SECTION: Binnenland; Pg. 3

LENGTH: 505 words

DATELINE: DEN HAAG


'De opkomst van Pim Fortuyn werd verklaard door een veenbrand: de onvrede bij de
bevolking over de falende overheid. Dit kabinet wakkert die veenbrand verder
aan. De bezuinigingen zijn als zuurstof. Nergens hebben burgers zicht op
verbetering. Wij zijn een rijk land, maar waar is de spirit?'

ChristenUnie-leider Andre Rouvoet waarschuwt het kabinet zich niet te isoleren
van de samenleving. Andere oppositieleiders uiten hun kritiek in robuustere
taal.

Aan het woord is SP-leider Marijnissen. In felle bewoordingen hekelt hij de
plannen van het kabinet-Balkenende II. Spreekt over 'een sociale ramp'. Noemt
het kabinet consequent 'B2', als ware het een zware bom die op het punt staat
Nederland te treffen.

Niet gezamenlijk, maar wel met dezelfde felle toon trekken de linkse
oppositiepartijen PvdA, SP en GroenLinks woensdag in het debat over de
regeringsverklaring van leer tegen het nieuwe kabinet. De aangekondigde ingrepen
in de sociale zekerheid noemen ze in koor arrogant en asociaal.

Marijnissen beschuldigt het kabinet van cijferfetisjisme, van te veel fixatie op
de beperking van het financieringstekort. 'Maar politiek is meer dan bezuinigen.
Het is analyse, visie en moed. Aan alledrie zie ik groot gebrek.' Hij vergelijkt
het kabinet met 'een chauffeur die alleen nog op de meters let, en het niet meer
nodig vindt door de voorruit te kijken'.

GroenLinks-leider Halsema ziet als constante in de kabinetten-Balkenende de
'veramerikanisering'. 'De georganiseerde solidariteit, die de verzorgingsstaat
en de beschaafde sociale verhoudingen in Nederland altijd heeft geschraagd,
wordt afgedankt.' De overheid voelt zich volgens Halsema nog slechts
verantwoordelijk voor een sociaal minimum dat steeds verder af komt te liggen
van het inkomen van 'Jan Modaal'.

Ook PvdA-leider Bos vindt dat Balkenende sinds de breuk met de PvdA in de
formatie te eenzijdig aan het saneren is geslagen. 'U heeft uw mond vol over
verantwoordelijkheid, maar welke verantwoordelijkheid neemt u voor de chronisch
zieke die zijn medicijnen niet langer vergoed krijgt? Voor de WAO'er die wil
werken, maar geen baan vindt? Voor de buurtbewoner die bij straatgeweld wil
ingrijpen, maar niet op steun van de politie hoeft te rekenen?' Complimenten
kunnen er slechts vanaf voor het feit dat Balkenende er ditmaal in is geslaagd
een paar vrouwelijke ministers aan zich te binden. En voor het feit dat er weer
een minister van ontwikkelingssamenwerking is.

Andre Rouvoet van de ChristenUnie, heel even in beeld geweest als
coalitiepartner, signaleert dat het kabinet bijna trots lijkt op de omvang van
het pakket ombuigingen. 'Maatschappelijke weerstand? We zijn er klaar voor.
Staat het Malieveld iedere dag vol? Gras of geen gras, wij hebben er zin in. U
creeert een sfeer van wij tegen de rest. Ik vind dat onverstandig. Eenheid in
het kabinet mag niet leiden tot verdeeldheid in de samenleving.'

Bodes vernieuwen foto's van Kamerleden in de wandelgang van de Tweede Kamer.
FOTO RAYMOND RUTTING - DE VOLKSKRANT

LOAD-DATE: June 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                              67 of 117 DOCUMENTS

                                 de Volkskrant

                                 June 12, 2003

Voor de gewone man ; Fotograaf Martin Parr geeft visie op de massacultuur

BYLINE: DOOR ARNO HAIJTEMA

SECTION: Kunst katern; Pg. K14

LENGTH: 2030 words


Martin Parr schetst een weinig flatteus beeld van de samenleving. Hij
fotografeert slachtoffers van het 'Thatcherism', vraatzuchtige consumenten, en
het eten zelf: hapklaar junkfood in alle kleuren van de regenboog. Zijn werk, te
zien in een retrospectief in de Kunsthal, levert commentaar zonder afstand te
nemen.

Voor het eerst in zijn ruim tienjarig bestaan heeft de Kunsthal in Rotterdam de
grote zaal ingeruimd voor een fotografietentoonstelling: het ruim dertig jaar
overspannende overzicht van de Engelsman Martin Parr. Het is een retrospectief
met honderden foto's in kleur en zwartwit tegen felgekleurde wanden en twee
installaties in de vorm van nagebouwde Engelse huiskamers. De fotograaf die deze
eer ten deel valt, zoveel is zeker, heeft de status van ster bereikt.

Parr (1952), ook present op de reusachtige tentoonstelling Cruel + Tender in de
Tate Modern in Londen, heeft faam verworven met zijn hilarische beelden van de
westerse consumptiemaatschappij. Hij stelt - steeds met gebruik van flitser -
letterlijk en figuurlijk scherp op de karakteristieken van de moderne
samenleving: massaconsumptie, amusement, toerisme, winkelen.

Zo schetst Parr een op zijn zachtst gezegd weinig flatteus beeld van de
samenleving. Het is een deprimerende wereld zonder subtiliteit, waar kwantiteit
het altijd wint van kwaliteit, waar goedkoop eten belangrijker is dan lekker,
waar materialisme zegeviert, en de instincten van de consument worden bespeeld
met aan pornografie refererende beeldtaal: glitterglas-briljanten, brutaal
schreeuwerige reclame, en hapklare junkfood in alle kleuren van de regenboog.

Het zijn ook die foto's waar het oog van de Kunsthal-bezoeker meteen en
onontkoombaar naartoe wordt getrokken. Common Sense ('gezond verstand') heet de
uit 153 A4-computerprints samengestelde wand, die het vervette hart vormt van de
expositie. Het is een even komisch als ontluisterend monument op
billboardformaat voor de zich ongans vretende consument van rond de
millenniumwisseling. Vette roze, rauwe worstjes en Franse frietjes, een
schaaltje lillende rode huishoudjam waarop een wesp is neergedaald, giftig roze
gebakjes in de vorm van olijke biggenkopjes, een minilandschap van honderden in
een zandbak gedoofde sigarettenpeuken.

Die genotsmiddelen, gecombineerd met roodbruine lijven en dikke buiken onder
T-shirts met opschrift, completeren Parrs zedenschets van de losgeslagen
mensheid. Het is het soort fotografie - vet, ironisch, aangedikt, ongenadig
kleurig - dat Parr in de kunstkritiek menigmaal op verwijten is komen te staan.
Parr zou zijn onderwerpen, de arbeiders- en lagere middenklassen, belachelijk
maken, zijn visie op hun consumptiepatroon zou getuigen van arrogantie en
elitarisme. En wie zijn rondgang in de Kunsthal zou beperken tot de
kleurenfoto's uit de jaren tachtig en negentig zou aan het lijstje van bezwaren
kunnen toevoegen: thematisch is het erg veel van hetzelfde.

Maar in de Kunsthal is Parrs ontwikkeling nauwgezet te volgen. Vanaf zijn
afstudeerproject bij de Manchester Polytechnic, naar het vroege professionele
zwartwitwerk uit de jaren zeventig, naar de kleuren in de jaren tachtig, het
decennium van het Thatcherism in Groot-Brittannie, vervolgens naar de overdaad
van de jaren negentig en de tekenen van verveling en verval die toen, tijdens de
hoogconjunctuur, zichtbaar werden. De bezoeker ontdekt al snel dat Parr veel
meer heeft te bieden dan zijn vrolijke dan wel cynische commentaar op de
verschijningsvormen van de massacultuur.

Home Sweet Home heet de installatie waarmee Parr in 1972 afstudeerde. Het is een
kamer met vloerbedekking met rozenmotief, gelijksoortig gekmakend behang,
zwartwit-tv en een eindeloos herhaald musicaldeuntje, een nep-openhaard met
elektrisch aangedreven vlammenmotief, foto's in kitsch-lijstjes aan de muur en
een grote zwartwitprint. Daarop staat het uitzicht dat Martin als jongen in zijn
slaapkamer thuis had: een rommelige verzameling tuintjes met schuurtjes in een
krappe, net niet armoedige middenklassebuurt. Gordijnen aan weerszijden van de
print wekken de suggestie van een venster.

De kamer met herinneringen is in de Kunsthal nagebouwd en geparfumeerd met
indringend geurend rozenwater. De ruimte toont Parrs afkomst en onthult een van
zijn inspiratiebronnen: de kitsch. Het mierzoete stilleven in 3D, de vermenging
van goedkope smaak en namaak met zijn eigen werk, kan worden opgevat als een
belijdenis aan de massacultuur. Net als kitsch zijn foto's immers in grote
hoeveelheden goedkoop te (re)produceren voor weinig geld.

Parr biedt soms mild, soms bijtend commentaar op de massacultuur, zonder er
daarmee afstand van te nemen. Niks arrogant of cynisch, hij vereenzelvigt zich
juist met de wereld van namaak en reproductie en benut de kanalen van de
massacommunicatie om een groot publiek te bereiken. Hij publiceert in bladen en
exposeert in musea en galeries, op reclameborden op straat, op
vliegveldterminals en in ziekenhuizen. Hij verkoopt zijn werk duur in kleine
oplagen en gebonden in fraaie boeken, maar ook als ansichtkaarten voor een
kwartje per stuk.

Parrs sympathie voor 'de gewone man' is een constante in zijn werk en komt in
zijn schitterende zwartwitwerk uit de jaren zeventig op een pure manier naar
voren. Ontspannen en lichtelijk absurd zijn de foto's van het Engelse platteland
en Ierland. Een oud mannetje met hoedje werkt op een keukentrap aan het houtwerk
bij de voordeur van zijn huis. Slechts met een been steunt hij op de wankele
A-vorm van het trapje: een daad van levensverachting, vermomd als het ontspannen
klussen van een doe-het-zelver op leeftijd.

De Ierse plattelandsbeelden ademen, net als de foto's uit dezelfde tijd van de
Engelse kust, nog net de sfeer van het verleden. Er verrijst een nieuw huis in
moderne jaren-zeventig-stijl. Strak, hoekig, met puntdak. Maar bij de garage in
aanbouw staat nog een ezel om de kar met bouwmateriaal te trekken.

De kinderen in de Engelse badplaatsen aan de kust springen op trampolines voor
twintig pence per vijf minuten - het ultieme vermaak van die dagen. Ouderen
dansen in de openlucht, waar de muziek wordt gespeeld door een live-band onder
een dreigende donkere wolkenlucht. Het zijn de allerlaatste stuiptrekkingen van
de jaren vijftig, van naoorlogse soberheid, kleinschaligheid en hechte,
vermoedelijk beklemmende sociale verbanden. Het zijn foto's die, hoewel
compositorisch minder geconcentreerd en minder op esthetiek gericht, dezelfde
poezie ademen als die van de Fransman Henri Cartier-Bresson. Met hem deelt Parr
het lidmaatschap van het fotojournalistencollectief Magnum, aan enkelingen
voorbehouden.

De overgang van de lichtelijk nostalgische foto's uit de jaren zeventig wordt
nadrukkelijk gemarkeerd door de introductie van kleuren, die worden
geaccentueerd door het flitslicht. Parr begon vroeg in de jaren tachtig in
navolging van onder anderen de Amerikaan William Eggleston het schijnbaar
alledaagse leven op een schijnbaar terloopse manier te fotograferen.

Eggleston nam de Amerikaanse buitenwijken tot onderwerp, en legde in zijn
fameuze William Eggleston Guide de vervreemding, de verveling en de
kleinburgerlijkheid te midden van economisch welvaren vast met suspense en een
moeilijk te benoemen ongenoegen. Parr daarentegen werd geconfronteerd met de
ultra-conservatieve revolutie van Maggie Thatcher. De gedeeltelijke afbraak van
de verzorgingsstaat, de verzakelijking en verharding van de Britse samenleving
en het uiteenspatten van sociale verbanden wordt in Parrs foto's haarscherp en
onverbloemd geregistreerd.

Grimmige getuigenissen zijn het, de beelden van verkrotte, deels dichtgetimmerde
en zwartgeblakerde flats in Liverpool, met speelplaatsen waar de klimrekken en
schommels zijn gesloopt. De videotheek, noviteit in de jaren tachtig, biedt
iedereen de gelegenheid voortaan thuis films te bekijken. Kleine kinderen zijn
op Parrs foto's ten prooi gevallen aan het consumentisme. In de supermarkt
zitten ze gevangen in de peuterkooi op wielen die winkelwagentje heet,
letterlijk ingeklemd tussen pakken wegwerpluiers, diepvriesvoedsel en blikjes
soep.

Ook bij The Last Resort, het project waarmee Parr in 1986 internationaal
doorbrak, vergaat je uiteindelijk het lachen. In het treurige vakantieoord van
beton en neonreclames New Brighton fotografeerde hij de onderlaag van de Engelse
samenleving. Moeders roken verveeld sigaretten, terwijl hun peuters in het
smerige zand zoet worden gehouden met de fopspeen, plastic emmertje en schepje
binnen handbereik. Alle straten en pieren in de badplaats, het water en de
zeedijken waarop de toeristen zonnebaden, zijn besmeurd met zwerfvuil en drek -
een bloot jongetje bij de haven oogt meelijwekkend kwetsbaar en tegelijk
paradijselijk ongerept.

Wie drie decennia Parr aan zich voorbij ziet trekken in de Kunsthal, moet
constateren dat de fotograaf de karaktertrekken van de onderscheiden
tijdsgewrichten steeds heeft begrepen en met zijn camera heeft gevangen. De
breuk tussen het knusse verleden en de hebzucht van de jaren tachtig, het
ongeremde consumentisme en de uitwassen in de roaring nineties van de vorige
eeuw, Parr registreerde de grote bevingen en de schokjes, met de camera als
seismograaf.

De hele wereld is Parrs werkterrein, en toch is Engeland, of liever gezegd de
middleclass Engelsman die Parr nog steeds zegt te zijn, steeds in zijn foto's
aanwezig. Het zal ermee te maken hebben dat in zijn vaderland tegenstellingen zo
manifest zijn. Traditie en modernisme botsen er heftiger dan elders in het
Westen - terwijl rechters nog steeds pruiken dragen, konden popmuziek en punk er
worden 'uitgevonden'.

Engeland is de voedingsbodem van Parrs fotografie. De karaktertrekken van de
consumptiemaatschappij die er zo duidelijk worden uitvergroot, strekken hem tot
voorbeeld als hij elders zijn camera richt op massavermaak. In de gokpaleizen
van Las Vegas, in de ontelbare vestigingen van hamburgerketens, en bij de
brandhaarden van het massatoerisme, zoals de Acropolis in Athene of de Toren van
Pisa.

Het is natuurlijk geen toeval dat een recent project tot stand is gekomen in het
plaatsje Boring ('vervelend'), in de Amerikaanse staat Oregon. Het is letterlijk
en figuurlijk daar waar de westerse samenlevingen aan het eind van het tweede
millenium waren beland; in een perpetuum mobile van overconsumptie en lege
verwennerij.

In Boring, Oregon (2000), een verzameling snapshots in een
huis-tuin-en-keuken-fotoalbum, betrapt Parr die verwording. Het is zo'n
nieuwbouwplaatsje waarover Randy Newman ongetwijfeld een bitterzoet lied kan
zingen. De wagens van de brandweer staan glimmend gepoetst in de kazerne. De
plantsoenen zijn er keurig aangeharkt. Bij de parkeerplaats van de doe-het-zelf
zaak worden veiligheidscontroles gehouden voor de kinderzitjes achterin de auto.
Er is een videotheek en een kapper, een keurig geasfalteerde weg loopt dood in
het niets - daar komt straks ongetwijfeld een nieuw wijkje.

De verzameling foto's is in wezen uitermate beklemmend: Boring is het voorland
van ons allen, er is geen ontsnappen aan. En toch: dankzij zijn droge humor weet
Parr zijn onheilstijding danig te relativeren. Ze zijn melig, en toch werken ze
op de lachspieren, de foto's met de uithangsborden en opschriften Boring Tavern,
Boring Machine Works Inc., County Bank Boring Office en Welcome to Boring Middle
School.

Het alledaagse Boring, Oregon is niet Parrs sterkste werk, maar het laat wel een
van zijn grote talenten zien: het vermogen om met de camera de complexe
werkelijkheid naar zijn hand te zetten en die, zonder een woord te zeggen, van
glashelder commentaar te voorzien.

Martin Parr Retrospectief, Kunsthal Rotterdam, tot en met 31 augustus.
Catalogus, uitgever Phaidon, E 75,-.

Cruel + Tender, The Real In The Twentieth-Century Photograph, Tate Modern
Londen, tot en met 7 september.

Links: New Brighton, Merseyside, uit 'The Last Resort', 1983.

Onder: uit 'Autoportrait', Amsterdam, 2000.

Geheel onder: uit 'Common Sense', 1995.

FOTO'S MARTIN PARR - MAGNUM/ABC

Links: Boring, Oregon, 2000.

Onder: Dublin Ireland, 1981. Uit 'Bad Weather'.

FOTO'S MARTIN PARR - MAGNUM/ABC

LOAD-DATE: June 12, 2003

LANGUAGE: DUTCH

                © 2003 PCM Uitgevers B.V.  All rights reserved.

                              68 of 117 DOCUMENTS

                                 de Volkskrant

                                  June 7, 2003

Ongezien betalen

BYLINE: GIJS HERDERSCHEE

SECTION: Economie; Pg. 27

LENGTH: 396 words


Nederland verkeert in recessie. De economie krimpt. Dus is de vraag actueel: wie
krijgt de rekening? Juist: Jan met de pet.

De eerste traditionele reactie van bedrijven in recessietijd is reorganisatie.
De tweede is de roep om loonmatiging.

Maar de nood is niet zo hoog dat de stofkam echt door de administraties gaat.
Dat toont een studie van Harry Vogels aan.

Vogels voert al jaren een kruistocht tegen CAO-verplichtingen. Hij keert zich
tegen dwingende afspraken over bijvoorbeeld scholing en pensioen. Dat kan
volgens hem beter worden overgelaten aan de vrije markt. Vogels is dan ook de
drijvende kracht achter het verbond van verzekeraar Axa en het Limburgse
vakbondje ABW.

Die leuren al maanden bij bedrijven met CAO-voorstellen. Met een CAO voor hun
eigen bedrijf kunnen ondernemingen dispensatie krijgen van CAO's die verplicht
worden opgelegd aan sectoren als de metaalindustrie of de schoonmaak. Aan
CAO-fondsen hoeven ze dan niet mee te doen, en voor pensioen kunnen ze
makkelijker vrijstelling krijgen. De belangstelling is tot nu toe nihil.

Maar Vogels heeft een nieuw wapen: hij heeft uitgerekend dat bedrijven miljoenen
te veel betalen aan CAO-fondsen. Bedrijven die geen lid zijn van de
werkgeversvereniging die de CAO afsluit, hoeven zich niet aan dat contract te
houden zolang het contract niet door de minister van Sociale Zaken wordt
opgelegd. Tussen het aflopen van de oude CAO en het opleggen van het nieuwe
contract aan de hele bedrijfstak - het algemeen verbindend verklaren (avv) -
verstrijken meestal maanden. Die periode hoeven ongeorganiseerden niet te
betalen aan fondsen.

Maar ze betalen wel. In de bouw doneerden ze vrijwillig 13 miljoen euro, bij de
schilders 2,8 miljoen euro en bij de horeca 2,6 miljoen euro, meldt Vogels.

Bedrijven die op zoek zijn naar nieuwe bezuinigingen, krijgen die door Vogels op
een presenteerblaadje aangereikt. Ongeorganiseerde bedrijven kunnen in de
avv-loze periode de rekening voor de fondsen weigeren. Sterker nog, ze kunnen de
betalingen terugeisen. Terzijde: dat gebeurt nauwelijks. Georganiseerde
bedrijven kunnen twee maal bezuinigen door het lidmaatschap van hun CAO-club op
te zeggen en daarna de rekening te weigeren. De fondsen kunnen het lijden. Die
hebben honderden miljoenen euro's in kas.

En het is weer eens wat anders dan reorganiseren en de lonen matigen.

LOAD-DATE: August 27, 2003

LANGUAGE: DUTCH

                © 2003 PCM Uitgevers B.V.  All rights reserved.

                              69 of 117 DOCUMENTS

                                 de Volkskrant

                                  May 31, 2003

Tsjechisch plattelandstoerisme leeft op

BYLINE: DOOR THEO NIJENHUIS

SECTION: Traject; Pg. 5T

LENGTH: 640 words


Vier jaar lang hebben de hotels op het Tsjechische platteland hun prijzen laten
zakken. Animo om er te logeren, was er nauwelijks. Maar steeds meer
touroperators nemen Tsjechie weer op in hun programma's en niet alleen de
toeristische boomtown Praag.

Bert van Kampen is verbaasd. Zijn vrouw en hij kochten in 2000 een boerderij in
het noord-Tsjechische plaatsje Vernerovice. Ze ontdekten de streek bij toeval.
Van Kampen spreekt liefdevol over 'ons streekje', vanwege de stilte, de natuur
en de vriendelijkheid van de bewoners. Maar ze ontdekten nog iets: een hoge
werkeloosheid. 'We moesten iets terug doen', zegt Van Kampen.

Ze hebben twee luxe appartementen laten bouwen en op het terrein kwam ook een
camping voor rustzoekers. Ze doopten het complex Honderd, wat logisch is als je
allebei net vijftig bent geworden. Ze hoeven er niets aan te verdienen. Honderd
moet de plaatselijke economie een duwtje geven en dat is zo goed gelukt dat Van
Kampen zich soms een beetje zorgen maakt.

Natuurlijk is hij trots dat de bakker 's zomers en in de winter meer omzet
heeft, dankzij wandelaars, fietsers en wintersporters. En dat een
sportinstructeur werk heeft gevonden in het toerisme, terwijl de streek genoeg
concurrentie heeft. Aan de ene kant ligt het Reuzengebergte, aan de andere kant
het Adelaarsgebergte.

Zorgen heeft hij over de stijgende prijzen van de huizen in de streek. Met de
komst van meer Nederlanders dan alleen de Van Kampens, ontdekten de bewoners ook
iets: ze kunnen een flinke prijs vragen voor hun huis. Het is in Zuid-Frankrijk
gebeurd dat de gewone man zich geen huis kon permitteren vanwege de bedragen die
welgestelde Nederlanders konden betalen voor een tweede huis. In economische
slechte tijden leidde dat tot haat en agressie.

Terwijl Van Kampen hoopt op een vooruitgang zonder uitwassen, signaleert het
Tsjechisch bureau voor toerisme absoluut geen vooruitgang. De CTA is bezorgd
over de toeristische ontwikkeling van het platteland. Met Praag is niets mis. De
hotels daar zitten bijna constant vol. Met de stadjes en dorpen die op de
monumentenlijst staan van de Unesco - Tsjechie is op dat punt rijk bedeeld -
gaat het ook prima, maar op het platteland hebben de hotels al vier jaar lang
hun prijzen moeten verlagen om genoeg gasten te trekken. Het wegblijven van
buitenlanders is volgens de CTA de oorzaak.

'Ik kan me daar eigenlijk niets bij voorstellen', zegt Van Kampen. Hij heeft
jaren gewerkt in het toerisme. Hardop denkend heeft hij maar een verklaring. Na
de politieke omwenteling eind 1989 kwamen letterlijk busladingen toeristen op
Tsjechie af. Van Kampen ziet ze nog rijden, de touringcars van De Jong Intra en
OAD.

Het was in de tijd dat Tsjechie niet goedkoop was, maar spotgoedkoop. Dat had
een keerzijde. Veel hotels waren qua bediening en luxe het oostblokstadium nog
niet ontgroeid. Met als gevolg dat de toerist het voor gezien hield, althans de
Tsjechische hotels voor gezien hield. Het is in die visie meer een
imago-probleem.

Het spoort ook met de ervaringen van Nederlandse campinghouders in Tsjechie. Van
Kampen kent ze niet allemaal, maar de twee met wie hij contact heeft, zijn
buitengewoon tevreden. Tegelijk heeft hij de indruk dat het niveau van de
Tsjechische hotels de afgelopen jaren zo sterk is gestegen dat Nederlandse
touroperators weer reizen durven aan te bieden.

Daarbij speelt mee dat de regering in Praag veel aandacht heeft voor de
ontwikkeling daar. Het noordelijke natuurgebied Cesky Raj ('het Boheems
Paradijs') wordt met 180 vierkante kilometer uitgebreid. Allerlei
zandsteenformaties worden beschermd en de rotssteden, waaraan het gebied zijn
populariteit dankt, komen nog dit jaar op de Unesco-lijst.

Meer info over Cesky Raj: ccamsterdam@czech.cz en over Vernerovice op
www.aktief.cz.

FOTO'S TSJECHISCH VERKEERSBUREAU

LOAD-DATE: June 18, 2003

LANGUAGE: DUTCH

                © 2003 PCM Uitgevers B.V.  All rights reserved.

                              70 of 117 DOCUMENTS

                                 de Volkskrant

                                  May 28, 2003

Het is hier geen luilekkerland!

BYLINE: ANET BLEICH

SECTION: Forum; Pg. 7

LENGTH: 802 words


Een beetje kabinet kan tegenwoordig niet zonder een motto. Dat is begonnen in
1994, met het eerste kabinet Kok. De werkloosheid was groot, niemand wist nog
dat we de jaren negentig later the golden nineties zouden noemen. Het motto van
het eerste paarse kabinet luidde dan ook: 'Werk, werk, werk!'.

Kok I geldt nog altijd als een groot succes. (Even afgezien van het vlekje
Srebrenica, de reden waarom Kok II op de valreep moest aftreden. Maar een kwezel
die daar nog op let. Mient-Jan Faber, de laatste die nog wel eens aan dit
minpuntje wilde herinneren, wordt nu tenslotte ook geloosd door zijn kerkelijke
opdrachtgevers die het hem niet kunnen vergeven dat hij behalve aan de vrede ook
hecht aan mensenrechten. Maar Kok I was verder fantastisch: een hechte ploeg,
veel elan en banen bij de vleet.

Daarentegen weten we allemaal hoe treurig het is afgelopen met de tweede paarse
coalitie. In de beeldvorming was Paars verkleurd tot grijs en muntte Kok II
vooral uit in achterkamertjespolitiek, regentesk gedoe, besluiteloosheid,
eindeloos gedogen en nog veel meer politieke doodzondes. Het summum van 'oude
politiek', kortom. En wat is de verklaring voor dit trieste falen? Zeer juist:
het tweede kabinet Kok had geen motto!

Eerlijkheidshalve moet ik nog wel zeggen dat de beeldvorming omtrent het tweede
paarse kabinet niet overal hetzelfde is geweest. Misschien herinnert U zich de
Holland-special van The Economist, die zo'n week na Pims Puinhopen van Paars het
daglicht zag, met een jubelende ode aan het adres van Wims poldermodel. En
laatst zapte ik naar de talkshow van Sabine Christiansen, waar een gezelschap
politici zwaar zat te tobben over de Duitse massawerkloosheid en afgeknaptheid
op de politiek. Iemand opperde dat als er niet snel iets zou gebeuren er
wellicht een Duitse Haider of Fortuyn zou opstaan.

Maar daar was Heide Simonis van de socialistische SPD het niet mee eens.
'Welnee', riep ze uit, 'Fortuun - zo noemen ze bij de oosterburen onze
voortijdig gesneefde politieke heiland - was een heel ander geval. Die
Hollanders zaten zich gewoon te vervelen in hun welvaartsparadijs. Dus zochten
ze iemand om hun eens lekker te provoceren. Stel dat Volkert van der G. die
zesde mei 2002 gewoon thuis gebleven was, dan hadden we nu misschien het eerste
kabinet Fortuyn. Wat dat voor een regering zou zijn geworden, durf ik niet te
zeggen - Hammerstein hort mit, tenslotte -, maar een ding staat vast: het had
zonder enige twijfel een pakkend motto gekregen. Zoiets als 'At your service!',
of 'Wij doen wat we zeggen'. We kregen Pim dus niet, maar Balkenende I. Met
motto, al weet ik niet meer precies hoe dat luidde. Iets met drie d's, meen ik.
'Duidelijkheid, daadkracht, d...(doodstraf? domkoppen? nee, echt, ik weet het
niet). Enfin, het heeft niet mogen baten.

Ook Balkenende II heeft een motto. Maar och arme, wat een tekst! 'Meedoen, meer
werk, minder regels.' Niet wat je noemt sexy, zoals de Volkskrant gisteren al
terecht constateerde. En erger nog: dit motto raakt volgens mij ook niet de kern
van het beoogde beleid. Laat mij trachten die essentie bondig samen te vatten.
Het Nederlandse welvaartsparadijs loopt op z'n end; er wordt te weinig
geconsumeerd en te weinig geinvesteerd; de groei is eruit. Dus wat wil het
nieuwe kabinet?

Bezuinigen, zorgen dat overheid en particulieren minder te besteden hebben. Dan
krimpt de economie lekker door. Werkloosheid is er op dit moment nog niet veel.
Maar als de economische neergang doorzet, zal het er wel van komen. Dus wat doe
je dan als kabinet: zoveel mogelijk mensen uit de WAO gooien; die moeten de
arbeidsmarkt op. Vanzelfsprekend worden de Melkertbanen afgeschaft. Van de
bijstand kun je ook best leven.

Dan hebben we op de wat langere termijn nog het probleem van de vergrijzing.
Relatief te veel ouderen en te weinig jongeren om de economie te laten draaien
en de pensioenen te kunnen betalen. Wat kan je als regering doen om dit probleem
structureel onoplosbaar te maken? Ik zou zeggen: gooi de grenzen dicht. Laat
geen asielzoeker en vluchteling meer toe, beperk de immigratie in het kader van
gezinshereniging zoveel je kunt, zet (illegale) werknemers, die hier belasting
en premies betalen onverbiddelijk het land uit. Dan worden we wel eerder grijs,
maar we zijn onder elkaar.

Geloof mij nou maar: de gewone man is dat softe gedoe spuugzat. Die zit zich al
veel te lang te ergeren en te vervelen. Dat moet maar eens afgelopen zijn!
Inleveren! (Behalve als je directeur van Schiphol bent, dan is 400duizend euro
per jaar net genoeg.) En aanpakken! Spreek je moers taal! En als je moeder een
andere taal spreekt, dan leer je maar vast Hollands in Timbuktu! Het is hier
toch zeker geen luilekkerland! Allemachtig! 'Geen luilekkerland!'. Is dat niet
het perfecte motto voor Balkenende II?

LOAD-DATE: May 28, 2003

LANGUAGE: DUTCH

                © 2003 PCM Uitgevers B.V.  All rights reserved.

                              71 of 117 DOCUMENTS

                                 de Volkskrant

                                  May 21, 2003

Het koopkrachtplaatje is versplinterd ; Effecten regeerakkoord volgens Nibud
bijna niet te berekenen door sterk gefragmenteerde samenleving

BYLINE: VAN ONZE VERSLAGGEVER MARTIN SOMMER

SECTION: Voorpagina; Pg. 1

LENGTH: 584 words

DATELINE: AMSTERDAM


In de magere jaren tachtig was het koopkrachtplaatje onmisbaar. Tegenwoordig
valt het bij bezuinigingsrondes amper nog te berekenen. Jan Modaal sterft
langzaam uit.

Lodewijk de Waal (FNV) en Doekle Terpstra (CNV) trekken dezer dagen briesend van
woede voorbij. Dit regeerakkoord betekent inkomensachteruitgang, de rijken
rijker en de armen armer. Maar geen van beiden heeft tot nu toe een cijfer laten
zien. Dat kan ook niet, want het klassieke koopkrachtplaatje bestaat niet meer.

Enerzijds zijn de voorstellen van het nieuwe kabinet zo gedetailleerd dat ze
vooral voor heel bepaalde groepen gevolgen hebben. Anderzijds is de samenleving
sterk gefragmenteerd geraakt. Anderhalfverdieners, gedeeltelijk
arbeidsongeschikten, herintreedsters - de ouderwetse eenverdiener met twee
schoolgaande kinderen sterft langzaam uit.

Het Nibud (Nationaal Instituut voor Budgetvoorlichting) gaf donderdag zijn
oordeel over de gevolgen van het regeerakkoord. Dat oordeel was voorspelbaar
somber, vooral voor ambtenaren en uitkeringsgerechtigden. Opvallender was de
waarschuwing dat 'veel burgers straks door de bomen het bos niet meer kunnen
zien'. Het gemiddelde koopkrachteffect wordt geschat op min 0,75 tot plus 0,75
procent. Maar dat zegt weinig over de individuele effecten.

Nibuds waslijst van specifiek getroffen groepen is indrukwekkend. 'Ambtenaren',
'werknemers bedrijfsleven', 'uitkeringsgerechtigden, AOW', 'iedereen',
'werknemers die VUT-premie betalen', 'werklozen', 'arbeidsongeschikten',
'zelfstandigen', 'eigenhuisbezitters met overwaarde die verhuizen',
'eigenwoningbezitters met hypotheek (bijna) afgelost', 'gebruikers van zorg die
nu nog in het ziekenfondspakket zit'. De lijst is nog niet uitgeput.

Caroline Sodenkamp van het Nibud: 'De maatregelen zijn zo gedetailleerd. Je kunt
Nederlanders straks verdelen in mensen die wel en geen maagzuurremmers nodig
hebben.' Volgens Sodenkamp is zo'n detaillering niet eerder vertoond. 'De
onderhandelaars moesten kennelijk erg puzzelen om de zaak rond te krijgen.'

Het Centraal Planbureau had minder moeite de plannen door te rekenen. Dit zijn
standaardproblemen, zegt Nicole Bosch, CPB-specialist inkomen en prijzen.
Desondanks moet ook het CPB erkennen dat de gevolgen van 1,5 miljard aan
maatregelen niet zijn meegenomen in de berekening van de koopkrachtgevolgen voor
huishoudens. 'Het is moeilijk die voor bepaalde groepen te berekenen.' Bosch
geeft toe dat het CPB geen rekening houdt met het aantal kinderen, en met de
vraag of men een eigen huis heeft.

Margreet Schuit, beleidsmedewerkster van de FNV, is het eens met het Nibud:
koopkracht wordt heel moeilijk voorspelbaar als die afhankelijk wordt van het
eigen risico bij de ziektenkostenverzekering en vervolgens van de vraag of
iemand inderdaad ziek wordt. 'Eenzelfde probleem geldt de pakketverkleining in
het ziekenfonds en wie dat financieel gaat voelen. In de sociale zekerheid is er
een kleine groep kortdurende werklozen die achteruit gaat. En dan is er nog de
WAZ, de Wet op de Arbeidsongeschiktheid Zelfstandigen, die wordt afgeschaft.'

Vroeger had je 'statische koopkracht'. Bij de berekening van de verdiensten van
Jan Modaal ging men ervan uit dat hij volgend jaar nog steeds dezelfde baan zou
hebben. Tegenwoordig probeert men statistisch rekening te houden met de gevolgen
als een x-aantal mensen meer of minder gebruik gaan maken van WAO of WW. Dat
heet dynamische koopkracht. Maar het effect van maatregelen blijft moeilijk te
voorzien.

LOAD-DATE: May 21, 2003

LANGUAGE: DUTCH

                © 2003 PCM Uitgevers B.V.  All rights reserved.

                              72 of 117 DOCUMENTS

                                 de Volkskrant

                                  May 17, 2003

Zelfs SARS helpt Chinese persvrijheid niet verder

BYLINE: DOOR JAN VAN DER PUTTEN

SECTION: Media; Pg. 5M

LENGTH: 1179 words


De Chinese pers zingt opnieuw de lof van het regime, nu vanwege zijn strijd
tegen SARS. De nieuwe leiders willen de crisis gebruiken om het systeem te
moderniseren, maar meer persvrijheid hoort daar voorlopig niet bij.

Ruim tweehonderd miljoen Chinezen hebben een mobieltje. Ze sturen elkaar
jaarlijks miljarden sms'jes zonder dat eerst aan de regering te vragen. Met
nieuwe technieken is de censuur erin geslaagd uit deze oceaan van boodschappen
de gezagsondermijnende teksten te vissen. Vorige week zijn 107 mensen
gearresteerd omdat ze sms'jes met geruchten over SARS hadden verstuurd.

Dit bericht is slecht nieuws voor wie dacht dat het Chinese bewind op het gebied
van de vrijheid van meningsuiting zijn lesje had geleerd. Vijf maanden lang
moesten de media zwijgen over de tot staatsgeheim uitgeroepen SARS-epidemie. Als
er persvrijheid was geweest, zou de ziekte zich niet ongehinderd hebben kunnen
verbreiden.

Tegenmaatregelen zouden China en de wereld honderden doden hebben bespaard. En
dan zou niet precies datgene zijn gebeurd wat de communistische partij met haar
geheimhouding had willen vermijden: onrust en paniek, instorting van het
toerisme, economische terugval, kritiek van het buitenland, immens
internationaal gezichtsverlies.

Persvrijheid verdraagt zich niet met een totalitair systeem. In China sluit die
waarheid aan bij de confucianistische gedachte dat een zorgzame vader uitmaakt
wat goed is voor zijn kinderen en wat niet, wat ze mogen weten en wat niet. De
communistische partij heeft uitgemaakt dat het voor de gewone man beter is niet
te veel te weten, en zeker geen dingen die de partij in een slecht daglicht
kunnen plaatsen of onrust kunnen wekken. SARS bijvoorbeeld.

Geschreven pers, radio en tv zijn gemakkelijk te controleren. Lastiger wordt de
controle van berichten die buiten de officiele media om worden geproduceerd.
Maar telefoongesprekken zijn af te luisteren en te traceren, en zelfs internet
is aan te pakken. Er is software ontwikkeld die onwelkome sites blokkeert, wat
er bij elkaar rond de vijftigduizend zijn.

Een speciale internetpolitie, die alleen al in Peking bestaat uit veertigduizend
man, moet erop toezien dat de ruim zestig miljoen Chinese internetgebruikers
geen toegang hebben tot materiaal dat de partij onwelkom is. Wie op internet
over verboden thema's publiceert, bijvoorbeeld over het gebrek aan democratie,
riskeert zijn vrijheid. Er zitten minstens 36 internetdissidenten in de
gevangenis.

Internetproviders moeten zelf zorgen dat hun sites politiek correct blijven. In
rustige discussiefora is dat doenlijk, maar niet in chatboxen. Daardoor is over
de SARS-crisis virtueel veel gezegd dat niet gezegd had mogen worden. Voor het
regime is de schade echter beperkt, want chatten beperkt zich tot kleine
groepjes.

Sms'jes zijn veel gevaarlijker als ze wilde geruchten bevatten en door de
ontvanger worden doorgestuurd naar vrienden en bekenden. Daardoor hebben
miljoenen mensen baarlijke nonsens op hun displaytje gelezen: SARS had al
tienduizend slachtoffers gemaakt; de ziekte was een biologisch wapen van Amerika
en Taiwan; de staat van beleg zou worden uitgeroepen; Peking zou vanuit de lucht
worden besproeid met desinfecteringsmiddelen.

Die geruchten konden ontstaan in het vacuum van het officiele zwijgen en de
officiele leugens. Na het uitbreken van de epidemie in november kregen de media
de instructie de officiele lijn te volgen. Pas op 20 april kwam de grote
ommezwaai. Voortaan zou de waarheid en alleen maar de waarheid worden gemeld.

Voor de nieuwe leiders, president-partijleider Hu Jintao en premier Wen Jiabao,
was de vuurproef gekomen. Om het geschokte vertrouwen van het volk te herwinnen
moesten ze de leiding nemen in de SARS-bestrijding, de tot dan toe gehanteerde
wegstoppraktijken scherp veroordelen en voorkomen dat die ooit zouden
terugkeren.

Inderdaad zijn al ruim honderd hoog- en laaggeplaatste zondebokken geofferd en
is het alle autoriteiten verboden, op straffe van ontslag of opsluiting,
gegevens over SARS of andere volksgezondheidsrampen achter te houden. Met
ongekende openheid is zelfs een ramp met een onderzeeer (zeventig doden)
onthuld. Woensdag meldde het staatspersbureau de zoveelste mijnramp
(waarschijnlijk negentig doden) direct nadat die zich had voorgedaan.

Maar die nieuwe openheid moest haar grenzen hebben. De media mochten haar niet
gebruiken om uit het SARS-debacle te vergaande conclusies te trekken. Chinese
Economische Tijden schreef: 'We moeten erkenen dat we nu in een gemondialiseerde
wereld leven. De economie is gemondialiseerd, de ziekte is gemondialiseerd en de
informatie eveneens. Informatie achterhouden over belangrijke gebeurtenissen is
een achterhaald idee. Zulke praktijken werken vandaag de dag niet meer.'

De Chinese Jeugdkrant, het grootste dagblad van Peking, ging nog verder. Het
blad vergeleek het wegstoppen van crisisnieuws met het verhogen van de spanning
in een hogedrukketel. 'Het eindresultaat is of dat het deksel openbarst en
talloze mensen letsel oplopen, of dat het deksel op zijn plaats blijft, met
daaronder talloze slachtoffers en verder alles even vreedzaam als tevoren.'

Dat was misschien de scherpste kritiek die in China is gepubliceerd. Bladen die
dachten dat het moment van de vrijheid was gekomen, kregen echter het lid op de
neus.

Een artikel in het blad Zuidelijk Weekeinde in de provincie Guangdong werd
verboden. Het zou onthuld hebben dat in Shanghai 38 mogelijke SARS-patienten
verborgen zijn gehouden voor een inspectieteam van de
Wereldgezondheidsorganisatie (WHO). Op dat moment had Shanghai slechts twee
officiele SARS-patienten.

Zuidelijk Weekeinde was met zijn onderzoeksjournalistiek de autoriteiten allang
een doorn in het oog. Om het blad tot de orde te roepen, is een nieuwe
hoofdredacteur benoemd, afkomstig van de afdeling propaganda van het provinciale
partijbestuur. Het is dezelfde man die de media en de WHO onwetend had gehouden
van het ontstaan en de uitbreiding van SARS in Guangdong.

Aangevoerd door het Volksdagblad zingt de pers opnieuw de lof van het regime, nu
vanwege zijn gedecideerde strijd tegen de gisteren nog verzwegen ziekte, die
vandaag is gebombardeerd tot volksvijand nummer een. In een oogwenk is de
propagandamachine op een andere toer gegaan.

De tv toont beelden van artsen en verpleegsters die hun familie vaarwel zeggen
en naar het front vertrekken. In een spotje kan een verpleegster haar tranen
niet bedwingen als ze haar dochtertje over de telefoon moet zeggen dat ze niet
thuiskomt. Op een krantenfoto steekt een gemaskerde arts, die zo uit Mao's Rode
Leger lijkt te zijn weggelopen, tegen een rode achtergrond zijn vuist omhoog.

De nieuwe leiders willen waarschijnlijk van de SARS-crisis gebruikmaken om het
systeem te moderniseren. Meer persvrijheid hoort daar voorlopig niet bij.

Een Chinese vrouw staat bij een geimproviseerde barricade op de toegangsweg naar
haar dorp, noordelijk van Peking. De blokkade moet voorkomen dat besmette
bezoekers de ziekte SARS binnenbrengen. FOTO AP

LOAD-DATE: May 17, 2003

LANGUAGE: DUTCH

                © 2003 PCM Uitgevers B.V.  All rights reserved.

                              73 of 117 DOCUMENTS

                                 de Volkskrant

                                  May 10, 2003

Bladeren in de geleerde wereld

BYLINE: DOOR HENK VAN RENSSEN

SECTION: Wetenschap; Pg. 3W

LENGTH: 1080 words


Evolutie, expedities, nieuwe landbouw, in de 19de eeuw schreven populaire
tijdschriften volop over wetenschap. Een promovenda zocht uit hoe dat gedaan
werd.

Het is inmiddels onder wetenschapshistorici algemeen bekend, zegt promovenda
drs. Barbara Allart, hoe wetenschappers in de 19de eeuw over wetenschap dachten.
Dat was behoorlijk positief: de wetenschap was voor hen de motor van de
vooruitgang.

De filosofie van het materialisme vierde hoogtij: de wereld kon verklaard worden
door alleen het stoffelijke te bestuderen. En met de juiste onderzoeksmethode,
die van het positivisme, zouden in de toekomst alle antwoorden op alle vragen
worden gevonden, betoogden de grootste optimisten.

Maar leefde dit beeld van de wetenschap ook onder het 'gewone' volk, wilde
Allart weten. Op welke wijze drongen de prestaties van wetenschap en techniek
door tot de 19de-eeuwse Nederlander? En wat vond hij of zij van de nieuwe,
schokkende inzichten uit die tijd, zoals de evolutietheorie van Darwin?

In haar proefschrift 'De wetenschap heeft 't uitgemaakt', waarop zij maandag aan
de Universiteit Utrecht promoveert, heeft de cultuurwetenschapper geprobeerd een
antwoord op die vragen te vinden. In haar boek analyseert Allart de wijze waarop
er in de periode 1840-1900 in publiekstijdschriften over wetenschap werd
geschreven.

Dat bleek een hele onderneming, herinnert ze zich. Tijdschriften die algemene
informatie verschaften over van alles en nog wat, zeg maar zoals Elsevier en De
Groene Amsterdammer nu, kwamen in de 19de eeuw enorm op. Ze werden veel gelezen
door alle lagen van de bevolking en vertellen daarom veel over de publieke
opinie uit die tijd. Pas de laatste tijd echter worden ze serieus bestudeerd
door historici. Allart moest voor haar onderzoek de bibliotheken in.

'Daar bleek gelukkig veel te vinden, van de meeste bladen vrijwel complete
jaargangen', zegt ze. 'En wat me ook verraste: in elke aflevering wel minstens
een artikel over wetenschap. Soms van een enkele alinea, soms wel tachtig
bladzijden.'

Allart moest een selectie maken. Dat deed ze langs de lijnen van de verzuiling,
die in de tijdschriftenwereld al vroeg had toegeslagen. Van elke zuil -
liberalen, katholieken, protestanten, socialisten (en hun voorlopers de
vrijdenkers) - koos ze ongeveer vier langlopende, invloedrijke bladen. Die vier
waren geselecteerd op klasse.

Meestal was er een gericht op de elite van een zuil, een andere op de lagere
middenklasse, en twee - een radicale en een meer gematigde - op de hogere
middenklasse. Allart kwam uit op bladen als De Katholieke Illustratie (voor
katholieke lagere middenklassers), Boekzaal der Geleerde Wereld (voor de
protestante hogere klasse), De Dageraad (voor de vrijdenkende middenklasse) en
Vragen des Tijds (voor progressieve liberalen).

In totaal sloeg ze ongeveer 6500 artikelen over wetenschap in haar database op.
Enkele onderwerpen kwamen vaak terug, merkte Allart. Zo werd er veel verslag
gedaan van de wereldtentoonstellingen, waar landen hun nieuwste
wetenschappelijke triomfen toonden. Ook expedities naar de binnenlanden van
Indie en de Noord- en Zuidpool, die vaak een wetenschappelijk component hadden,
werden beschreven. Daarnaast was er veel aandacht voor nieuwe ontwikkelingen in
de landbouw. En ook de evolutietheorie bracht veel pennen in beroering.

Het beeld dat deze bladen van 'de wetenschap' schetsen, verschilt van het beeld
dat wetenschappers er zelf van hadden, concludeert Allart. 'Wat in de bladen
wetenschap heet, zouden wij nu meestal techniek of toegepaste wetenschap noemen.
Dat hoefde ook niet van een hoog wetenschappelijk niveau te zijn.'

Er was ook een groot verschil tussen bladen voor de hogere klassen, die vaak het
nationale belang van de wetenschap benadrukten, en de arbeiders, die graag lazen
over heldhaftige expeditieleden met hun voeten in de modder. En in het algemeen
werd de beschrijving van wetenschap meestal vervlochten met maatschappelijke
thema's.

Zo werd vaak het nut van nieuwe kennis benadrukt. 'Er werd verteld dat je kolen
niet moest natmaken voordat je ze stookte, omdat dat onhygienisch bleek te zijn.
Er werden ook tips gegeven voor het ventileren van je huis.'

Een ander thema was emancipatie. 'De katholieken waren een achtergestelde groep.
Zij schreven dat je goed op de hoogte van de wetenschap moest zijn, om mee te
tellen. De liberalen vonden na de revoluties van 1848 dat arbeiders kennis van
de wetenschap moesten opdoen: begrip daarvoor zou ze minder revolutionair
maken.' De socialisten zouden dat later omkeren: zij dachten dat inzicht in de
natuurwetten juist de revolutie zou rechtvaardigen.

Wetenschap werd ook nuttig gevonden omdat die het prestige van de natie zou
kunnen vergroten. Vooral nieuwe inzichten in landbouwmethoden zouden daartoe
leiden, daarover waren de meeste bladen het jarenlang eens. Helaas bleken de
kleinschalige Nederlandse boeren niet erg gevoelig voor dure nieuwe technieken,
aldus Allart. Er veranderde weinig.

Een volgend thema was de vraag hoe wetenschap zou kunnen leiden tot vooruitgang.
'Dat werd heel erg opgehangen aan de evolutietheorie, vooral aan uitdrukkingen
als 'het recht van de sterkste' en 'de strijd om het bestaan'. Daarmee werd het
politiek. De liberalen rechtvaardigden een laissez faire-economie met Darwin, de
socialisten gebruikten haar juist als rechtvaardiging van de klassenstrijd.'

De tijdschriften waren vaak bezig wetenschappelijke inzichten te toetsen aan hun
levensbeschouwelijke achtergrond. Het viel Allart op dat de wetenschap eigenlijk
alleen werd bestreden op het metafysische vlak: de religieuzen wilden niet aan
de conclusie dat God wellicht niet bestond.

Zo werd de filosofie van het materialisme een scheldwoord, en wordt nu nog
misprijzend gesproken van een 'materialistische levenswijze'. Anderen, ook in
religieuze hoek, schreven echter dat de wetenschap wel tot een beter begrip van
de schepping zou kunnen leiden.

Een religieuze achtergrond leidde soms zelfs tot een kritischer journalistiek.
Toen begin jaren 1890 op Java botten van 'de aapmens van Dubois' werden
gevonden, leek het er opeens sterk op dat de mens echt van de aap afstamde, en
niet door God was geschapen. De religieuzen pareerden door de wetenschappelijke
methode van de opgraving nauwgezet in twijfel te trekken.

Prent uit de Katholieke Illustratie uit 1867 van een machinegalerij op de
wereldtentoonstelling in Parijs. ILLUSTRATIE UIT HET PROEFSCHRIFT

LOAD-DATE: May 10, 2003

LANGUAGE: DUTCH

                © 2003 PCM Uitgevers B.V.  All rights reserved.

                              74 of 117 DOCUMENTS

                                 de Volkskrant

                                  May 3, 2003

Nooit meer normaal ; Met Pim Fortuyn zijn de rollen van links en rechts
omgedraaid

BYLINE: DOOR H.J. SCHOO

SECTION: Reflex; Pg. 13

LENGTH: 2190 words


De opmars van Fortuyn luidde de doorbraak in van de 'populaire democratie'. Die
maakt de politiek volks en conservatief. Links heeft daardoor een probleem,
omdat het zich juist van het volk afkeert.

Enkele dagen voor Pasen, in de week van het vonnis tegen Volkert van der G.,
liep hij aan het eind van de ochtend in Amsterdam, bij de Dam. Anoniem en, net
als ieder ander, in vrijetijdskleding. Hij was in gezelschap van een kind; ze
lachten. 'Gorilla's' waren nergens te bekennen: hij kon dus weer zonder
beveiliging over straat. Het enige opmerkelijke was de enorme,
opvallend-onopvallende zwarte zonnebril, zodat hij er uitzag als een caudillo in
ballingschap.

Ad Melkert, voor paasverlof over uit Washington, gewoon tussen de mensen. Bij de
rechtbank in Osdorp had slechts een handjevol tragisch poor white trash gestaan.
Verder was iedereen vol overgave aan het funshoppen. Het kan verkeren. Dijkstal
weer overal aan de praat, Rosenmoller voor eeuwig op het scherm, Kok minister
van Staat en 'nationaal' commissaris. Straks nog een CDA/VVD-kabinet met groen
D66-randje en Thom de Graaf als minister.

Gestaag vervaagt het tumultueuze politieke seizoen 2002-2003. De opkomst van
Fortuyn, de felle bestrijding van persoon en opvattingen, zijn (dreigende)
doorbraak, paniek bij de 'gevestigde partijen', de moord, de woede, de terugkeer
van het CDA, het kabinet-Balkenende, het wangedrag van de Lijst Pim Fortuyn, de
val van het kabinet, nieuwe verkiezingen, de wederopstanding van de PvdA, de
afgang van de LPF, het halfbakken herstel van de VVD. Zinnebeeld van de hele
gesmoorde 'revolte' is het onthoofde beeld van de leider. At your service! Maar
alleen met lijf en leden - geen hersens. Nog even en de normalisering is
voltooid.

Het fenomeen Fortuyn riep van begin af aan grote weerstand op. Zijn 'afwijzers'
zagen louter een charlatan in hem. Vaak genoemde oorzaken van zijn opkomst als
onvrede, gefnuikte verwachtingen, ressentiment, afkeer van 'het establishment',
verklaren volgens hen niets. In ons type samenleving smeulen altijd wel zulke
sentimenten - dan zou het oproer altijd moeten kraaien. Zijn opkomst zagen zij
dan ook als niet meer dan een mediahype, een 'ongeluk'. Het is dat hij door een
andere politieke onbenul werd vermoord, anders had na korte tijd niemand nog om
Fortuyn gemaald.

Anderen, beslist niet allemaal Fortuyn-adepten, waren daarentegen gefascineerd
door de immense politieke turbulentie die Fortuyn bij leven teweegbracht, zijn
talent om afkeer en bewondering op te roepen, de snaren die hij beroerde. Waar
kwam de explosie vandaan, wat zei Fortuyns triomftocht over politiek en
maatschappij? Was het inderdaad een 'ongeluk', een toevallige samenloop van
omstandigheden, rook zonder vuur? Of staat 'Fortuyn' ergens voor, markeert hij
een politieke breuklijn en is terugkeer naar 'normaliteit' dus niet zomaar
mogelijk?

In feite is er helemaal geen 'normale toestand' meer waar de politiek naar kan
terugkeren. Sinds eind jaren zestig, begin zeventig zit de klad in de
verzuiling, het systeem waarmee Nederland decennialang werd geregeerd, beheerst,
bestuurd en beheerd. Individualisering, ontideologisering, secularisering,
deconfessionalisering, welvaartsgroei, maar ook de brede Nederlandse
verzorgingsstaat droegen bij aan de ontzuiling. Ooit trouwe kiezers begonnen te
zweven, massapartijen veranderden in kader- en campagnepartijen, actieve burgers
werden consumenten, de talloze instellingen van de zuilen kwamen in handen van
beroepskrachten, verenigingen verpieterden, het voorheen autonome middenveld
raakte verknoopt met staat en verzorgingsstaat.

Ondanks het verval van de verzuiling, diende zich geen nieuw, stabiel politiek
systeem aan. Het oude bestel staat als het ware nog overeind, maar alleen als
een Potemkin-faCade. De instellingen zijn er nog, maar hun positie ten opzichte
van de overheid en hun banden met de burgers zijn ingrijpend veranderd.
Verantwoordelijkheden zijn vaak slecht bepaald, de actieve deelneming aan het
systeem is sterk gedaald evenals de representativiteit ervan. Hoewel de kiezers
niet langer volgzaam en ideologisch gedisciplineerd zijn, evolueerden de
politieke regelmechanismen nauwelijks. Als vanouds bedisselen politieke elites
gevoelige zaken aan de top. Zo werden recent nog controversiele kwesties als
immigratie, integratie en veiligheid buiten de verkiezingscampagnes gehouden.

Een zeurend besef van deze tekortkomingen van de Nederlandse politiek leefde
sterk aan de vooravond van 'Fortuyn'. Nederland - ook het Nederland van Paars -
stond wijd en zijd te boek als een gebrekkige, beperkte en bevoogdende
democratie. Voor de verkiezingen van mei 2002 werden de paarse lijsttrekkers
door de partijtoppen aangewezen en bij acclamatie 'gekozen'. De politiek, aldus
politicoloog Jos de Beus, deed zich voor als een 'samenzwering tegen de
kiezers'. Geen Fortuyn zonder paarse coalitie. Paars had er weliswaar geen
puinhoop van gemaakt, maar bood de politieke ruimte waarin Fortuyn zich kon
manifesteren. Het paarse pact van links met rechts ontkende de traditionele
links-rechtstegenstelling. Aldus schiep Paars ruimte voor een andere,
populistische tegenstelling: tussen (slechte) elite en (goed) volk.

Het ontkennen van de links-rechtstegenstelling hoort tot het geijkte repertoire
van het populisme. In die zin was ook Paars populistisch en schiep het, ver voor
Fortuyn, een 'populistisch perspectief'. Fortuyn was het op dit punt dan ook
roerend met Paars eens - net als met het oude D66, zijn voorloper als gesel van
de Nederlandse politiek. Paars deelde zijn populisme weer met politici als
Clinton en Blair, exponenten van de tussen links en rechts slingerende Derde
Weg.

Paars had - aanvankelijk - nog een populistische pijler: het was
anti-establishment. Als late echo van D66 zette het in op de ontmanteling van
'het bestel', het traditioneel door confessionelen gedomineerde ('we run this
country') partijenbewind. Afgeven op 'het bestel' is vast onderdeel van een
populistische traditie, die loopt van Hadjememaar via boer Koekoek, D66, Jan
Schaefer, in zekere zin Bolkestein en Paars, naar Fortuyn. Paars zou alles
anders doen: terugkeer van het 'primaat van de politiek', nieuw aanzien voor het
parlement, meer dualisme, minder Torentjesverleg a la Lubbers, een robuuste,
transparante, niet met het middenveld verkleefde staat.

Er kwam weinig van terecht. Paars bracht geen andere politieke stijl, geen
nieuwe regelmechanismen. Slepende - institutionele - problemen werden niet
opgelost. Omstreden kwesties als WAO, veiligheid, immigratie en integratie
plaatste het lang buiten de orde. Paars volhardde in de zeden en gewoonten van
het aloude ritselende en regelende bestel, dat alleen een nieuwe naam kreeg
opgeplakt: poldermodel.

In naam waren er geen links-rechtstegenstellingen, in feite bleven ze bestaan.
De politieke strijd speelde zich ondertussen achter de schermen af,
meningsverschillen werden niet openlijk gepolitiseerd. Zo kon Fortuyn, toevallig
politiek-entrepreneur-van-dienst, toeslaan. Voorzien van een fenomenaal
tv-talent, vrij simpele organisatiesociologische inzichten en, niet te vergeten,
de door Paars verwaarloosde, brisante vreemdelingenkwestie.

Een poging om het 'systeem' voor de opkomst van Fortuyn te beschrijven, is de
theorie van de 'toeschouwersdemocratie'. Deze tamelijk recente verschijningsvorm
van de vertegenwoordigende democratie en opvolger van het zuilensysteem kent
geen actieve staatsburgers, maar afwachtende, sceptische toeschouwers van het
politieke bedrijf. Het publieke domein is geslonken tot de televisie. De
kabinetten Kok waren hiervan het product. Hun optreden paarde kenmerken van de
oude consensusdemocratie - elitaire consensus! - aan postmoderne, 'populaire'
trekjes: wijken voor de minste weerstand, meegaandheid, pragmatisme, zoekend
naar draagvlak en machtsdeling, niet heersend, maar beheersend.

Jos de Beus, geestelijk vader van dit concept, heeft zich afgevraagd of Fortuyns
'inbraak' wel past in de in wezen stabiele toeschouwersdemocratie. Die biedt de
grote partijen immers juist goede kansen om te overleven, past zich daarom
steeds aan en schakelt zo nieuwkomers direct uit. In het geval-Fortuyn gebeurde
dat niet. Met behulp van zijn theatrale talent en bijna onbegrensde tv-aandacht
benutte hij de toeschouwersdemocratie juist als lanceerplatform.

Fortuyn attaqueerde flamboyant de tekortkomingen van de Nederlandse democratie.
Welbeschouwd oud nieuws, maar hij droeg de boodschap effectief uit. Via zijn
publicaties populariseerde hij de notie dat het systeem in een permanente crisis
verkeert, dat de democratie weinig voorstelt en dat de publieke sector slecht
functioneert. Als politicus-zonder-partij vertolkte hij die inzichten in de
volle openbaarheid van radio- en tv-studio.

Met de kiezers ging hij via de media een directe band aan. Door zonder
noemenswaardig partijapparaat te werken, lanceerde Fortuyn eigenlijk een
minimalistische versie van de campagnepartij. Uniek was ook dat hij vrij geijkte
bestuurskundige wijsheid verbond met een 'populistisch perspectief'. Dat was
vooral een daad van stilistische vernieuwing, die goed paste bij de extraverte,
mediagenieke en modegevoelige man die hij was.

Was Fortuyn een populist of het fortuynisme een mogelijkheid die de
toeschouwersdemocratie bood? Populisme is geen eenduidig begrip, onder meer
doordat het politiek neutraal is, links noch rechts. In het spreekwoordelijke
populisme is de elite slecht, het volk goed. Maar Fortuyn had geen grote liefde
voor het volk en onderschreef bepaald niet de romantische idee dat het over een
hogere moraal of intrinsieke wijsheid beschikt. Als rechtgeaard babyboomer,
geindoctrineerd door de jaren zestig, zag hij het eerder als 'klootjesvolk' dat
nog best wat verheffing kon gebruiken. Fortuyn was ook niet tegen elites, hij
vond alleen de Nederlandse politieke elite maar niks.

Ongetwijfeld zullen zich, onder welke naam ook, allerlei 'populismen' blijven
aandienen. Populisme, zonder 'het', is een bijwerking van het gelijkheidsdenken
en de democratische idee: zelfbestuur door vrije, staatkundig gelijke burgers.
Maar in een complexe samenleving bestaat de - onvermijdelijk vertegenwoordigende
- democratie bij de gratie van elitevorming en machtsverschillen.

Dit is de vierkante cirkel van de democratie - helemaal in een tijd dat mensen
maatschappelijk steeds 'gelijker' zijn geworden. Daarom zal 'de politiek', en de
oligarchie die zij onvermijdelijk oproept, ook steeds weerstand en afkeer
blijven opwekken. Waar democratie, daar populisme. Ook economische ongelijkheid
('exhibitionistische zelfverrijking') is een bron waaraan het populisme zich
gretig laaft. Gelijkheid als belangrijke waarde verdraagt zich slecht met de -
soms spectaculaire - alledaagse ongelijkheid. Dat blijft wringen. De kwestie is
daarom niet: wel of geen populisme, maar: welke soort.

Met Fortuyn lijkt het tijdperk van de 'populaire democratie' aangebroken. Van
bescherming van de nationale gemeenschap in een moeilijke, soms bedreigende
Europese en mondiale context maakte hij een 'normale' politieke zaak. Door zijn
- en Balkenendes - toedoen verschoof het politieke midden naar rechts. In
Europees perspectief een 'normalisatie'.

Zelfs na de desastreuze LPF-uitslag in januari, heeft de Kamer een rechtse
meerderheid. Inhoudelijk zijn aspecten van het fortuynisme door alle partijen
geabsorbeerd, behalve GroenLinks en christelijk rechts. De Beus vermijdt in
verband met Fortuyn het begrip populisme en heeft het over diens 'volks
conservatisme'. Naast dit 'populaire' conservatisme van Fortuyn is inmidels een
'elitair' conservatisme uit de kast gekomen, dat evenwicht wil brengen in het al
jaren overwegend linkse politieke debat.

De 'populaire democratie' staat een beroep toe op de opvattingen en belangen van
'het volk', als algemene, nationale entiteit. Zij legt de nadruk op
volkssoevereiniteit als grondslag van de democratie. Dat was in Nederland niet
gewoon. In ons verzuilde verleden ging het om soevereiniteit in eigen kring,
niet om volkssoevereiniteit. Naderhand kende Nederland alleen nog het 'gewone
volk'; daarop en op het gelijkheidsbeginsel stoelde links zijn machtsaanspraken.
Links was egalitair, rechts elitair.

Het fortuynisme laat zien dat de rollen worden omgedraaid. Links is in
toenemende mate elitair, rechts egalitair. Links is bevangen geraakt door een
soort 'volkshaat', vervuld van afschuw over de onderbuik van het gewone volk,
zijn wansmaak en domheid. Links wordt steeds meer een cultureel project, een
leer en levensstijl voor 'fijne luiden', hoger opgeleiden en bovenmodalen. De
emancipatie van 'gewone mensen' staat daarin niet meer voorop, maar bevestiging
van eigen morele en intellectuele superioriteit - en daarmee behoud van
bevoorrechte posities. Rechts ontfermt zich, met behulp van de populaire
democratie, over het gewone volk.

In Madame Tussaud in Amsterdam is deze week een wassen beeld van Pim Fortuyn
onthuld. Ook zijn beide hondjes, hier bekeken door twee Fortuyn-aanhangers, zijn
in was vereeuwigd. FOTO JOOST VAN DEN BROEK - DE VOLKSKRANT

LOAD-DATE: May 3, 2003

LANGUAGE: DUTCH

                © 2003 PCM Uitgevers B.V.  All rights reserved.

                              75 of 117 DOCUMENTS

                                 de Volkskrant

                                  May 3, 2003

Juridisch omgaan met plaagpost ; Bert-Jaap Koops (35), jurist

BYLINE: RENE DIDDE

SECTION: Wetenschap; Pg. 7W

LENGTH: 1034 words


Elke ochtend werkt hij zich door een enorme stapel spam heen, de toenemende
ongevraagde reclame die via e-mail wordt verspreid. Bert-Jaap Koops wordt zo
elke dag op een van zijn onderzoeksonderwerpen gedrukt. 'Er is weinig tegen te
doen', weet de 35-jarige jurist. 'Mijn naam staat op net iets te veel
elektronische lijsten, door mijn internet-publicaties.'

Spam is een voorbeeld van de invloed van informatietechnologie op onderwerpen
uit het recht, zoals nieuwe pricavy-bescherming. Precies datgene waarnaar Koops
onderzoek verricht op het Centrum voor Recht, Bestuur en Informatisering van de
Universiteit van Tilburg.

We moeten ons weinig illusies maken. 'Ondanks wetgeving voor bescherming van
persoonsgegevens, zullen bedrijven steeds meer te weten komen wat iemand eet,
leest en bekijkt, wat zijn hobby's en andere interesses zijn. Bedrijven
beschikken over steeds verfijndere profielen en zullen daardoor gewiekst steeds
persoonlijker diensten aanbieden. De nieuwe spam-wetgeving staat toe dat
bedrijven hun bestaande klanten blijven bestoken met ongevraagde
reclameberichten.'

Nu is spam een betrekkelijk onschuldige uitwas van de nieuwe
informatietechnologie. Meer zorgen maakt Koops zich om de strafrechtelijke
ontwikkelingen rond internet, e-mail en mobiele telefonie. 'Vooral als gevolg
van '11 september' hebben de regeringen van verschillende landen een tamelijk
rigide registratieplicht ingevoerd', constateert Koops.

'Dat betekent dat gedurende een of twee jaar het belgedrag bij telecombedrijven
moet worden opgeslagen zodat justitie de gegevens desgevraagd kan raadplegen.
Daaruit worden de belcontacten afgeleid, maar ook de plaats van waaruit mobiel
is gebeld.'

Zulke wetgeving is in het leven geroepen om boeven te vangen en terrorisme te
bestrijden. Belgie en Engeland hebben in allerijl wetgeving uitgevaardigd om de
registratieplicht tot stand te brengen. Koops: 'Dat kan zo ver gaan dat
internetproviders verplicht zijn databestanden met website-bezoek of
e-mail-verkeer van iemand te bewaren.'

Misschien helpt het om fraude en valsheid in geschrifte te bestrijden of het
verspreiden van gemene computervirussen, e-mail-bombardementen en
verstikkingsaanvallen tegen te gaan. Koops is echter bang dat de richtlijnen zo
grofmazig zijn dat onschuldige burgers daar de dupe van worden.

'Er zit een spanningsveld tussen de opsporingsbevoegdheden en het waarborgen van
privacy', zegt Koops. 'Die moet de wetgever zien op te lossen met op maat
gesneden regels, die misschien wel per techniek moeten verschillen. Anders kan
de rechtsbescherming van gewone burgers worden ondermijnd.'

Wat te denken van het e-mailadres 'jaikkomnaarpetersfeestje@hotmail.com'. Koops:
'Daar lopen inhoud van de e-mail en verkeersgegevens door elkaar. Justitie weet
kortom ook zonder de bevoegdheid om de mail te openen al waar het over gaat.'

Koops ontwikkelde zijn rechtvaardigheidsgevoel tijdens een vervangende
dienstplicht bij Amnesty International. 'Ik vind dat mensen juridisch goed
beschermd moeten worden, of het nu verdachte misdadigers zijn, politieke
activisten of burgerslachtoffers.' Voor die dienstplicht kon hij zijn draai
slecht vinden. Hij studeerde wiskunde, maar dat vond hij niet leuk want abstract
en niet maatschappelijk. Wel leuk was literatuurwetenschappen, maar daar kon je
weer weinig mee.

Na de vervangende dienst kreeg hij toch weer kriebels naar de wetenschap. Zijn
oog viel op een advertentie in de krant voor een promotie-onderzoek over
digitaal geheimschrift en versleutelingstechniek (encryptie). 'Daar viel alles
op zijn plaats', zegt Koops. 'Een wisselwerking tussen de logica van wiskunde,
gevoel voor interpretatie van literatuurwetenschap en het maatschappelijke van
rechten. Opsporingsbevoegdheden in een digitale omgeving was toen een nieuw,
spannend onderwerp. Daar komt bij dat men in de juridische wereld weinig kaas
heeft gegeten van techniek.'

Een promotie en vele onderzoeksprojecten later geeft Koops als universitair
hoofddocent nu leiding aan vijf promovendi. Zojuist heeft hij bijvoorbeeld een
project afgerond over het huisrecht (art. 12 Grondwet). 'Ook dat verandert door
ict', zegt hij. 'Een koelkast die zelf bestellingen doet bij de supermarkt,
levert informatie die buitenshuis is af te lezen. Ook het gebruik van de
draadloze telefoon binnenshuis maakt dat de buurman kan meeluisteren.'

Hij vindt dat overheid en politiek veel fundamenteler over zulke
privacy-vraagstukken moeten nadenken. 'Het gaat erom dat je anticipeert op
mogelijk ongewenste trends van techniek. Ongetwijfeld ontwikkelt techniek zich
autonoom, maar met wetten kun je proberen de gevolgen daarvan bij te sturen.'

Koops werkt nauw samen met een dertigtal Tilburgse wetenschappers die zich
bezighouden met juridische en bestuurlijke aspecten van ict. Maar niet meer dan
vier dagen of 32 uur in de week. 'Ik vind het belangrijk om veel literatuur te
lezen en op reis te gaan. En als ik ga, dan ben ik ook weg, dus ook mobiel
onbereikbaar.'

Synoniemen en associaties, vooral in het Engels, helpen hem bij het schrijven
van wetenschappelijke artikelen. 'Een belangrijk hulpmiddel en inspiratiebron
daarbij vind ik bijvoorbeeld Rogets 21th century thesaurus, een enorm bestand
van begrippen en hun synoniemen of aanpalende begrippen. Handig om het juiste
woord te vinden.'

Wat niet wil zeggen dat alle Engelse begrippen klakkeloos in het Nederlands
moeten worden overgenomen. Want Bert-Jaap Koops is ook betrokken bij de
Stichting Natuurlijk Nederlands, die bewustwording nastreeft om onnodig Engels
tegen te gaan.

Koops is geen fundamentalistische purist die vindt dat iedereen van 'stempost'
zou moeten spreken in plaats van 'voice-mail'. 'Het is gewoon leuk om
volwaardige vervangers te zoeken. Het houdt de taal veerkrachtig. Waarom spreken
van 'hyperlink' als 'koppeling' ook kan? Of als je het in plaats van 'spam' net
zo goed kunt hebben over 'pestpost'?

Plaats: Tilburg, Centrum voor Recht, Bestuur en Informatisering

Staf: 5 promovendi

Budget: 160 duizend euro per jaar

Doel: analyse rechtsbescherming bij ict

Hulpmiddel: Rogets 21th Century Thesaurus

FOTO MARCEL VAN DEN BERGH - DE VOLKSKRANT

LOAD-DATE: May 3, 2003

LANGUAGE: DUTCH

                © 2003 PCM Uitgevers B.V.  All rights reserved.

                              76 of 117 DOCUMENTS

                                 de Volkskrant

                                  May 2, 2003

Bedelbrieven vouwen op last van Justitie ; Regilio Tuur moest voor straf werken
in bejaardenhuis

BYLINE: VAN ONZE VERSLAGGEEFSTER ANNIEKE KRANENBERG

SECTION: Economie; Pg. 15

LENGTH: 707 words

DATELINE: AMSTERDAM


Vandaag krijgt Cor Boonstra te horen of hij tot een werkstraf wordt veroordeeld.
Velen gingen hem voor. 'Het is niet waar dat beroemde mensen eerder een
taakstraf krijgen dan een celstraf.'

Menno Buch werd in 2000 wegens het ontduiken van de belasting 240 uur aan het
werk gezet in de keuken van een bejaardentehuis. Theo van K., de oud-topman van
Holland Casino, kreeg in 1998 een taakstraf opgelegd in de Clickfonds-zaak en
moest 240 uur paaltjes slaan in de duinen. Mogelijk wordt Cor Boonstra vandaag
toegevoegd aan het rijtje van prominente Nederlanders die tot een werkstraf zijn
veroordeeld.

De rechtbank doet vanmiddag uitspraak in het proces tegen de oud-Philips-topman
die onder meer wordt verdacht van aandelenhandel met voorkennis. Het OM heeft
240 uur dienstverlening, zes maanden voorwaardelijk en een boete van 180 duizend
euro geeist. 'Een behoorlijke eis', vindt universitair hoofddocent strafrecht
Anton van Kalmthout van de universiteit van Tilburg, die promoveerde op de
werkstraf.

Toch wordt al snel geroepen dat sprake is van klassenjustitie als bekende
Nederlanders een werkstraf krijgen. Zulke geluiden waren te horen na de
veroordelingen van Patrick Kluivert en Marco Bakker. De voetballer veroorzaakte
in 1995 een ongeluk - hij reed bijna 40 km per uur te hard - waarbij een
schouwburgdirecteur om het leven kwam. De zanger reed in 1997 na een optreden in
de Amsterdamse Arena een vrouw dood onder invloed van alcohol.

Dat zij 'slechts' werden veroordeeld tot 240 uur dienstverlening 'ten algemene
nutte' veroorzaakte een storm van verontwaardiging. Het is niet waar dat
beroemde mensen eerder tot een taakstraf worden veroordeeld dan tot een
celstraf, zegt Van Kalmthout. Voor soortgelijke misdrijven krijgen gewone
burgers net zulke sancties opgelegd. 'Jaarlijks voeren zo'n dertigduizend mensen
een taakstraf uit.'

In de beursfraudezaak 'Operatie Clickfonds' waarschuwde officier van justitie
Joost Tonino vorig jaar december evenwel voor een ander soort klassenjustitie.
In het proces tegen vermogensbeheerder Dirk de Groot noemde hij het een
onwenselijke ontwikkeling dat veel fraudezaken eindigen met een taakstraf -
maximaal 480 uur waarvan het werkgedeelte niet meer dan 240 uur bedraagt, de
rest is een leerstraf.

Personen 'die door opleiding en vermogen al een bevoorrechte positie in de
maatschappij innemen, mogen niet anders worden gestraft dan degenen die dat niet
hebben', zei Tonino. 'Mee eens', zegt Van Kalmthout. 'Fraude is een calculerend
delict. De mensen die deze misdrijven plegen, kunnen als geen ander een rekensom
maken en besluiten dat misdaad loont.' Daarom wordt volgens de jurist in grote
fraudezaken vaak een 'cocktailsanctie' opgelegd: een taakstraf, een
voorwaardelijke straf en een fikse geldboete.

De officier - dezelfde als in de Clickfonds-zaak - heeft tegen Boonstra ook zo'n
samengestelde sanctie geeist. Het OM heeft er rekening mee gehouden dat de
topman schade heeft opgelopen door alle media-aandacht.

Terecht, meent Van Kalmthout. De reputatie van een BN'er wordt zwaar en
langdurig geschaad. Marco Bakker werd gefotografeerd tijdens zijn werkstraf in
een coniferenkwekerij. Jaren na het ongeluk verbood de VARA nog een tv-optreden
van de zanger vanwege zijn verleden.

Bovendien kan een BN'er tijdens een taakstraf niet anoniem opereren, zegt de
jurist. 'Als Boonstra er de kantjes vanaf zou lopen, verspreidt zich dat als een
lopend vuurtje.'

De reclassering bepaalt de soort werkstraf, die allereerst afhankelijk is van de
beschikbaarheid van projecten. Daarnaast wordt bekeken welke vaardigheden de
veroordeelde bezit. 'Maar een witteboord krijgt geen administratieve taken
toebedeeld. Het werk moet wel een strafkarakter behouden.'

Ook zoekt de reclassering in sommige gevallen naar een project dat het gedrag
kan beinvloeden. Bokser Regilio Tuur - die meermaals zijn ex-vrouw of vriendin
mishandelde - is al eens te werk gesteld in een gemoedelijk bejaardentehuis.
Voor de welgestelde Boonstra zou een werkstraf nuttig kunnen zijn waarin hij
wordt geconfronteerd met minderbedeelden, denkt Van Kalmthout. 'Dat hoeft niet
eens in een gaarkeuken te zijn. Hij kan ook bedelbrieven vouwen voor een
liefdadigheidsinstelling.'

LOAD-DATE: May 2, 2003

LANGUAGE: DUTCH

                © 2003 PCM Uitgevers B.V.  All rights reserved.

                              77 of 117 DOCUMENTS

                                 de Volkskrant

                                  May 2, 2003

Wie redt het klootjesvolk? ; Een jaar na de moord op Pim Fortuyn woedt nog
steeds de klassenstrijd

BYLINE: DOOR LIDY NICOLASEN

SECTION: Cicero; Pg. 21

LENGTH: 2316 words


Hij was mateloos populair. Traditionele niet-stemmers omarmden hem.
Minister-president wilde hij worden. En toen werd hij vermoord. Op 6 mei is het
een jaar geleden. De Pim Fortuyn-memorabilia stapelen zich op. Sommige
waarnemers menen dat de politiek haar oude loop kan hernemen. Maar zij zijn te
vroeg. De klassenstrijd is nog niet uitgewoed.

Irak werd in de kabinetsformatie pas onderwerp van gesprek toen de oorlog niet
meer was te keren. De oplossing voor een nijpend geldgebrek lag voor het grijpen
en toen bleek de chemie niet te deugen. De formateurs maakten plaats voor andere
grijsaards en de 'Staphorsters' onder de volksvertegenwoordigers droomden al van
een vernieuwd ethisch reveil totdat D66 op weg naar het verse regeringspluche
het referendum inslikte.

De tijd verglijdt en weinig verandert. Misschien ook door het afgelopen,
tumultueuze jaar dat de politieke verhoudingen op z'n kop zette, nieuwe
hoofdrolspelers naar Den Haag bracht, maar vooralsnog geen nieuwe ideeen. De
helden van morgen aarzelen voorwaarts te gaan en de leiding op zich te nemen,
uit angst voor het publiek, dat zich intussen vergaapt aan standbeelden, bustes
of wassen beelden van de held van gisteren.

Er is dus alle ruimte om achterover te leunen en de hausse aan Pim
Fortuyn-memorabilia te ondergaan - gedenkwaardigheden van een politicus die mede
debet is aan de chaos. Een jaar geleden werd hij vermoord. Dezer dagen wordt hij
herdacht. De stapel boeken van en over hem heeft inmiddels een respectabele
hoogte bereikt en het einde lijkt nog lang niet in zicht.

Minister-president wilde Fortuyn worden, zijn intrede doen in het plechtstatige
Catshuis. 'Omdat het volk dat wil', zei hij. Zijn campagne had Samurai moeten
heten, naar de 16de-eeuwse Japanse krijgers die genadeloos toeslaan als anderen
even niet opletten.

Er waren er niet veel die dat wisten, ook al was genoegzaam bekend dat Fortuyn
de kunst van het afrekenen verstond. 'Ik geloof dat in datgene wat ontbindt, wat
instort, de waarheid eigenlijk pas geopenbaard wordt', citeert hij Gerard Reve
in zijn autobiografie. Echt op dreef was hij vaak in zijn columns in het
weekblad Elsevier. Ze zijn nu gebundeld en onder de titel A hell of a job op de
markt gebracht, in combinatie met dvd of videoband en een cd - voor de ware
vereerders.

Acht jaar columns. Uitgever en vriend Albert de Booij noemt Fortuyn in 'achteraf
een woord vooraf' de dramatische held, Melkert de antagonist, de media het koor
- het Nederlandse volk zat als toeschouwer in de zaal. En hij aarzelt niet de
goden op de Olympus erbij te halen, verbaasd als ze zouden zijn 'over de
onstuimige opmars van deze complexe sterveling'.

Fortuyn deed het zelf niet voor minder. Al vroeg droomde hij hardop van een
zakenkabinet-Fortuyn. Aanvankelijk in een enkele bijzin, nog te verstaan als
grapje, ten slotte uitgewerkt in een boek dat in 1994 verscheen.

Ook dan al geselt zijn pen en bespot en beoordeelt hij onomwonden de politieke
hoofdrolspelers, dikwijls op het hilarische en vermakelijke af. De taal is
direct, de toon opgewonden, de oplossing altijd stoer en ferm en vooral
eenduidig.

Het gaat in het begin nog over Lubbers, Brinkman ('een vader die zijn zoons
vermoordt, verdient eenieders afschuw'), de AOW ('Het was er weer, het bekende
gekrijs in het verzorgstehuis der Nederlanden') of het aantreden van premier Kok
('de man die nog geen twee stappen vooruit kan denken'). Ook dan al is Nederland
vol. 'Dat schijn je in dit rare land niet te mogen zeggen.'

De hoofdrolspelers veranderen in die acht jaren en maken plaats voor 'de linkse
kerk', het kolere regentenland of de bierpompliberalen. De problemen blijven
onveranderd actueel en de oplossingen voor herhaling vatbaar, net als Fortuyns
diepste wens erbij te horen.

In zijn column 'Mijn droomkabinet', gepubliceerd op 15 januari 2000, noemt hij
het een zegen voor het land als VVD, CDA en de kleine christelijke partijen de
handen ineen zouden slaan. 'Zijn we eindelijk af van die linkse kerk die niet
alleen de politiek domineert, alles bepaalt wat we wel en niet mogen denken en
zeggen in dit land, maar ook nog eens vrijwel de gehele pers in handen heeft.
Kunnen we beginnen met het terugdringen van de staatsschuld, de sanering en
reorganisatie van de collectieve sector inclusief het binnenlands bestuur.
Kunnen we ook onze grenzen hermetisch sluiten, want het land is inmiddels
overvol, en kunnen we de VVD gaan masseren om de republiek te omarmen en om de
gekozen minister-president en de gekozen burgemeester in te voeren. Door het
volk wel te verstaan en niet via getrapte verkiezingen door de
volksvertegenwoordiging.'

Ziedaar in een notendop de thema's die hij door de jaren heen bezong en trouw
bleef. Hans Wiegel was toen nog zijn gedroomde premier. Maar: 'Ik kom er aan',
schrijft hij als hij van columnist politicus is geworden en zijn wekelijkse
column moet opgeven. Hij is dan de lijsttrekker van Leefbaar Nederland, op wiens
coming out half Nederland lijkt te hebben gewacht.

Zijn waanzinnige populariteit beangstigt Fortuyn zelf bij tijd en wijlen ook. De
peilingen leren dat de kiezer die hem eenmaal heeft omarmd, de fase van zwevende
kiezer definitief de rug heeft toegekeerd en hem trouw blijft. Al zou hij op z'n
kop gaan staan.

Het is dit fenomeen dat menigeen heeft getracht te ontrafelen (politici van de
gevestigde partijen hebben dat te weinig gedaan) en waaraan nog vele studies
zullen worden gewijd. Tot de stapel Fortuyn-boeken hoort een bundeltje essays
van een viertal denkers. Hun opvattingen zijn niet nieuw, hun bijdrage ten dele
al eerder gepubliceerd en zelfs enigszins gedateerd, maar niettemin bewerkt en
samengebald in een tweede aflevering van Haagse tegenstrijdigheden.

Dat lijkt geheel in de geest van Fortuyn, getuige LPF-lijsttrekker Mat Herben.
'Pim was een veelschrijver. Knip-plak-knip-plak en dan had-ie weer een boekie
vol.' Herben doet zijn ontboezeming tegenover HP/De Tijd-journalist Marcel van
Roosmalen, die zijn verhalen vervolgens ook maar van een kaftje voorzag en als
De Pimmels de wereld in stuurde. Lichtvoetig leesplezier over de
wederwaardigheden van de apostelen van Pim Fortuyn.

Pims volgelingen staven de conclusie van de essayisten Hendrik Jan Schoo,
directeur-uitgever, en Paul Schnabel, directeur van het Sociaal en Cultureel
Planbureau, in Haagse tegenstrijdigheden dat er een klassenstrijd woedt in
Nederland. Meer nog dan Fortuyns uitlatingen over immigratie, islam en
verzorgingsstaat is volgens Schoo de heersende klasse (politiek, academische
wereld, media) vervuld van afschuw over de ondraaglijke 'platheid' van de
neo-politici die via de Lijst Pim Fortuyn de Tweede Kamer in kwamen.

'Patsers en vrije jongens zijn het, ondernemers nota bene, nieuwlichters met
verkeerde pakken, foute auto's en nieuwe fortuinen - want veel erger dan oud
geld is nieuw geld.'

De vertegenwoordigers van het nieuwe populisme als 'een noodzakelijke correctie
op democratisch falen', aldus Schoo. 'Waar dedain voor de 'parvenu' en de
losgeslagen kleinburger oplaait, woedt steevast klassenstrijd.' Hij is niet de
eerste en enige die betoogt dat Paars de voedingsbodem heeft gelegd voor dat
populisme ('Wim heeft Pim gebaard'), omdat Paars de politieke tegenstellingen in
zich verenigde en die vervolgens afdekte. Het volk had het nakijken.

Ze zijn te hebben, denkt Schoo, die vulgaire elite en dat lompenproletariaat.
Maar ze zullen elders onderdak en erkenning zoeken, want hij gelooft niet dat de
LPF zelf ooit respectabel wordt.

Wie redt het klootjesvolk? VVD en PvdA op zoek naar hun kiezers en naar
hernieuwde emancipatie? Het nieuwe kabinet dat in de aloude achterkamertjes
wordt opgetrokken? De provinciale besturen die zich weer hebben gegroepeerd in
breed samengestelde colleges? De gemeenteraden die zich geen raad weten met het
nieuwe dualisme en vooral met zichzelf overhoop liggen?

Schnabel spreekt van een monsterverbond van de kleine burgers en de luidruchtige
klasse van de succesvolle nieuwe ondernemers. 'Het ostentatieve vertoon van
rijkdom vormde 'rechts' het paradoxale antwoord van de nieuwe rijken, 'links'
ging het om een echte aflossing van de wacht. In het eerste geval gaat het om de
zoete wraak van het publieke zichtbare eigen succes, in het tweede geval om het
opheffen van een diepe krenking in het gevoel van eigenwaarde.'

Onder de dekmantel van een egalitair en sociaal rechtvaardig land gaat een
'buitengewoon ingewikkeld gelaagde samenleving schuil', zegt Schnabel, waarin
van iedereen wordt verwacht dat hij zijn plaats kent. Fortuyn voelde zich
buitengesloten, zijn aanhangers voelen zich buitengesloten. Dat is hun
achilleshiel. Lees Fortuyns autobiografie er maar op na.

'De gesloten regentencultuur is terug van weg geweest, met dit verschil dat nu
geboorte de toegang niet meer helemaal bepaalt, in die zin is die cultuur
gedemocratiseerd. Het gaat er nu om te beschikken over de juiste mentaliteit,
kwaliteiten en opleiding. Geboorte is daarbij behulpzaam, maar ook met er hard
aan trekken komt men een heel eind. Het trieste is nu dat de generatie die
zozeer heeft gevochten voor openheid, afschaffing van de
binnenkamertjespolitiek, voor democratisering van de besluitvorming, thans op
een virtuoze wijze met een schijn van democratie en inspraak de gesloten
regentencultuur opnieuw introduceert. Tot schade van maatschappij en economie en
bovenal tot schade van de nieuwkomers die behendig zoveel mogelijk buiten de
deur worden gehouden.'

De opstand van jongeren in de jaren zestig ging over democratisering. Het
volksoproer van 2002 gaat over de volkswil, de plicht om te luisteren. Schnabel
benoemt het klootjesvolk. Burgers die arm zijn noch slecht. Die zich ingehaald
weten door maatschappelijke ontwikkelingen waarop ze geen greep hebben, of door
immigranten die door opleiding of inzet maar ook criminele activiteiten dikwijls
succesvoller zijn.

Uitgangspunt van het populisme is de overtuiging dat de deugd berust bij het
gewone volk. Politicoloog Bart Tromp herinnert er nog even aan. Dat gewone volk
is ongeorganiseerd en afhankelijk van een leider die vaak afwijkt in leefstijl
en kledij. Tegenstander is het establishment, de elite, ook wel bekend als de
zakkenvullers die in achterkamertjes bedisselen hoe zich te bevoordelen ten
koste van het volk.

Populisme was er altijd al, als een onderstroom in de politiek. Tromp noemt Hans
Wiegel als voorbeeld, en Jan Marijnissen, als om aan te tonen dat ze zowel van
rechtse als van linkse snit kunnen zijn. Kiezers vragen om leiders die kleur
bekennen, zegt Andre Rouvoet, voorman van de ChristenUnie, uiterst salonfahig
dezer dagen en vooral pleitbezorger voor moreel leiderschap.

Zonder overdrijving kan Fortuyn zo'n politicus worden genoemd. Maar succes kreeg
hij pas toen hij met een eigen partij kwam, na te zijn afgewezen door PvdA, VVD
en CDA. Net als peetvader Harry Mens, die door het VVD-kader te ordinair werd
bevonden.

Kort voor zijn overlijden had Joop den Uyl al geprobeerd Fortuyn voor dit
buitensluiten te waarschuwen. 'Pim', had hij gezegd, 'je past niet binnen de
cultuur van deze partij. Ik zie heel goed je talenten, maar binnen deze club zal
het nooit iets me je worden.' Ten slotte verzuchtte Den Uyl: 'Ach, er is meer in
het leven dan de politiek. Het ga je goed.'

Maar dat gold niet voor Fortuyn, het buitenbeentje van kindsaf, dat erbij wilde
horen. Hij is een jongetje dat zijn moeder vereert, dat hangt aan pracht en
praal en slecht is in sport en tekenen. Hij is trots op Joseph Luns en op GBJ,
die het elke zondag weer veel beter weet dan Charles de Gaulle. De politiek
neemt bezit van Fortuyn, en net als Den Uyl heeft ook hij het over 'de boel bij
elkaar houden' als belangrijke politieke taak.

Zou hem dat als premier zijn gelukt? Tjerk Westerterp en Kay van der Linde
kropen in de huid van Fortuyn en schreven zijn dagboek als premier. Hadden ze
beter niet kunnen doen. Van der Linde en Westerterp als hoofdpersoon (want dat
wordt het), dat is geen feest. Ze hebben te veel rekeningen te vereffenen, ze
missen Fortuyns schrijftalent en zijn hang naar sentiment en romantiek. Hun
tekst is saai en plat, hun Fortuyn bijna een dictator, die ten slotte met zijn
kernkabinet in een krakkemikkig Catshuis zowaar wordt vergast, op de dag dat
Volkert van der G. uit een coma ontwaakt.

Nee, deze premier Pim zou het klootjesvolk niet hebben gered. Wie wel?

Er is zwaar weer op komst. Ander zwaar weer dan van de asielzoekers op wie
Fortuyn en zijn aanhang het hadden gemunt. De werkloosheid groeit, er is een
tekort op de begroting, de inflatie stijgt, de pensioenen lopen gevaar, de
woningnood in de grote steden keert terug en de koppeling tussen lonen en
uitkering gaat eraan.

Alsof de duivel ermee speelt pleit Schnabel voor een revitalisering van het
poldermodel. Rouvoet gaat ervan uit dat de kortstondige revolutie van de 'nieuwe
politiek' inmiddels tot normale proporties is teruggebracht. Ze zijn te vroeg.
De klassenstrijd is nog niet uitgewoed, en er is nog steeds geen antwoord op de
vraag wie het klootjesvolk gaat redden.

H.J.Schoo, Bart Tromp, Paul Schnabel, Andre Rouvoet: Haagse tegenstrijdigheden -
een jaar verder.

Salome; 72 pagina's; Euro 14,50.

ISBN 90 5356 612 0.

Marcel van Roosmalen: De Pimmels - De apostelen van Pim Fortuyn.

Aspekt; 160 pagina's; Euro 14,98.

ISBN 90 5911 256 3.

Pim Fortuyn: Autobiografie van een babyboomer.

Karakter; 432 pagina's; Euro 21,75.

ISBN 90 6112 941 9.

Tjerk Westerterp & Kay van de Linde: Het geheime dagboek van premier Pim - een
politieke roman.

Karakter; 192 pagina's; Euro 15,95.

ISBN 90 6112 132 9.

Pim Fortuyn: A hell of a job - de verzamelde columns.

Speakers Academy (www.samtv.nl); 784 pagina's; Euro 32,95; inclusief dvd of
video en cd Euro 49,95.

ISBN 90 8063 006 3.

ILLUSTRATIE IEN VAN LAANEN

LOAD-DATE: May 2, 2003

LANGUAGE: DUTCH

                © 2003 PCM Uitgevers B.V.  All rights reserved.

                              78 of 117 DOCUMENTS

                                 de Volkskrant

                                 April 30, 2003

LPF: falend bestuurder verdient geen lintje

BYLINE: VAN ONZE VERSLAGGEVER SANNE TEN HOOVE

SECTION: Binnenland; Pg. 2

LENGTH: 490 words

DATELINE: DEN HAAG


De traditionele lintjesregen leidt dit jaar tot enige ophef. De LPF vindt het
onbegrijpelijk dat een 'falende bestuurder' als de voormalige Zuid-Hollandse
commissaris van de koningin Leemhuis-Stout een lintje heeft gekregen. De
Stichting Rokersbelangen klaagt over de uitreiking van een onderscheiding aan
Fons Nijpels. Hij zou als voorzitter van de vereniging Clean Air Now een hetze
hebben gevoerd tegen rokers.

De LPF heeft minister Remkes van Binnenlandse Zaken dinsdag om opheldering
gevraagd. De partij wil weten of een smetteloze staat van dienst niet meegewogen
moet worden bij de beoordeling of iemand in aanmerking komt voor een lintje.
Leemhuis-Stout moest in 1999 vanwege de geruchtmakende Ceteco-affaire opstappen
als commissaris van de koningin in Zuid-Holland. De provincie verloor destijds
miljoenen aan gemeenschapsgeld door zelf als bankier op te treden. De voormalige
bestuurder wordt officier in de orde van Oranje-Nassau.

Een ander opvallend lintje is dat voor Karl Dittrich, voormalig
burgemeesterskandidaat voor Maastricht en de huidige vice-voorzitter van het
Nederlandse Accreditatie Orgaan voor het Hoger Onderwijs. Hij zat als voorzitter
van MVV in 1993 vier dagen in voorarrest vanwege een zwartgeldaffaire. Bovendien
werd hij als universiteitsbestuurder beticht van belangenverstrengeling.

De koningin reikt dit jaar 3182 lintjes uit, twee minder dan vorig jaar. Onder
de gedecoreerden zijn dit keer relatief weinig bekende Nederlanders. Cabaratier
Herman Finkers en schrijver Maarten 't Hart worden ridder in de orde van de
Nederlandse Leeuw. Tv-maker Rik Felderhof wordt officier in de orde van
Oranje-Nassau, evenals schaatser Erben Wennemars .

Voorzitter Cees van Lede van de raad van bestuur van Akzo Nobel wordt commandeur
in de orde van de Nederlandse Leeuw, net als prof. dr. L. van Golde, hoogleraar
Veterinaire Biochemie van de Universiteit van Utrecht. Een hogere onderscheiding
is voor gewone Nederlanders niet weggelegd.

Het overgrote deel van de gedecoreerden kreeg een lintje in de lagere orde van
Oranje-Nassau, als 'gewoon' lid, ridder of officier. Dat geldt ook de Saudische
prins Alwaleed bin Abdulaziz Al Saud, die officier in de orde van Oranje-Nassau
werd voor zijn 'buitengewoon belangrijke rol in de Nederlands-Saudische
economische betrekkingen. Verder zijn het vooral gewone Nederlanders die een
lintje krijgen, zoals klompenmaker Biesbroek uit Hendrik-Ido-Ambacht en dirigent
Nota van het bejaardenkoor van huize Sint Jozef uit Leeuwarden.

Kunstenaars met een lintje zijn onder anderen musicus Frans Bruggen, actrice
Henny Orri en auteur Ton van Reen. Ze worden ridder in de orde van de
Nederlandse Leeuw. Bluesmuzikant Harry Muskee wordt ridder in de orde van
Oranje-Nassau, net als leadzanger H. Pleket en toetsenist en accordonist W.
Mulder van De Havenzangers .

Herman Finkers FOTO ANP

Joan Leemhuis-Stout FOTO ANP

Erben Wennemars FOTO'S ANP

LOAD-DATE: April 30, 2003

LANGUAGE: DUTCH

                © 2003 PCM Uitgevers B.V.  All rights reserved.

                              79 of 117 DOCUMENTS

                                 de Volkskrant

                                 April 29, 2003

Lintje: je moet er wel wat voor doen

BYLINE: THEO STIELSTRA

SECTION: Economie; Pg. 16

LENGTH: 621 words


Ruim 3100 Nederlanders krijgen vandaag een een lintje. Welke onderscheidingen
zijn er en hoe kom je er aan?

Een lintje voor iedereen die veertig jaar op dezelfde werkplek is blijven
zitten?

Tot voor de herziening van het zogenoemde 'decoratiestelsel' in 1994 kon iedere
ambtenaar uitrekenen wanneer hij aan de beurt was voor een onderscheiding. Een
langdurig dienstverband strekte bij gewone burgers echter ook tot aanbeveling.
Lintjes vielen opvallend vaak in de hogere - meer notabele - regionen. Een
herziening van het beleid acht jaar geleden bracht daarin verandering.

Met hard werken valt geen medaille meer te verdienen?

Ook iemand die in zijn werk een bijzondere prestatie heeft geleverd, kan nog een
lintje ontvangen. Maar, zo stelt het Kapittel voor de Civiele Orden, het moet
gaan om 'zeer uitzonderlijke verdiensten' die beslist moeten uitstijgen boven
wat normaal van iemand mag worden verwacht. Met twintig jaar door weer- en wind
de krant bezorgen, redt u het niet. Want de samenleving moet er wel iets mee
opschieten.

Democratisering? Wat is er democratisch aan een koninklijk lintje?

Iedere Nederlander kan in principe een lintje ontvangen. Een oorlogsverleden, of
veroordelingen wegens zeden- of geweldsdelicten, zouden een toekenning echter
wel in de weg kunnen staan. Het Kapittel voor de Civiele Orden, dat bestaat uit
vijf burgers, beoordeelt ieder individuele aanvraag op zijn merites op grond van
criteria. De voordrachten worden met een 'zwaarwegend advies' voorgelegd aan de
betrokken minister. Vervolgens gaat het voor een handtekening naar de koningin.

De baas van een groot bedrijf zal na verloop van tijd wel een lintje krijgen?

Dat kan, maar het is bepaald geen automatisme. Er zijn - om het oneerbiedig te
zeggen - twee smaken onderscheidingen: de zes ridderlijke graden in de Orde van
Oranje Nassau (van hoog naar laag: Ridder Grootkruis, Grootofficier, Commandeur,
Officier, Ridder, Lid), en de drie graden in de Orde van de Nederlandse Leeuw
(Ridder Grootkruis, Commandeur, Ridder). De eerste is voor 'mensen die
waardering en erkenning verdienen uit de samenleving'. Daarbij kan worden
gedacht aan vrijwilligers die zich jarenlang in het zweet hebben gewerkt in het
jeugd- en jongerenwerk, bij een culturele instelling, en dergelijke.

Bij de Orde van de Nederlandse Leeuw gaat het om 'puur individuele genialiteit',
bijvoorbeeld prestaties die te danken zijn aan een 'uitzonderlijk talent'. Deze
onderscheiding gaat in de praktijk vaak naar kunstenaars, sporters of
wetenschappers. Een baas van een groot bedrijf moet tenminste kunnen bogen op
'exceptioneel innovatief ondernemerschap'.

Waar vraag ik zo'n lintje aan?

Gezien de criteria zou het beter zijn als uw sportclub, creativiteitscentrum of
zorginstelling contact opneemt met de dienstdoende lintjesambtenaar op het
gemeentehuis. De ambtenaar zal nagaan of het de koningin zal behagen. Vervolgens
moeten data en referenties worden verzameld en worden ingediend door de
burgemeester.

Staat leuk naast de medaille van de Avondvierdaagse?

Er zijn gedetailleerde instructies voor het dragen van onderscheidingen. Liever
op een rokkostuum, een uniform of een jacquet, maar minimaal op een
'wandelkostuum', ofwel een mantelpak of kostuum. Nooit op een T-shirt, tenzij u
daar op de dag van de uitreiking toevallig in rondloopt.

Waar kan ik alles nalezen?

Behalve de twee genoemde Ordes met bijbehorende onderscheidingen, zijn er nog
andere koninklijke medailles te verdienen. Voor helden bijvoorbeeld, of voor
militairen. Op de website www.lintjes.nl staat veel informatie. De Kanselarij
der Nederlandse Orden in Den Haag geeft er diverse brochures en boeken over uit.

FOTO ANP

LOAD-DATE: April 29, 2003

LANGUAGE: DUTCH

                © 2003 PCM Uitgevers B.V.  All rights reserved.

                              80 of 117 DOCUMENTS

                                 de Volkskrant

                                 April 26, 2003

Het autonome individu kijkt tv ; Filosoof kweekt voor vreemdeling superieur
beeld van eigen cultuur

BYLINE: SHERVIN NEKUEE

SECTION: Forum; Pg. 9

LENGTH: 1148 words


Vreemdelingen moeten inburgeren. Volgens Shervin Nekuee is er een kloof tussen
de cultuur van de gewone burger en het hoogstaande beeld dat filosofen
uitdragen.

April is de Maand van de Filosofie. Een stoet aan filosofen en publicisten trekt
door het land om het volk te vertellen over 'de vreemdeling', en hoe die zich
het vreemde eigen kan maken.

Toen in Irak de Amerikaanse soldaten de stad Najaf binnenmarcheerden,
verwelkomde een menigte hen met luid gejuich. Waarom was dat? Hiernaar gevraagd
(door een journalist van New York Times), somde een inwoner de verwachte
Amerikaanse zegeningen op: 'democratie, whisky en seks'. Hoe komt het toch dat
deze drie kenmerken zo bepalend zijn voor het beeld van het Westen? En zou deze
inwoner niet menen dat het eerste, de democratie, de laatste twee oplevert:
whisky en seks. En stel dat dat zo is, waar komt deze gedachte vandaan?

Welnu, wat de Amerikaanse entree voor de Irakees inhoudt, zegt natuurlijk in de
eerste instantie iets over zijn eigen toestand. Over het leven onder een
dictator en zijn dubbelgangers. En over het leven in de meest religieuze, de
heiligste sji'itisch stad van Irak. Die, naar mijn inschatting vergelijkbaar met
de heilige stad Qom in Iran, bol staat van menselijke hypocrisie. Een stad vol
vroom vertoon in het openbaar, maar waar achter gesloten deuren
buitenproportionele zuip- en neukobsessies regeren. Lang leve de vrije seks en
het feestelijke drinken! Een prima aspiratie voor de Irakees uit Najaf. Maar is
dat zijn enige beeld van het Westen, is that all there is? Ik vrees van wel, en
zo ver ernaast zit hij ook niet.

Whisky en seks, een compacte formule voor het Westen in de ogen van deze
Irakees. In hoeverre kunnen we dit beeld afdoen als een irrelevant stereotype of
als projectie van de eigen onderdrukte verlangens van de Irakees?

Stel dat er wel een verband is, dat het zelfbeeld dat het Westen heden ten dage
via internet en satelliet-tv toont inderdaad vooral bestaat uit zuipen en seks.
Hoe fundamenteel en cruciaal zijn deze kenmerken dan niet voor het denkkader van
de burgers hier in het Westen. Hoe bepalend zijn seks en whisky (of in de
Nederlandse context, biertje) voor de sociale representatie van het goede leven,
voor datgene waar onze gedachten, gesprekken, keuzes over gaan? Als ze erg
bepalend zijn, welke inburgering moet de vreemdeling dan ondergaan om deel uit
te maken van deze, op zuipen en neuken gefocuste, beschaving?

Wat de vreemdeling moet leren om 'eigen' te worden legt feilloos de meest
actuele karaktertrekken van een samenleving bloot. Althans, het zelfbeeld van
die samenleving over het 'eigene'. Het meest uitgesproken over dit 'eigene', en
dus over wat inburgering moeten behelzen, zijn de 'Verlichtingspatriotten'. Zij
willen de nieuwkomer een Nederland aansmeren als een bakermat van de Rede, een
land waar het streven naar het Ware en het Schone centraal staat. De
personificatie van deze denkrichting zijn de tv-filosoof Paul Cliteur en
publicist Paul Scheffer. Deze kruisvaarders weten de geschiedenis en het concept
Westen voor te stellen als een sacrale vrijplaats van autonoom denkende en
reflectieve individuen. Als een compleet kader met voldoende potentieel om
eenieder te bevrijden uit de duisternis van het geloof en het culturele gevang.
De samenleving der bewust denkende en opererende burgers. Deze ridders van het
intellectuele erfgoed, die tekeer gaan tegen elke twijfel die nieuwe
ontwikkelingen, met name de multi-etnicering, aan de volledigheid van het Westen
oproepen.

Maar het beeld van de Verlichtingspatriotten heeft met een niet te onderschatten
concurrent te maken, namelijk de (zelf)beelden van gewone burgers. De continue
spiegeling van aspiraties, dromen en verlangens, die 24 uur per dag en zeven
dagen per week te vinden zijn op het meest invloedrijke ideologische kader van
het menselijke handelen in onze tijd: de tv. Zonder er erg in te hebben, geeft
het zogenaamd vrije individu zich over aan kudde-kijkgedrag. Hij waant zich
authentiek en uniek. Ondertussen verdrinkt hij in de beelden en geluiden. Hij
laat zich brainwashen door de reclame, muziekindustrie en soap. Hij plugt zijn
emoties de kabel in en laat zich programmeren; opladen en downloaden. Wie
doorfeest, krijgt vrijstelling van denken.

Maar op de een of andere manier gaat het toch goed samen, de enorme populariteit
van de filosofen en publicisten die de superioriteit van hedendaagse Westen
bezingen en de hoge kijkcijfers van de Whisky & Seks-tv. Hoe kan dat?

Het antwoord kan niet anders zijn dat de hedendaagse hoeders van de Verlichting
niets meer of minder zijn dan moderne varianten van de hofdichters. Ze bezingen
de lof der keizers van de, wankelende, dynastie der middenklasse. Die lofzang is
broodnodig, omdat diep vanbinnen, het keizerlijke zijn ideeen en idealen heeft
verloren.

De grote verschillen zijn weg, er bestaat geen concurrentie meer tussen geloof
of ideologie. Wat rest is de markt en de 'producten'. En dus is alles gericht op
de grootste afnemer, de nieuwe alleenheersers: de middenklasse. Van de
supermarktbazen, tot tv-bonzen en de opinieleiders, iedereen maakt zich de stijl
van middelmatigheid van deze machtige meerderheid eigen.

Het nieuwe medicijn tegen de sleur van dit overbezette midden: aapjes in de
spiegel bekijken. Webcams en Bigbrothers; The Osbourns; de Adams Family. 'De
gewone mensen' met al hun gebreken en domheden, die live de liefde bedrijven,
live koffiedrinken en scheten laten, die live niksen, die zijn flink in trek. De
aap is betoverd door zijn reflectie en zoekt dolenthousiast de verschillen op.
Nog recenter is het verkiezingsspel. Wie de beste politicus is; wie de meest
talentvolle van Idols; wie zijn de familie, de vrienden en hoe heten de honden
van de kandidaten. Kiezen als nieuwe vrijetijdsbesteding, twijfelend zweven
tussen a, b en c, uit verveling.

De kijker/kiezer-dynastie is diep van binnen zich bewust van zijn intense
holheid, want zwevend consumeren blijft een oneindig gebed. Dit diepe onbehagen
van de keizerlijke consument, de middelmatige massa, grijpt elk lofzang, hoe
vals ook, aan om zichzelf te troosten dat zijn lege leven hoe dan ook superieur
is aan dat van de vreemdeling.

De keizer is verveeld. Zijn pintje staat koud; zijn maag is vol; zijn huis in
orde, zijn gezondheid verzekerd. Hij laat zich amuseren door de hoffilosofen, en
rekent zich er rijk mee. De knagende holheid van zijn beeld, laat de
consumerende kiezer graag toedekken door de propagandistische retoriek van de
Verlichtingspriesters. Het vrijgevochten, op zichzelf gewezen autonome individu,
de keizerlijke kijker, verbergt zijn eenzame, kleinzielige en egoistisch mentale
territorium achter het verbale geweld van zijn geleerde patriotten. Je kunt je
afvragen, wie is dan de vreemde eend? De Irakees of de hoffilosoof?

Shervin Nekuee is publicist

LOAD-DATE: April 26, 2003

LANGUAGE: DUTCH

                © 2003 PCM Uitgevers B.V.  All rights reserved.

                              81 of 117 DOCUMENTS

                                 de Volkskrant

                                 April 26, 2003

Meer profiteren van een ontslagvergoeding

BYLINE: DOOR CARLIJNE VOS

SECTION: Economie; Pg. 26

LENGTH: 1300 words


De gouden handdruk staat volop in de belangstelling nu een ontslag weer op de
loer ligt. Wat te doen met het geld? De nieuwste optie is een
goudenhand-drukfonds: een stamrecht-bv voor de gewone man.

De economische malaise werpt een donkere schaduw op de gouden handdruk. De
buitensporige afkoopsommen voor topbestuurders krijgen een naar bijsmaakje als
datzelfde bedrijf duizenden mensen zonder pardon op straat zet. Die duizenden
gedupeerden kosten dat bedrijf eveneens bakken met geld, want de 'gewone'
werknemer gaat in deze barre tijden ook met een fikse zilveren of koperen
handdruk naar huis.

Jacques Schraven, voorzitter van werkgeversorganisatie VNO-NCW, riep begin deze
week een nieuw kabinet op paal en perk te stellen aan de hoge ontslagkosten. Hij
hekelt de strakke kantonrechtersformule die een 'te hoge bodem in de
ontslagkosten' zou leggen. 'In de huidige laagconjunctuur werkt dit extra
nadelig uit.'

Het aantal ontslagaanvragen steeg vorig jaar met liefst 30 procent, en ook dit
jaar wordt een toename verwacht, maakte het ministerie van Sociale Zaken vorige
week bekend. Werkgevers vroegen in 2002 voor 70.925 mensen ontslag aan bij het
Centrum voor Werk en Inkomen (CWI). Via de kantonrechter werden nog eens 68.331
ontbindingsverzoeken aangevraagd. In tenminste de helft van de gevallen is
sprake van een zekere schadeloosstelling, varierend van pakweg tienduizend tot
zo'n 300 duizend euro.

De hoogte van de gouden handdruk hangt af van diverse factoren zoals het aantal
dienstjaren, de leeftijd van de werknemer, de reden van het ontslag en de
verwijtbaarheid ervan. Meestal wordt gebruik gemaakt van de
kantonrechtersformule die uitgaat van het aantal gewogen dienstjaren (a) x het
bruto maandsalaris (b) x de correctiefactor c. Afhankelijk van de schuldvraag
varieert deze van 0 (de werknemer is schuldig aan zijn ontslag) tot 2 (de
werkgever is nalatig geweest). Bij reorganisaties komt de correctiefactor veelal
neer op 1. Arbeidsrechtadvocaat Marcus Draaisma van het Amsterdamse kantoor
Palthe Oberman wijst er op dat een sociaal plan soms niet meer dan een factor
0,2 biedt, omdat de financiele middelen gewoon ontbreken. 'Het alternatief is
dan faillissement en helemaal geen schadevergoeding.'

Wat kunt u nu het best doen met een gouden handdruk?

Voor bedragen tot circa 20 duizend euro geldt het advies: direct afrekenen met
de fiscus en het geld uitgeven aan een nieuwe auto, een wereldreis of het
aflossen van een dure lening. Laat u niet verleiden door de wervende reclame van
verzekeraars. Direct ingaande lijfrentes of een koopsompolis zijn simpelweg te
duur voor de kleine man: 3 tot 10 procent van uw inleg blijft aan de strijkstok
hangen en de rendementen zijn met zo'n 4,5 procent laag. De producten zijn
inflexibel, het overlijdensrisico is niet volledig afgedekt en het fiscaal
voordeel van belastinguitstel is vooral interessant voor wie nu in de hoogste
belastingsschijven zit.

'De meeste mensen zijn niet gebaat bij een verzekeringsproduct', zegt ook Jan
Andel, directeur van FNV Financieel Advies. 'Verzekeraars en tussenpersonen
staan bij wijze van spreken al folders uit te delen bij de eerste
informatiebijeenkomst over een sociaal plan. In praktijk adviseren we in zeker
50 tot 60 procent van de gevallen helemaal geen verzekeringspolis af te sluiten.
Direct afrekenen met de Belastingdienst is vrijwel altijd gunstiger. Om
belastingvoordeel te behalen, kun je ook overwegen de ontslagvergoeding te laten
uitsmeren over een aantal jaren.'

De Gouden Handdruk Specialist uit Soest, marktleider op het gebied van
onafhankelijke advisering, vindt vooral de inflexibiliteit een nadeel van
verzekeringsproducten. 'In deze tijden is niets meer zeker', zegt adviseur Pim
van Rijswijk. 'Iemand die vijf jaar geleden op straat werd gezet en voor
zichzelf een glansrijke carriere in de IT voorzag, zit nu misschien met lege
handen als hij destijds zijn ontslagvergoeding in een koopsom heeft gestort.'

Hij wijst verder op het lage rendement, het beperkte fiscaal voordeel voor lage
inkomens en het slechte imago van verzekeraars. 'Men krijgt door alle negatieve
publiciteit steeds meer oog voor de hoge kosten. Je bent zekerder van je geld
als je het gewoon netto op een internetspaarrekening zet.'

Toch kan een lijfrenteverzekering soms een goede optie zijn. Als u het geld niet
direct nodig heeft, kunt u hiermee wel uw pensioenaanvulling veiligstellen of
ervoor zorgen dat u eerder met pensioen kunt gaan. U stelt de afrekening met de
belasting uit tot het moment van uitkering - en u wellicht in een lagere
belastingschijf valt - en in de tussentijd rendeert de bruto-inleg volledig - na
aftrek van alle (ondoorzichtige) kosten.

Dankzij de tanende belangstelling voor verzekeringsproducten wint de zogeheten
stamrecht-bv aan populariteit. Deze derde optie is - vanwege de hoge eenmalige
kosten - pas interessant vanaf bedragen boven de 50 duizend a 70 duizend euro,
maar biedt vele voordelen. Het belangrijkste voordeel is wel de hoge mate van
flexibiliteit en inspraak. De (ex-) werknemer bepaalt als
directeur-grootaandeelhouder van zijn eigen bv zelf het beleggingsbeleid en
bespaart daarmee hoge verzekerings- en beheerskosten.

De stamrecht-bv is oorspronkelijk uitgedacht om ontslagen werknemers met de
ontvangst van een ontslagvergoeding in staat te stellen een nieuw bestaan op te
bouwen met een eigen onderneming. De door (ex-)werknemer en werkgever
overeengekomen gouden handdruk (stamrecht) wordt als koopsom in de bv gestort en
kan dus bruto renderen. 'De uitkering kun je zelf zodanig afstemmen dat je
steeds binnen de grenzen van de belastingschijven blijft', legt Van Rijswijk
uit.

Veel mensen haken echter af vanwege de rompslomp die het met zich meebrengt. Er
moet een bv worden opgericht (kosten drie- tot vierduizend euro), waarvoor
bovendien een prive-kapitaal van 18 duizend euro vereist is. Daarnaast moeten
jaarlijks kosten worden gemaakt voor het uitbrengen van een verkorte
jaarrekening.

Wie zelf geen verstand van beleggen heeft, moet het beheer bovendien uitbesteden
aan een vermogensbeheerder of beleggingsfonds en maakt zo extra kosten. Het is
dus vooral een goede optie voor actieve beleggers of ontslagen werknemers die
toch van plan zijn een eigen bedrijf te starten. 'Die slaan hiermee twee vliegen
in een klap', aldus Van Rijswijk.

Bent u niet van plan een nieuwe onderneming te beginnen maar wilt u wel
profiteren van de voordelen van een stamrecht-bv, dan is er sinds kort een
vierde optie. Het zogenoemde Goudenhanddrukfonds dat is ontwikkeld door Eric
Kosters, vennoot bij De Jong & Laan accountants en belastingadviseurs, heeft wel
de flexibiliteit van een stamrecht-bv maar niet de administratieve rompslomp en
de hoge kosten. Het fonds is al interessant bij een gouden handdruk vanaf 30
duizend euro. 'Je creeert feitelijk een prive beleggingsfonds dat je naar eigen
inzicht kunt inrichten, maar zonder de bijkomende kosten', legt Kosters uit.

Het Goudenhanddrukfonds is een fiscaal lichaam en geen rechtspersoon, waardoor
de oprichtingskosten veel lager zijn dan die van een stamrecht-bv. Er is geen
minimumkapitaal of notariele akte nodig en er zijn ook minder jaarlijkse
verplichtingen. Er moet alleen aangifte worden gedaan voor de
vennootschapsbelasting. Bijkomend voordeel van het fonds is dat het vermogen is
veiliggesteld voor nabestaanden.

De door de Belastingdienst goedgekeurde constructie wordt nu nog alleen
aangeboden door De Jong & Laan, maar er wordt naarstig gezocht naar partners. De
accountants verzorgen het opstellen van de statuten en leggen het reglement ter
goedkeuring voor aan de fiscus. De klant bepaalt zelf met welke bank of
vermogensbeheerder hij in zee gaat om het kapitaal te (laten) beheren.

ILLUSTRATIE DESIGNPOLITIE

LOAD-DATE: April 26, 2003

LANGUAGE: DUTCH

                © 2003 PCM Uitgevers B.V.  All rights reserved.

                              82 of 117 DOCUMENTS

                                 de Volkskrant

                                 April 25, 2003

Achter een onzichtbare slagboom ; Dochter beschrijft het leven van Anna Barones
Bentinck

BYLINE: CLARA STRIJBOSCH

SECTION: Cicero; Pg. 26

LENGTH: 898 words


Bepaalt de vorm de inhoud? Journaliste Ursula den Tex stelt die vraag in haar
boek Anna Baronesse Bentinck, 1902-1989. Het onvermijdelijke ja dringt zich in
het geval van Anna Bentinck op, want zij was, zoals de ondertitel duidelijk
maakt, 'een vrouw van stand'. Daarmee lag tot op grote hoogte vast hoe haar
leven zou verlopen. Net als je met Den Tex de poort naar de wereld van Anna
Bentinck bent doorgegaan, komt de onthulling: schrijfster Ursula den Tex stamt
uit deze wereld. Anna barones Bentinck was haar moeder.

Ursula den Tex geeft met de beschrijving van haar moeder een sociologisch - zo
niet antropologisch - portret van een vertegenwoordigster van 'de adellijke
subcultuur'. Den Tex wilde aanvankelijk alleen de brieven en
dagboekaantekeningen van Anna Bentinck bezorgen, maar heeft de gegevens
uiteindelijk aangevuld tot een levensverhaal. Dat ze de adel van binnenuit kent,
gaf haar toegang, maar deed haar soms ook terugdeinzen voor verder bezoek. Zo
zag ze ervan af leeftijdgenotes van haar moeder te ondervragen: 'Ik ken de soort
te goed.' Wat ze wel doet, is met gegevens uit literatuur, haar eigen
herinneringen en die van anderen doorgronden wat zich onder het glanzend
oppervlak van de deftigheid bevindt.

Herhaaldelijk schrijft ze hoe lastig het was de eigenaardigheden van de adel te
vatten. Normen en waarden worden door ouders aan kinderen vaak doorgegeven in
een mist van half zwijgen, maar bij de adel is die mist ondoordringbaar. De
hogere standen staan stijf van de codes die de pijlers verhullen waarop hun
bestaan is gegrondvest: afkomst en geld.

'Mijn moeder is gravin. Mijn vader staat erin', zongen de dochters van Anna
Bentinck tijdens zomerkampen. Waarin? In het Rode Boekje, het Nederlands
Adelsboek, waarin te vinden is wie van de soort is en wie niet. Wie erbij hoort,
hoeft het Rode Boekje daar niet op na te slaan. Adel kent adel. Adel weet wie
geld heeft en hoe solide stambomen in elkaar zitten. Anna Bentinck kon rekenen
op een ruim familiekapitaal, dat in dertien voorafgaande geslachten Bentinck was
vergaard. Dat kapitaal moest vooral in de familie blijven. Anna was zich altijd
en overal vanzelfsprekend bewust van haar stand en liet zich er, net zo
vanzelfsprekend, niet op voorstaan. Dat hoort niet. Omgang buiten de stand hoort
evenmin. Binnen de stand worden de visites afgelegd, spelen zich de
verliefdheden af en wordt getrouwd. Daarbuiten, achter een onzichtbare slagboom,
leeft het gewone volk. Sommige leden van dat gewone volk woonden in huis, als
bedienden en kindermeisjes, maar gelijken zouden ze nooit worden.

Na lezing van Den Tex' boek is nauwelijks uit te maken wat Anna Bentinck meer
bepaald heeft: haar afkomst of haar sekse. De combinatie vrouw en adel leidde
tot een beklemmend voorspelbare levensloop. Anna was dochter, vrouw en
uiteindelijk moeder. Hoe minder zij haar eigen leven leidde, hoe minder ze
opschreef. Toen ze moeder geworden was, bleef er weinig anders over dan wat
krabbels in agenda's. Voor de adel, schrijft Den Tex, waren dochters
kostenposten. Ze moesten aan de man gebracht worden. Anna heeft het haar ouders
niet moeilijk gemaakt. Ze was 22 toen ze trouwde met de twaalf jaar oudere Co
den Tex, telg uit een Amsterdams aristocratengeslacht, de latere burgemeester
van Bloemendaal. Helemaal gladjes verliep hun verloving niet, maar na enige
aarzeling gaf Anna haar jawoord .

Daarna werd de kasteelroman het verhaal van een huismoeder. Een vrouw, ook een
van adel, was verantwoordelijk voor het reilen en zeilen binnenskamers. Den Tex
geeft een lijstje van huwelijkscadeaus, waarvan alleen al de opsomming stapels
dagelijks werk voor ogen brengt. Er waren zilverdoeken, glazendoeken,
wastafelglazendoekjes, pottendoeken, kommendoeken, theedoeken, droogdoeken,
handdoeken, logeerhanddoeken en handdoeken van dienstboden. Al die doeken
moesten gewassen, gedroogd, gesteven, gestreken en in de kast gelegd.
'Woensdag', noteert de adellijke huisvrouw, en: 'Gestreken en de was bevocht.'

Een rechte rug, keurmerk van de adel, blijkt ze te bezitten als in de Tweede
Wereldoorlog haar man als gijzelaar in Sint-Michielsgestel wordt vastgehouden.
Anna zorgt met opgeheven hoofd voor voedsel, onderdak en voor de kinderen.
'Eigenlijk was ze in de oorlog wel in haar element', schrijft haar dochter. Na
die jaren van relatieve zelfstandigheid heeft Anna Bentinck moeite haar plaats
naast haar man weer in te nemen. Maar zij deed het, zoals zij alles deed wat zij
moest doen. 'In niets bandeloos' had haar devies kunnen zijn.

Anna Bentinck hield zich, met haar gelijkmatig temperament, voorbeeldig aan wat
het leven van haar vroeg. Hoe moeilijk het ook is buiten de codes van het
voorgeschrevene te kijken, misschien paste haar karakter bij wat haar gegeven
werd. Vermoedelijk was Anna Bentinck gewoon een aardige, intelligente en weinig
buitenissige vrouw. Pas haar dochters weken van de gebaande paden af en
verbraken de ketens van het doorgeven van familiekapitaal. Ze bleven kinderloos
en voorzagen in hun eigen onderhoud. Dochter Ursula verzorgde de erfenis op haar
eigen manier met het boeiende portret van haar moeder, als een
vertegenwoordigster van een voorgoed verdwenen bestaan.

Ursula den Tex: Anna Baronesse Bentinck 1902-1989 - Een vrouw van stand.

Balans; 220 pagina's; Euro 17,50.

ISBN 90 5018 589 4.

Anna Bentinck FOTO UIT 'ANNA BARONESSE BENTINCK'

LOAD-DATE: April 25, 2003

LANGUAGE: DUTCH

                © 2003 PCM Uitgevers B.V.  All rights reserved.

                              83 of 117 DOCUMENTS

                                 de Volkskrant

                                 April 19, 2003

Klassenjustitie

BYLINE: NIJMEGEN PUK VAN DER WEGEN

SECTION: Reflex; Pg. 19

LENGTH: 99 words


Als je in Nederland als gewoon burger iemand vermoordt, is de gemiddelde straf
acht jaar. Als een Bekende Nederlander onder invloed van alcohol een gewone
burger doodrijdt, krijgt deze 240 uur dienstverlening. Als een gewone
weldenkende bezorgde jongeman een, in de ogen van velen, 'gevaar voor de
toekomst van onze zo veelgekoesterde multi-culturele-samenleving' vermoordt
krijgt deze achttien jaar cel!

Zijn we verworden tot een land dat zich verlaagt tot klassenjustitie? Is de
publieke opinie bepalend voor het verloop van de rechtsgang? Deze uitspraak is
'Niet in mijn naam!'

LOAD-DATE: April 19, 2003

LANGUAGE: DUTCH

                © 2003 PCM Uitgevers B.V.  All rights reserved.

                              84 of 117 DOCUMENTS

                                 de Volkskrant

                                 April 19, 2003

'In een groep worden Britten erg naar'

BYLINE: VAN ONZE VERSLAGGEEFSTER KIM VAN KEKEN

SECTION: Binnenland; Pg. 3

LENGTH: 757 words

DATELINE: AMSTERDAM


Het is Pasen en in vakanties bezwijken de Wallen zowat onder de zuipende
Britten. Hoeren en homo's worden uitgescholden, straten ondergepist en -gekotst
en de heren zelf flikkeren geregeld in de gracht, stoned en/of zat. 'Maar ze
bedoelen het goed.'

'God, you're ugly.' Een beschonken Brit probeert af te dingen bij een hoogblonde
prostituee. Als hij bot vangt, slaat hij hard tegen het raam om schreeuwend zijn
nachtelijke route over de Amsterdamse Wallen te vervolgen. Verderop urineert hij
tegen de Oude Kerk.

'Ze zuipen zich klem', zeggen bewoners van de rosse buurt over de hordes
toeristen in hun wijk. Met Pasen komen de Britten, Italianen en Duitsers weer in
groten getale per goedkope lijnvlucht naar Amsterdam. Bewoners hebben hun
maatregelen al getroffen. Bij een enkeling hangt een bordje boven de deur: 'Wilt
u hier alstublieft niet kotsen?'

Vooral de Britten, zowel mannen als vrouwen, worden regelmatig aangemerkt als
white trash. 'Ze zijn verschrikkelijk ordinair', zegt Jacqueline van het
Prostutie Informatie Centrum. Regelmatig ziet ze toeristen op de straat liggen,
geveld door drank en drugs. 'Het is zo gewoon geworden dat ik ze niet eens meer
overeind help.'

Ze vindt dat de buurt de laatste jaren is veranderd in een pretpark waarin alles
mag. Een aantal hoeren gaat weg vanwege de clubjes schreeuwende vrijgezellen die
potentiele klanten wegjagen.

'Engelsen zijn best fijne mensen, maar in een groep worden ze erg naar. Dan zijn
ze voor veel prostituees een financiele strop. Straks vertrekken alle werkende
dames. Dat kan toch niet de bedoeling zijn', aldus Jacqueline.

'We would like to remind you that they are not always women', legt de politie
via een folder uit aan de Britse toerist. Die kan voor vragen over hoeren altijd
bij het bureau terecht. 'Wij zijn wel wat gewend', luidt de boodschap. Volgens
diezelfde folder is plassen in het openbaar een smerige gewoonte die alleen door
mannen wordt begaan. Bovendien kan het een boete opleveren. Daarom: 'Je kunt
altijd plassen op het politiebureau.'

Van dat laatste aanbod wordt geen gebruik gemaakt. In de nauwe steegjes van de
rosse buurt hangt permanent een urinegeur. Naast de junks zijn het vooral
vakantiegangers die troep achterlaten, hoewel toeristen zelf zeggen dat de stad
wel wat schoner kan zijn, blijkt uit een onderzoek van de Amsterdam Tourist
Board.

'Ze gooien van alles uit het hotelraam', zegt een verkoper. 'Gympen, flesjes.
Laatst nog een meisje.' Het stadsdeel Centrum onderzoekt of hotels een stang
voor het raam hebben om die valpartijen te voorkomen. Vorig jaar augustus viel
een Engelsman uit de dakgoot, een maand daarvoor overleed een 18-jarige
Amerikaanse na een val uit het raam. Zij was stoned.

De laatste jaren neemt het aantal ongelukken met toeristen die onder invloed
zijn toe, zegt Roel Kerssemakers van de Jellinekkliniek voor verslaafden. In
2001 hebben 165 gedrogeerde of beschonken toeristen de ambulancedienst gebeld.
De preventieafdeling deelt folders uit om de vakantiegangers uit te leggen dat
de Nederlandse wiet heel sterk is.

'Het zijn vaak Britten die in de gracht flikkeren', zegt Maurice Franssen van
Mister B., een winkel gespecialiseerd in lederwaar voor gays. Hij noemt de
Engelsen asociaal en superluidruchtig. 'Dit is een homowinkel, daar hebben ze
vaak problemen mee. Dan gaan ze roepen dat we smerig zijn. Respectloos, dat zijn
ze.'

De brallende Brit is inmiddels ook een begrip geworden in de politiek. Onlangs
werd alcohol drinken in het openbaar verboden, maar dan alleen voor junkies,
alcoholisten en toeristen. 'Gewone burgers mogen nog wel een biertje drinken
voor de deur', zegt stadsdeelvoorzitter Anne Lize van der Stoel. Ze pleit voor
hogere boetes wegens openbare dronkenschap. 'De huidige straffen werken niet
afschrikwekkend.'

Een kapper op de Zeedijk vindt de brallende Britten wel prettig. 'Zij zorgen
ervoor dat de kassa's blijven rinkelen. 's Morgens vanaf negen uur zitten ze
hier vlakbij al aan de pints, dat levert veel geld op.' Hoewel, menig Brit boekt
niet eens een kamer in de stad en struint de hele nacht de Wallen over.

Ook Ewout, die in een sekswinkel aan de Lange Niezel werkt, is te spreken over
de Britten. 'Soms zijn zij wat luidruchtig, maar dat bedoelen ze goed.' Zijn
klantenkring in de winkel bestaat voor 60 procent uit toeristen. 'Mensen die
zeuren over schreeuwende Britten wonen hier gewoon verkeerd. Het hoort bij de
Wallen.'

Britse toeristen op de Zeedijk in Amsterdam. FOTO JOOST VAN DEN BROEK - DE
VOLKSKRANT

LOAD-DATE: April 19, 2003

LANGUAGE: DUTCH

                © 2003 PCM Uitgevers B.V.  All rights reserved.

                              85 of 117 DOCUMENTS

                                 de Volkskrant

                                 April 14, 2003

Oordeel draait om geweten Van der G.

BYLINE: VAN ONZE VERSLAGGEVERS ANNIEKE KRANENBERG MICHIEL KRUIJT

SECTION: Binnenland; Pg. 2

LENGTH: 835 words

DATELINE: AMSTERDAM


De rechtbank heeft een zware dobber aan de overtuiging waarop Volkert zich
beroept

Is Volkert van der G. een geloofwaardige dader uit overtuiging? Volgens het OM
is hij al langer gefascineerd door geweld. De advocaten vinden zijn motief om
Fortuyn te vermoorden ondubbelzinnig en oprecht. Morgen doet de rechtbank
uitspraak.

Vlak nadat Pim Fortuyn was neergeschoten door een toen nog onbekende dader,
stuurde een verontruste lezeres een e-mail aan deze krant. 'Het is te hopen dat
het een autochtone Nederlander was, of in ieder geval geen moslim, en dat deze
gebeurtenis geen katalysator wordt voor een verdere verharding tegenover
bijvoorbeeld islamieten.'

Zij verwoordde een breed gevoelde angst. Velen haalden opgelucht adem toen een
dag later bleek dat de gearresteerde verdachte een blanke autochtoon was.
Volkert van der G., een milieuactivist uit Harderwijk, verklaarde een half jaar
later dat hij Fortuyn had vermoord om 'zwakke groepen' als moslims te
beschermen.

De raadsman van de nabestaanden, Theo Hiddema, merkte tijdens de zitting op dat
die zwakke groepen het zwaar te verduren zouden hebben gekregen als Van der G.
na zijn daad was teruggekeerd naar de anonimiteit van zijn gezin, zoals zijn
bedoeling was. Als er ooit een rassenoorlog in Nederland dreigde, dan was het
wel op 6 mei, zei Hiddema, maar dan had Van der G. achter de geraniums in
Harderwijk gezeten.

Waarom had deze verdachte, die als hoogbegaafd wordt omschreven, deze mogelijke
consequentie van de moord niet voorzien? Waarom is hij geschrokken van de
terugslag die het milieuactivisme kreeg als gevolg van zijn daad? Volgens het
Pieter Baan Centrum (PBC) heeft Van der G. een 'boekhoudkundige moraal', maar
deze effecten heeft hij niet meegerekend. Hij was er dan ook vanuit gegaan dat
hij niet zou worden gepakt, verklaarde hij.

De rechtbank vroeg hem waarom hij probeerde te ontkomen als hij Fortuyn naar
eigen zeggen vanuit zijn geweten had doodgeschoten. Antwoord: zijn gezin
prevaleerde. Morgen wordt wellicht bekend of de rechtbank Van der G. ziet als
een geloofwaardige overtuigingsdader. Dat kan bepalend zijn voor de hoogte van
de straf - de veroordeling staat gezien de overdaad aan bewijs vast.

Geloven de rechters dat Van der G. de waarheid heeft gesproken over zijn motief?
De advocaten Franken en Bohler stelden dat hun client daarover geen
voorgefabriceerde verzinsels heeft verteld. Om het gevaar-Fortuyn af te wenden,
zag hij geen andere mogelijkheid dan het gebruik van geweld. 'Dat en niets
anders was de drijfveer voor zijn daad.'

Voor het OM staat vast dat geweld al veel langer een rol in zijn leven speelde.
Doordat de officier uitgebreid aandacht besteedde aan de chemische stoffen in
zijn garage en een afgesloten koffer op zolder (met onder meer munitie,
bivakmutsen en anarchistische wapenlectuur), suggereerde hij een ongezonde
fascinatie met geweld: ook een mogelijke grondslag van het misdrijf.

Voor de hoogte van de straf is bepalend hoe de rechtbank de moord beoordeelt:
als gewoon of bijzonder. Het leven van een populaire lijsttrekker weegt niet
zwaarder dan dat van Jan met de Pet. De vraag is of de rechters Van der G.
verantwoordelijk houden voor het moment van de moord (vlak voor de verkiezingen)
en het gevolg daarvan (verstoring van het democratische proces). De rechtbank
kan daarbij niet terugvallen op jurisprudentie. Een politieke moord is uniek in
de recente Nederlandse geschiedenis.

De rechters moeten volgens de advocaten puur naar de intentie van hun client
kijken. Van der G. had niet de bedoeling een aanslag op de democratie te plegen,
dus mag hem dat niet worden verweten. Blijft over een enkelvoudige moord zonder
egoistisch motief en moreel verwerpelijke intentie. Maar de aanklager meent dat
Van der G. het hart van de democratie heeft doorboord. Daarom past een
uitzonderlijke straf: levenslang.

Voor de strafmaat is ook van belang of de rechters een gevaar voor herhaling
vrezen. Het PBC heeft hierover geen uitspraak gedaan, omdat zijn
persoonlijkheidsstoornis niet van invloed was op zijn daad. De officier vond
echter wel aanknopingspunten in het gedragskundig rapport. Daarin staat dat het
hem ontbrak aan een morele worsteling voordat hij Fortuyn doodschoot. Gezien
zijn 'starheid' - ook een PBC-conclusie - valt herhaling van een soortgelijk
misdrijf niet uit te sluiten, constateerde Plooy.

De advocaten vonden in het rapport juist bevestiging voor het tegendeel: door
zijn stoornis is hij 'agressiegeremd'. Dat hij overspannen dreigde te raken,
speelde volgens de raadslieden ook een rol. Van der G. zei zelf voor de
rechtbank: 'Nee, ik zou het zeker niet nog eens doen.'

Rechters 'belonen' een verdachte die spijt betuigt soms met een mildere straf.
De vraag is hoe de rechtbank het ontbreken van wroeging bij Van der G.
waardeert. Als consequent en eerlijk: hij wilde geen 'krokodillentranen huilen'.
Of als kil en calculerend: achteraf had hij 'liever gezien dat een ander de
delicten had gepleegd'.


LOAD-DATE: April 14, 2003

LANGUAGE: DUTCH

                © 2003 PCM Uitgevers B.V.  All rights reserved.

                              86 of 117 DOCUMENTS

                                 de Volkskrant

                                 April 14, 2003

Bos' boetedoening bij marktkoopman ; PvdA-leider zoekt kiezers op na mislukte
formatie

BYLINE: VAN ONZE VERSLAGGEVER RON MEERHOF

SECTION: Binnenland; Pg. 3

LENGTH: 665 words

DATELINE: ROTTERDAM


Zaterdagmiddag even na tweeen verschijnt Wouter Bos op de markt in Rotterdam.
Hier wil de PvdA-leider verantwoording afleggen voor de mislukte formatie met
het CDA. 'Gaat u nou nog een toespraak houden?' 'Neeuh, dat is zo ouderwets.'

'Praatjes, praatjes, praatjes', roept een kwaad kijkende vijftiger met petje en
poedel van een afstandje. Wat zou-ie 'die halve zool van een Bos' graag eens
even persoonlijk de waarheid zeggen, maar ja: geen kans. Het tiental opgewonden
vrouwen dat de man met de poedel scheidt van de PvdA-leider ziet hem aankomen.
'Ja, daaag. Ik sta hier al een kwartier!', bijt een van hen een voordringer toe.

Het is geen leuke dag voor de archetypische chagrijn-van-middelbare-leeftijd,
normaal gesproken toch zo'n belangrijke sfeerbepaler op de Rotterdamse markt.
Deze zaterdagmiddag rest hem de rol van machteloze monkelaar op de achtergrond.
Het zijn vooral vrouwen, van alle leeftijd en achtergrond, die de toon zetten
bij dit bezoek van Wouter Bos aan de Rotterdamse markt.

Een jaar geleden werd de PvdA hier nog uitgejouwd en weggejoeld. Het verlies van
Rotterdam aan Pim Fortuyns Leefbaar Rotterdam en, twee maanden later, in iets
mindere mate aan de LPF heeft alles te maken met Bos' komst.

Hier wil de PvdA verantwoording afleggen. Nooit meer willen ze het verwijt horen
van arrogantie en afstandelijkheid.

Vandaar dat Bos om 14:03 uur verschijnt bij de PvdA-stand voor de
gemeentebibliotheek, in een simpele blauwe trui en met een zonnebril op zijn
voorhoofd. Na een paar minuten maakt hij zich los uit de groep met rode hesjes
en petjes. 'Jongens, wat gaan we doen? Toch niet met elkaar staan praten, he?'
Hij pakt een stapeltje flyers en begeeft zich richting de menigte.

De voortgang is ongeveer een meter per minuut. De verzamelde nationale media
willen zo graag getuige zijn van zijn ontmoeting met de gewone man dat die
laatste er pakweg de eerste twintig meter totaal niet aan te pas komt. Bovendien
bezorgen ze de markt een spontaan verkeersinfarct. 'Doorlopen, anders zitten we
straks allemaal in de steun', roept een ballonnenverkoper. 'Komt-ie nou voor ons
of voor de pers?', vraagt een man in een blauwe wasjas zich hardop af.

Maar dan heeft iedereen zijn eerste soundbite en observatie binnen en staat de
eerste authentieke kiezer eindelijk oog in oog met de gesjeesde
formatieonderhandelaar. Die heeft meteen de goede toon; hij leeft mee met
bezorgde ouderen, neemt dankbaar de vele adviezen in ontvangst en debatteert,
zoent en flirt met bakvisjes en bejaarde dames. En boven alles legt hij uit, nog
eens en nog eens en nog eens: 'Het CDA is nu van de onderhandelingstafel
weggelopen.'

Als hij na een bijna een uur de terugweg aanvaardt om de afgelegde vijftig meter
weer terug te schuifelen, posteert zich een marktkoopman in een wittefleece-trui
voor hem. Met trillende lippen loopt hij vast in een betoog dat maar geen vraag
wil worden. Bos helpt hem zoeken en samen belanden ze in de volgende fase: de
man wint wat zelfvertrouwen en wordt kwaad. Wat hebben ze eigenlijk zitten doen
in Den Haag. Hoe moet dat nou, met veiligheid en de gezondheidszorg? 'Dit is de
stad van Fortuyn'.

Steeds opgewondener roept hij door de antwoorden heen. PvdA-medewerkers
aarzelen. Waar gaat dit naartoe? 'Niks doen, dit is juist wel goed', zegt er
een.

Bos komt op stoom. 'Ja, dit is de stad van Fortuyn, maar ook de mijne. En we
hebben zitten praten over de dingen waarover ook hij zich zo druk maakte:
veiligheid, gezondheidszorg. En toen liep het CDA weg.'

Een paar minuten later geeft de man hem een hand en wenst de PvdA-voorman
geemotioneerd sterkte toe. De camera's klikken uit, Bos zet er de pas in: de
opdracht is volbracht. 'Gaat u nou nog een toespraak houden?', vraagt een vrouw.
'Neeuh', luidt het antwoord. 'Toespraken, dat is allemaal zo ouderwets.'


PvdA-leider Wouter Bos geeft zaterdag op de markt in Rotterdam uitleg over de
mislukte kabinetsformatie. FOTO BERT VERHOEFF - DE VOLKSKRANT

LOAD-DATE: April 14, 2003

LANGUAGE: DUTCH

                © 2003 PCM Uitgevers B.V.  All rights reserved.

                              87 of 117 DOCUMENTS

                                 de Volkskrant

                                 April 7, 2003

Advocaten zijn geen premiejagers

BYLINE: JEROEN BROUWER

SECTION: Forum; Pg. 7

LENGTH: 954 words


Het toestaan van betaling op 'no cure no pay' basis aan advocaten sluit
onbelemmerde toegang tot het rechtsstelsel allerminst uit, meent Jeroen Brouwer.

Voor jagers is het jachtseizoen net ten einde. Nick Huls lijkt dat te verlengen
met zijn column getiteld 'Toegankelijk?' (de Volkskrant, 2 april). Hij richt
zijn pijlen op de Nederlandse Orde van Advocaten en de minister van Justitie.
Met het toestaan van 'no cure no pay' helpt de Orde de letselschadeadvocatuur.
Huls zet hen neer als bonus- en premiejagers, die worden verblind door de
hoofdprijzen in de claimcarrousel. Advocaten hebben geen boodschap meer aan
publieke dienstverlening en belangeloosheid. Zij zijn, zo begrijp ik, alleen
maar uit op grof wild en niet langer geinteresseerd in de spreekwoordelijke
konijnen, dat wil zeggen: rechtsproblemen van de gewone man.

Met zulk grof geschut moet Huls niet verbaasd zijn dat de Orde terug wil
schieten. Twaalfduizend advocaten zijn verplicht lid van de Orde als
beroepsorganisatie. De Orde heeft als wettelijke taak het bevorderen van een
behoorlijke uitoefening van de praktijk. Juist in het belang van de
rechtzoekende. Het is de taak en de roeping van de advocaat, op te treden ter
verdediging van personen en belangen, die worden bedreigd. In de rechtsbedeling
wordt dat erkend door de toekenning aan de advocaat van voorrechten (plicht tot
geheimhouding en verschoningsrecht). Deze advocaten kwijten zich van deze taak
als partijdige belangenbehartiger van hun clienten. Integer en in
onafhankelijkheid.

Juist om deze belangrijke waarden te verzekeren, is het op dit moment zondermeer
verboden een honorariumafspraak te maken op basis van no cure no pay. De
strengheid van dit algehele verbod wordt niet altijd begrepen en aanvaard. In
overweging is genomen of een beperkte opheffing wenselijk zou zijn.
Geraadpleegde deskundigen adviseerden het dagelijks bestuur van de Orde
handhaving van het verbod met introductie van een hardheidsclausule voor
schrijnende gevallen. Daarbij werd vooral gedacht aan particulieren met
letselschadeclaim waar de aansprakelijkheid niet meteen vaststond. Als zij geen
aanspraak zouden kunnen maken op gefinancierde rechtsbijstand, zou betaling per
uur aan de advocaat voor hen mogelijk een te hoge drempel zijn, zeker als hoge
investeringen nodig zijn voor bijvoorbeeld deskundigenonderzoek.

In een andere benadering is de onbelemmerde toegang tot het rechtsstelsel voorop
gesteld. Resultaatsafhankelijk belonen draagt daartoe in beginsel bij. De
advocaat krijgt een prikkel om efficient te werken, een goede analyse te maken
en natuurlijk ook een goed resultaat te behalen.

Zolang de belangen van advocaat en rechtzoekende parallel lopen, is er niets aan
de hand. De honorariumafspraak moet wel goed geregeld worden, in een
schriftelijk contract. Dat is een absolute voorwaarde. De client moet op basis
van deugdelijke informatie instemmen met de afspraak en het moet wat de zaak
betreft om een reeel risico gaan. Met een goede regeling wordt in deze
benadering de aantasting van de onafhankelijkheid en integriteit voldoende
beheersbaar geacht. Voorzichtigheid is de moeder van de porseleinkast. De Orde
staat een grondige studie, geleidelijke invoering en evaluatie voor. Met telkens
het belang van de rechtzoekende als vertrekpunt.

De minister als jachtopziener kan evenmin op genade rekenen van Huls. Omdat de
minister zich zorgen maakt over het ontstaan van een claimcultuur, zou hij
drempels willen opwerpen voor rechtzoekende burgers door de Bureaus Rechtshulp
op te heffen. De minister zou er ten onrechte op vertrouwen dat de vrije
advocatuur ook minder draagkrachtige mensen blijft bijstaan. Andere academici
dan Huls, de professoren Faure en Hartlief, wezen in het Nederlands Juristenblad
op het belang om juiste lessen te trekken uit Amerikaanse (claim)cultuur. Daar
zijn slachtoffers gedwongen om het aansprakelijkheidsrecht te gebruiken om in
hun primaire levensbehoefte te voorzien. In Nederland zou deregulering en
privatisering in bijvoorbeeld de sociale zekerheid kunnen leiden tot toename van
het aantal claims. Dan moet je daarnaar kijken, en niet de aandacht verliezen in
marginale fenomenen als excessieve schadebedragen, aldus Faure en Hartlief.

De Bureaus Rechtshulp voorzien op dit moment in vraagverheldering, het
verstrekken van informatie en verwijzingen. Zij vervullen daarmee een prima
publieksfunctie. Dat kunnen ze blijven doen. Een aantal bureaus heeft in het
recente verleden het accent verlegd naar verdergaande rechtshulp en zelfs de
betalende praktijk. Terwijl hun kantoor door de overheid werd betaald, gingen
zij rechtstreeks concurreren met de vrije advocatuur die de broek zelf moet
ophouden met vergoedingen die zoal niet tekortschieten, tenminste door vriend en
vijand als bescheiden worden aangeduid.

De Orde is voorstander van een duidelijke scheiding tussen publieke en private
taken, vooral omdat dat voor de rechtzoekende duidelijker is. Al sinds jaar en
dag verleent de balie in 300 duizend zaken gefinancierde rechtshulp. Na
invoering van de plannen van de minister zou de private sector ongeveer 10
procent meer zaken moeten opvangen. Met een aantal randvoorwaarden is de Orde
van oordeel dat dit niet hoeft te leiden tot een aanbodtekort aan advocaten,
mede omdat tenminste een deel van de juristen bij de Bureaus Rechtshulp toe zal
treden tot de balie. Zij zijn van harte welkom om gezamenlijk te voorkomen dat
de rechtzoekende burger achterblijft als aangeschoten wild. Dat ontstaat
overigens vooral als je, zoals Huls, wild om je heen schiet en niet echt doel
treft.

Jeroen Brouwer is algemeen deken Nederlandse Orde van Advocaten.

Rechtbank op luchthaven Schiphol. FOTO ANP

LOAD-DATE: April 7, 2003

LANGUAGE: DUTCH

                © 2003 PCM Uitgevers B.V.  All rights reserved.

                              88 of 117 DOCUMENTS

                                 de Volkskrant

                                 April 2, 2003

'Korte guerrillaoorlogen bestaan niet'

BYLINE: MARTIN SOMMER

SECTION: Binnenland; Pg. 2

LENGTH: 584 words


Petra Groen (48) is bijzonder hoogleraar militaire geschiedenis aan de
Universiteit Leiden en gespecialiseerd in guerrillaoorlogvoering.

- Krijgen de Amerikanen te maken met een guerrillaoorlog?

'Het lijkt erop. De Irakezen voeren geen open veldslagen, vallen de Amerikaanse
aanvoerlijnen aan. Dat lijkt me de logische strategie na het Iraakse debacle van
1991. Ik heb televisiebeelden gezien van mensen in Bagdad die geweren kregen
uitgereikt. De vraag is of dat leden van de Ba'ath-partij zijn, dan wel gewone
burgers.

'Het is moeilijk in te schatten of de voorwaarden voor de klassieke
guerrillaoorlog er zijn, waar de strijders de steun van de bevolking hebben als
de vis van Mao in het water. Of een zelfmoordbom het hele gezicht van die oorlog
verandert, betwijfel ik. Het ligt eraan wat er verder gebeurt. Mijn graadmeter
is de steun onder de bevolking.'

- Wat betekent het voor de Amerikanen als ze een contraguerrilla moeten gaan
voeren?

'Strategisch betekent dat heel fijnmazig optreden, de beheersing van het hele
gebied. Militair, maar ook bestuurskundig. Daar zijn veel troepen voor nodig en
bondgenoten in het gebied. Dat lukt in Koerdistan, maar elders is het de vraag.

'Je hebt ook nog eens een uitgebreide inlichtingendienst nodig, en het duurt erg
lang. Korte guerrillaoorlogen bestaan niet. Een contraguerrilla te moeten voeren
betekent bovenal: grote problemen voor de Amerikanen. Een doemscenario.'

- Tegen guerrillastrijders optreden zonder terreur, kan dat eigenlijk wel?

'Contraguerrilla heeft de neiging - ik zeg het heel voorzichtig - om nogal wat
burgerslachtoffers te maken. Degenen die een contraguerrilla voeren, zijn zich
meestal wel bewust dat ze dingen doen die hun eigen doelen ondergraven.
Excessief geweld ondergraaft het doel van steun verwerven onder de bevolking.
Het hoeft niet per se op contraterreur uit te draaien.

'In de jaren vijftig voerden de Britten een straf regime uit in Maleisie. Maar
van contraterreur was geen sprake. De hearts- and minds-campagne was daar een
succes. Ik moet wel toegeven dat dat veel te maken had met de verdeeldheid in
Maleisie zelf, de bevolking van het land was ongeveer fifty-fifty verdeeld in
Maleisiers en Chinezen. Daarvan konden de Britten profiteren.'

- De Amerikanen willen een Amerikaans bestuur benoemen. Is dat verstandig?

'Het is gebruikelijk autochtone bestuurders aan te stellen, met daarnaast een
buitenlander als adviseur. Het is hoe dan ook belangrijk om bestuurders te
hebben die een zeker gezag genieten onder de bevolking.

'De kunst is die te vinden. Dorpshoofden of Ba'ath-partijleden, de Amerikanen
moeten voorzichtig zijn om die uit hun functies te zetten. Indertijd zeiden de
Indonesische nationalisten dat hun eigen bestuur waardeloos was, maar altijd nog
beter dan een vreemde overheerser. Ik vraag me af of dit een verstandige aanpak
is, om jezelf het landsbestuur op te dragen.'

- Wat raadt u de Amerikanen en de Britten aan?

'Ik zou het werkelijk niet weten. Het hangt ervan af of ze verder zullen
oprukken naar Bagdad. Daar ga ik vanuit, er staat zoveel prestige op het spel.
Op grond van de Iraakse geschiedenis van de twintigste eeuw ben ik er niet
gerust op dat ze de VS rustig een regering zullen laten vormen. De Irakezen zijn
voortdurend tegen vreemde overheersers in opstand gekomen. De enige uitzondering
was 1991, de eerste Golfoorlog, toen Iraakse militairen zich massaal overgaven.'

Petra Groen FOTO RAYMOND RUTTING - DE VOLKSKRANT

LOAD-DATE: April 2, 2003

LANGUAGE: DUTCH

                © 2003 PCM Uitgevers B.V.  All rights reserved.

                              89 of 117 DOCUMENTS

                                 de Volkskrant

                                 April 2, 2003

Toegankelijk?

BYLINE: NICK HULS

SECTION: Economie; Pg. 16

LENGTH: 358 words


De Orde van Advocaten wil experimenteren met 'no cure no pay'. Vooral in de
letselschade-advocatuur hebben bonus- en premiejagers behoefte aan
resultaatsafhankelijke beloning. Verblind door de hoofdprijzen in de
claimcaroussel willen zij het aloude en degelijke declareren op uurbasis
loslaten. De concurrentie doet het ook en kartelwaakhond NMa ziet al
marktverstoring opdoemen. De trend sluit aan bij de sterke commercialisering van
het vrije advocatenberoep, waar waarden als belangenloosheid en publieke
dienstverlening steeds meer verbleken.

Deze nieuwe lijn wordt gepresenteerd als uitbreiding van de toegang tot de
rechter. Inderdaad, slachtoffers met een hoge schadeclaim (de lucky losers)
zullen wel een advocaat vinden die gemotiveerd is om een fors percentage van de
schadevergoeding als eigen beloning binnen te halen.

Maar wie komt op voor het rechtsprobleem van de gewone man? Het is ironisch dat
het bureau voor rechtshulp, dat de toegang tot de rechter zo veel makkelijker
heeft gemaakt, juist nu wordt opgeheven. Minister Donner maakt zich zorgen over
Amerikaanse toestanden, de procedeerlust van burgers en het ontstaan van een
claimcultuur. Hij wil drempels opwerpen voor mensen die gebruik maken van
publieke middelen en vertrouwt er op dat de vrije advocatuur ook minder
draagkrachtige mensen blijft bijstaan.

Wat hij over het hoofd ziet, is dat de doorgedraaide marktwerking leidt tot een
tweedeling: de rendabele en de sociale rechtsgebieden. Advocaten specialiseren
zich in lucratieve rechtsgebieden als ondernemingsrecht en fiscale constructies.
Maar voor de burger met een WAO-probleem of een ingewikkelde huisvestingskwestie
heeft men steeds minder belangstelling, omdat men daar genoegen moet nemen met
een laag overheidstarief.

Invoering van no cure no pay en opheffing van de rechtshulp zijn twee stappen in
verkeerde richting: verdere commercialisering van de advocatuur en kleinere
betrokkenheid van de overheid. Zo ontstaat een leemte in de rechtshulp: minder
toegang tot het recht, meer berusting en rancune bij de burger.

De auteur is hoogleraar rechtssociologie in Rotterdam en Leiden.

LOAD-DATE: April 2, 2003

LANGUAGE: DUTCH

                © 2003 PCM Uitgevers B.V.  All rights reserved.

                              90 of 117 DOCUMENTS

                                 de Volkskrant

                                 March 28, 2003

Vol van bedrog en leugenachtigheid;
Ring Lardner (1885-1933) eindelijk vertaald

BYLINE: HANS BOUMAN

SECTION: Cicero;Pg. 23

LENGTH: 1274 words


In zijn klassieker The Catcher in the Rye laat J.D. Salinger zijn held Holden
Caulfield opmerken dat Ring Lardner zijn favoriete auteur is. Nou ja, op zijn
broer D.B. Caulfield na dan. Holden heeft van D.B. een boek gekregen voor zijn
verjaardag en heeft daar erg van genoten. 'Er staan van die idiote, komische
stukjes in, en dan heb je dat verhaal van die verkeersagent die smoor wordt op
een knappe griet die altijd veel te hard rijdt. Maar aangezien die smeris
getrouwd is, kan hij niet met dat meisje trouwen of zo. En dan gaat ze dood,
doordat ze weer een keer te hard gereden heeft. Van dat verhaal heb ik genoten.
Ik heb het liefst een boek dat op z'n tijd ook grappig is.'

Het verhaal waaraan Holden refereert, is 'There Are Smiles'. Als 'Wat een
glimlach' opent het de bundel Knippen, de eerste vertaling die ooit van het werk
van Lardner in het Nederlands is verschenen. Dat mag opmerkelijk worden genoemd,
want Ringgold Wilmer Lardner (1885-1933) heeft in de Verenigde Staten altijd een
zekere status gehad. Schrijvers als Hemingway en Fitzgerald en de doorgaans met
vitriool schrijvende columnist H.L. Mencken waren zeer van zijn werk
gecharmeerd, en in de jaren twintig, de periode waaruit alle in Knippen
opgenomen verhalen stammen, was Lardner de best betaalde en meest gelezen
korteverhalenschrijver van de Verenigde Staten.

Lardner begon zijn loopbaan als sportverslaggever. Eigenlijk had hij
songschrijver willen worden, maar pogingen daartoe waren slechts matig
succesvol. Uiteindelijk kwam hij bij verschillende in Chicago uitgegeven kranten
terecht, waarvoor hij de wederwaardigheden van de plaatselijke honkbalclubs
White Sox en de Cubs volgde. Hij reisde met de teams door heel Amerika en
schreef dagelijks zijn stukken, ook als er geen nieuws was. Het was gedurende
deze periode dat hij zich het schrijversambacht eigen maakte en bovendien het
taaleigen van de 'gewone man' leerde te doorgronden.

De verhalen van Lardner kenmerken zich met name door hun trefzekere, directe
rede. Hij wist heel goed wat het verschil is tussen spreektaal en schrijftaal en
was niet te beroerd zijn collega-schrijvers op dat gebied te corrigeren.

Hoewel er in de vertaling van een zo nadrukkelijk op het Amerikaanse sociolect
georienteerde schrijver als Ring Larnder natuurlijk onvermijdelijk het nodige
verloren gaat, geeft de bundel Knippen een heel goed beeld van het stemgeluid
waarmee de auteur beroemd werd. Ongeveer de helft van de verhalen in de bundel
is geschreven in de directe rede.

In het titelverhaal is een kapper aan het woord, die zich met een onstuitbare
monoloog tot zijn klant richt, die nieuw is in het stadje Carterville waar het
verhaal speelt. 't Is geen New York of Chicago, maar we vermaken ons best.' Uit
het verhaal dat volgt, zou moeten blijken dat er heel wat wordt afgelachen in
Carterville, maar het beeld dat uit de woorden van de kapper oprijst is van een
grote treurigheid. Jim Kendall, de onlangs overleden practical joker van het
stadje, die altijd zoveel leven in de brouwerij zou hebben gebracht, komt naar
voren als een ongelooflijke etterbak, en de grappen waarover de kapper spreekt
zijn bij nadere beschouwing bot, humorloos en vooral pijnlijk.

In 'Het liefdesnestje' ontvangt de rijke en succesvolle directeur van een
filmmaatschappij een journalist thuis voor een interview. De uitnodiging heeft
vooral ten doel om de journalist te imponeren, maar het resultaat is
ontluisterend. De totaal verwaarloosde echtgenote van de filmdirecteur blijkt
een wegkwijnende alcoholiste te zijn en zijn prive-leven een groot debacle.

'Kerstfeest van de ouwelui' moet een van de treurigste kerstverhalen zijn die
ooit zijn geschreven, wat heel wat zegt, want het kerstfeest heeft in de
letteren altijd tot veel narigheid geinspireerd. Tom en Grace, sinds een
uitvinding van Tom in goeden doen, wachten op de thuiskomst van hun 19-jarige
zoon en 17-jarige dochter, die gezellig met het gezin kerst komen vieren. Stapje
voor stapje brokkelen de gespannen verwachtingen van het ouderpaar af. De
kinderen komen niet, of in elk geval later, en niet tijdens het kerstdiner,
nemen onverwacht vrienden mee, vragen of de ouders eigenlijk maar niet liever
naar het theater willen als de kinderen hun vrienden ontvangen, of de
kerstcadeaus niet geruild kunnen worden, enzovoort. Het allertreurigste van
alles is misschien nog wel dat Tom en Grace tegen de klippen op de moed erin
blijven houden. Het verhaal eindigt met een blijmoedige noot, waarachter de
lezer een zee van tranen weet.

Bedrog, leugenachtigheid, iemand zonder duidelijke reden een loer draaien, het
zijn telkens terugkerende elementen in de verhalen van Lardner. In 'De minstreel
van Maysville' maakt iemand de goedgelovige employe van een gasbedrijf wijs dat
hij heel goede gedichten schrijft en daarmee veel meer zou kunnen verdienen dan
met zijn huidige werk. Uiteindelijk zegt de sukkel inderdaad zijn baan op, om
vervolgens te ontdekken dat hij voor de gek is gehouden.

Soms is de toon wat minder zwartgallig. 'De gouden huwelijksreis' vertelt over
'Moeder' en de ikfiguur, een bejaard stel dat ter gelegenheid van zijn 50-jarig
huwelijksfeest een maand in Florida overwintert. Daar komen ze de man tegen met
wie 'Moeder' destijds bijna was getrouwd. En zowaar, een halve eeuw na dato
blijkt dat aanleiding voor vaak nogal potsierlijke spanningen.

'Ik ga dood' is het vrolijkste verhaal van de bundel. Het bestaat uit het
dagboek van een bakvis die er vier vrijers tegelijk op na houdt. Ze zijn
allemaal de ware, afhankelijk van wie ze het laatst heeft ontmoet, door de
telefoon gesproken of van wie de laatste brief afkomstig was. 'Ik ga dood' is
een van Lardners knapste verhalen. Het is een briljante weergave van het
taaleigen van een niet al te snugger tienermeisje.

Gaat het in dit verhaal om een meisje dat vier jongens tegelijk aan het lijntje
houdt omdat ze geen nee kan zeggen, in de meeste verhalen is er sprake van heel
wat doelgerichter bedrog en leugenachtigheid. Volgens Heesen was Lardner 'een
19de-eeuwse romanticus, die slecht met de moderne tijd overweg kon. Hij was er
heilig van overtuigd dat als de kluit belazerd kon worden, dat tien tegen een
ook gebeurde.'

Verregaande corruptie van de sporthelden die hij bewonderde, zoals verloren
titelgevechten, alsook het verlies van het Lardner-familiekapitaal en de Eerste
Wereldoorlog zouden hebben bijgedragen aan Lardners gedesillusioneerdheid en
misantropische levensvisie.

Na jaren van overvloedig drankgebruik stierf Lardner op 48-jarige leeftijd aan
een hartaanval. Dat hij, al zijn letterlijke en figuurlijke verdiensten ten
spijt, uiteindelijk niet tot het hoogste podium van de Amerikaanse letteren is
doorgedrongen, lag volgens collega en vriend Scott Fitzgerald aan het feit dat
Lardner het schrijverschap nooit echt serieus heeft genomen. Een grote
ambitieuze roman bijvoorbeeld is er nooit gekomen. Liever had hij zijn geld
verdiend met liedjes schrijven, pokeren, bridgen of op de paarden wedden. Maar
zijn talent bleek te liggen in verhalen schrijven.

Zeventig jaar na zijn dood heeft dat talent dan eindelijk tot een Nederlandse
vertaling geleid, en een goede ook, waarbij de vertalers - nogal uitzonderlijk -
zelfs het verschil tussen whiskey en whisky respecteren. En zo hoort het bij een
schrijver die naar eigen zeggen op twee flessen bourbon of scotch per dag liep.

Ring Lardner: Knippen.

Vertaald uit het Engels door Hans Heesen en Auke Leistra.

Contact; 189 pagina's; Euro 16,90.

ISBN 90 254 0295 X.

Ed Walsh (links), ooit pitcher van de White Sox, tijdens een veteranenwedstrijd.
FOTO AP

LOAD-DATE: March 28, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              91 of 117 DOCUMENTS

                                 de Volkskrant

                                 March 28, 2003

De vertekeningen van perschef Daniels

BYLINE: HENK STRABBING

SECTION: Cicero;Pg. 26

LENGTH: 497 words


De titel, De perschef als biograaf, geeft al aan dat hier iets aan de hand is
dat eigenlijk niet mag kunnen. Zou Eef Brouwers door serieuze historici
geaccepteerd worden als onafhankelijk biograaf van Beatrix? Lijkt niet erg
waarschijnlijk. Maar dat is precies wat er jarenlang is gebeurd met Jonathan
Daniels. Deze journalist uit het zuiden van de VS, een 'liberal', diende twee
presidenten, Roosevelt en Truman, als perschef. En hij schreef naderhand boeken
over zijn twee bazen, die jarenlang als standaardwerken werden beschouwd. Ook
door professionele historici, die vrijwel zonder uitzondering meekeken door
Daniels' bril.

Vooral in het geval van Truman heeft dat geleid tot ernstige vertekening van het
beeld dat we nog altijd van deze president hebben, toont Hans Veldman aan in
zijn boek, tevens proefschrift. Truman staat te boek als het prototype van de
'gewone man' die tot het allerhoogste ambt van zijn land werd geroepen. Een
haberdasher uit de Amerikaanse Mid-West, die zomaar in de Senaat terechtkwam en
vervolgens ook nog vice-president werd. Een onkreukbare president die zo
ongeveer bij wijze van eerste ambtshandeling de twee atoombommen op Japan moest
gooien. De gangbare opvatting is dat Truman helemaal niet wist dat er een
atoombom in de maak was.

Hij was er wel van op de hoogte, suggereert Veldman. Maar Daniels liet het in
zijn indertijd toegejuichte The Man of Independence bewust weg. En Daniels wist
ook dat Truman in zijn vorige (zaken)leven helemaal niet zo onkreukbaar was
geweest als gedacht. Truman bleek in zijn aanloop tot 's lands hoogste functie
braaf aan de hand te hebben gelopen van Tom Pendergast, de Democratische leider
van Missouri, die niet in zijn eerste schurkenstreek was gestikt.

Verdonkeremanen is een kundigheid die door veel perschefs tot kunst wordt
verheven, nog altijd. Daniels was verantwoordelijk voor het beeld - letterlijk
en figuurlijk - dat de wereld van Roosevelt zou krijgen toen die in Jalta de
aanstaande naoorlogse wereld herverdeelde met Stalin en Churchill. Roosevelt was
doodziek en zou korte tijd later sterven. Getuigen zeggen dat hij geen partij
was voor de sluwe Stalin. Daniels schrok ook flink van de foto's die hij ter
verspreiding over de wereld op zijn bureau kreeg. De meeste werden gewoon
vernietigd. De pers kreeg alleen de beschikking over zwaar geflatteerde prenten
van de Amerikaanse president. Kan zo iemand nog optreden als serieuze biograaf?

Het moet Daniels worden nagegeven dat hij (veel) later in enkele publicaties
heeft geprobeerd schoon schip te maken. Hij wist indertijd veel meer dan hij
naar buiten dacht te moeten brengen. Misschien dus toch iets voor Eef Brouwers,
straks?

De waarschuwing van Veldmans proefschrift blijft intussen: altijd goed bedenken
wie iets schrijft, dan wordt vaak meteen duidelijk waarom het er staat.

Hans Veldman: De perschef als biograaf - Jonathan Daniels over Franklin D.
Roosevelt en Harry S. Truman.

Aspekt; Euro 22,98.

LOAD-DATE: March 28, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              92 of 117 DOCUMENTS

                                 de Volkskrant

                                 March 27, 2003

Kostelijk he?;
'Fortuyn was tenminste geen doorsneemannetje. Dat is op zich al een hele
verdienste in Nederland.'

BYLINE: DOOR STEFFIE KOUTERS

SECTION: de Voorkant;Pg. 9

LENGTH: 1944 words


Ruim dertig jaar rapporteerde Thomas Lepeltak in zijn Stan Huygens Journaal over
het wel en wee van de Nederlandse society. Deze maand nam het
Telegraaf-instituut afscheid van de veelgelezen rubriek. 'Ik kan niets meer voor
die mensen betekenen.'

ZULKE mooie types heeft Thomas Lepeltak ontmoet in zijn carriere bij De
Telegraaf. Van die selfmade men die hem vertellen: 'Ik ben zoooo rijk. Ik heb
zooooveel geld. Da's zoooo leuk. Jammer dat de KLM geen eerste klas meer heeft.
Ik vlieg geen KLM meer. In de business class voel ik me net of ik op de
schopstoel zit.'

Lepeltak: 'En dan vraag ik: ben je echt zo rijk?'

'O jaaaa, ik ben zoooo schatrijk.'

Zo'n lach die in het theater de hele zaal aansteekt: 'Vertederend vind ik dat.'

Lepeltak verhaalt over een zakenman, wonend op de Antillen, getrouwd met een
vroegere miss Nederland. Zij een 'jong meissie', hij kalend, op wat
haarimplantaten na. Tijdens een diner op het eiland vertrouwde de man hem toe
dat zijn vrouw 'even boodschappen' aan het doen was in Miami, met zijn
creditcard.

'Ach ja', verklaarde de man, 'ze is vaak alleen en kan zo iets beginnen met een
leuke student of arts in haar leeftijdsklasse, maar ze kijkt wel uit, want dan
weet ze dat ze die creditcard kwijt is.' Lepeltak: 'Dus we kunnen gewoon zeggen
dat jij je vrouw hebt gekocht?' Het werd doodstil aan tafel - de bisschop en de
gezaghebber van het eiland zaten er ook. 'Heb je gelijk in', verklaarde de
zakenman.

Lepeltak (1940) schuddebuikt - wat een heerlijke wereld! 32 Jaar lang berichtte
hij in zijn Stan Huygens Journaal over de society. Over hun wel (wijn, eten,
sigaren) en wee (echtscheidingen, zakelijke rompslomp). Hoe herken je een
welgestelde - getrouwde - man die er een veel jongere vriendin op na houdt? 'Die
draagt ineens zo'n sjaaltje, hoe noem je dat, een chokertje. Kostelijk he?' Weer
die bassende lach.

Zijn rubriek was hartelijk ('Tijdens de lunch maakte de Chardonnay Reserva 2000
grote indruk'), met een ironische, soms ronduit vileine ondertoon. Vooral voor
de goede verstaander dan. 'Tijdens de bijeenkomst ging het verhaal dat Gretta
Duisenberg zich had aangemeld voor een behandeling in de kliniek van Connie
Breukhoven. Maar ze kwam er niet in.' Connie Breukhoven is joods.

'Cor Zadelhoff werd ditmaal vergezeld door echtgenote Jeanette, een steunpilaar
van onze society. In de loop der jaren is zowel haar gedrag als haar Nederlands
almaar deftiger geworden.' Over een toespraak van burgemeester Job Cohen:
'Eigenlijk zei hij niets. Dus gebeurt er volgens de beste Amsterdamse tradities
ook niets.'

Een zeer geliefde man op feestjes en partijen van de bevoorrechten. Bijna
iedereen uit die kringen wilde figureren in zijn Stan Huygens Journaal, dat nu
wordt overgenomen door ex-chef politieke redactie Sjuul Paradijs. Je telde pas
echt mee als je op zijn pagina had gestaan. Los daarvan: Lepeltak is het
prototype van de gangmaker - altijd gezellig om er bij te hebben. Boordevol
anekdoten, overlopend van plezier in het leven, subliem in het creeren van een
joviale-met-z'n-allen-onder-mekaar-sfeer.

'Lau!', roept hij tegen een gesoigneerde oudere man, die een tafeltje verderop
aanschuift in Freddy's Bar van het Amsterdamse hotel De L'Europe, een van
Lepeltaks favoriete hang outs. 'Laurens! Vriend!' Drie bier later: 'Wat glunder
je toch man? Zit jij te wachten op wie ik denk dat jij wacht? Huhuhuhuhahahaha.'

Het feestgedruis rond zijn afscheid is nog steeds niet helemaal afgelopen -
Lepeltak is ontroerd. 'Vroeger dacht ik: 98 procent kent me niet meer als ik weg
ben. In de harde kapitalistische wereld gaat niks voor niks tenslotte. Maar nu
kan ik niets meer voor die mensen betekenen en toch geven ze de ene partij na de
andere. En dat zijn geen goedkope feestjes hoor.'

Sterrenrestaurant De Karpendonkse Hoeve in Eindhoven liet zowaar de Poolse
Nachtegalen overkomen. 'Al die jongetjes zijn 's morgens om vijf uur in de bus
gestapt en pas om half negen 's avonds weer uitgestapt om voor mij een paar
Poolse liederen te zingen. Ja, da's geen kleinigheid.'

Op dat avondje waren ook de Poolse oud-strijders voor wie Lepeltak een paar keer
kerstfeest organiseerde. 'Heel emotionele avonden, het droop ervan. Zingen:
Can't you see the old man. . . So how can you tell me you're lohonely. Mooie
mannen, van 84, 85, 86 jaar die hier keihard hebben gevochten voor onze
bevrijding. Die op zo'n feest zes keer opspringen en roepen: derde en vierde
pantserdivisie!'

Zijn moeder was Poolse, getrouwd met een scheepsbouwer uit de Alblasserwaard.
Wat had Lepeltak een ongelooflijke hekel aan de 'cryptocommunisten' in de PvdA.
'Ien van den Heuvel, Han Lammers, Jan Pronk. Die zeiden: de DDR moet erkend
worden, daar komt het geluk vandaan, dat is de inspiratiebron. Nou, je hoefde
mij niet te vertellen wat er in die landen allemaal gebeurde; ik heb natuurlijk
veel familie in Oost-Europa. De grootste boeven kwamen er aan de macht en de
eerzame wetenschappers werden taxi-chauffeur. En hier zat een heel leger aan
socialisten dat dat regime verdedigde, een heel leger. Niet te geloven.'

Lepeltak, hij is er altijd rond voor uitgekomen, heeft een zwak voor de nieuwe
rijken. Voor mannen (bijna altijd zijn het mannen) die met hard werken een hoop
geld hebben verdiend en dat laten zien. Geen hypocrisie. Maar de laatste jaren
maakt de doorgewinterde journalist zich zorgen.

Hij komt dichterbij zitten, klopt met zijn knokkels op tafel: 'Het is heel
gevaarlijk wat ik je nu vertel, maar ik doe het toch. De nouveaux riches van
vandaag de dag zijn de drugsdealers. Die komen hier bij De L'Europe met een pak
duizendjes met een elastiekje eromheen en roepen tegen de ober: 'Doe mij eens
zo'n flesje prik en als je snel bent, zit er een meier extra voor je aan vast.'
Dan bedoelen ze een fles Dom Perignon, van 300, 400 gulden.

'Hier negeren de obers dat soort jongens, maar wat doe je als je een eigen zaak
hebt die matig loopt? De rest van de wereld heeft volkomen gelijk als ze zeggen
dat Nederland een narcoticastaat is. Al dat tuig man, met hun dure auto's, hou
toch op. Ze krijgen een Al Capone-achtige status, maar intussen helpen ze wel
jouw zoon aan de drugs.'

Hij ziet de twee kleerkasten nog voor zich, die het restaurant verkenden waar
hij zat te eten. Freddy komt eraan, dacht Lepeltak - Heineken liet zich scherp
beveiligen. 'Zal ik je voorstellen?', opperde hij nog tegen de vriend met wie
hij zat te eten. Wandelt er ineens een 'onderwereldfiguur' binnen, in gezelschap
van een 'bekende advocaat'. Nee, geen namen, 'anders lig ik hier straks
gestrekt'. Lepeltak zat met zijn rug naar hun tafeltje toe. 'Zo moet je het niet
aanpakken', hoorde hij de strafpleiter adviseren, 'dat is zo duidelijk opzet.'

Lepeltak, zeer verontwaardigd: 'Die advocaat zat daar gewoon als consigliere;
hij werd geraadpleegd voor het begaan van een misdrijf. Je moet zus en zo te
werk gaan, dan kan ik je er straks weer uitlullen.'

Er ligt een groot verschil tussen iets zeker weten en dat wettelijk en
overtuigend kunnen bewijzen, weet Lepeltak, oprichter van het fonds voor de
Vrienden van de Amsterdamse politie. Dus komt het vertrouwelijke BVD-rapport
over De Roy van Zuydewijn volgens hem nooit naar buiten. Terwijl het Lepeltak,
die plotsklaps omzichtig begint te formuleren, 'niet zou verwonderen' als daarin
staat dat de echtgenoot van prinses Margarita 'foute dingen' heeft gedaan. 'Maar
wie dat openbaart, hangt meteen aan de hoogste boom.'

Prins Bernhard is een 'leuke man', Juliana was voor ze ziek werd 'een schat',
maar met koningin Beatrix heeft hij geen contact. 'Ik heb weleens een kwartier
met de keizer van Japan gesproken, ik ben een dag opgetrokken met koning Hussein
van Jordanie, ik heb uitgebreid met koningin Elizabeth gepraat in Windsor
Castle. Met Beatrix heb ik nog nooit een woord gewisseld. Maar dat is ook de
koningin van een heel belangrijk land, zeg ik altijd maar.' Hij denkt even na.
'Niet handig van haar he, niet handig.'

De kwestie die het koningshuis zo op z'n kop zet, ligt verder simpel, volgens
Lepeltak. De Roy van Zuydewijn was helemaal geen succesvol zakenman, dat wilde
hij worden door zijn huwelijk. Nu wil meneer geld zien. Dat krijgt hij nooit:
'De familie Oranje is erg zuinig. Dus laat ie dat arme kind straks vallen als
een baksteen. Dan is ze haar familie kwijt en heeft ze geen cent en geen man
meer. Ik heb echt met haar te doen.'

Afgelopen week is Lepeltak al drie avonden thuisgeweest. Een vreemde
gewaarwording. 'Ik heb ook geen vrouw die ging zitten afwachten of ik thuiskwam.
Dat was niet vaak, namelijk, dat was niet vaak. Gelukkig hebben we twee
televisies. Ik kijk het liefst naar heel oude herhalingen en zij volgt graag de
politiek - maar daarvan weet ik al bij voorbaat wat ze gaan zeggen.'

De overvloedige tijd van avond aan avond diners met foie gras, Meursault en na
afloop dure sigaren uit de doos van de gastheer is bijna voorbij. Lepeltak heeft
'het vermoeden' dat hem dat weinig kan schelen. 'Stiekem heb ik een hang naar de
totale verloedering.'

Vanochtend lag hij nog bij de tandarts op de stoel, wat een pijn zeg. 'Ik dacht:
ik laat het gewoon wegrotten, trek me nergens meer wat van aan, laat de hele
boel lopen. In het Vondelpark kwam ik eens een oude collega van Trouw tegen,
touw door zijn broek, vijf bierflesjes onder zijn bankje. Zo'n jongen hoeft zich
nergens druk om te maken. Zo nu en dan slaapt ie lekker in een cel en af en toe
schrijft ie ook nog een uitmuntend stuk voor de Strijdkreet.'

Een zekere onaangepastheid heeft altijd zijn aandacht gehad. 'Ik hou van prettig
gestoord.' Toen provo Robert-Jasper Grootveld zijn 65ste verjaardag vierde, was
hij een van de weinigen die durfde te komen. 'Kon ik me ook wel voorstellen. Ik
heb drie dagen last gehad van vlooien. Ze sprongen bij binnenkomst zo tegen mijn
broekspijpen op. Een heerlijke man: 'Ik ben maniesj, ik ben maniesj.''

In de categorie 'geen Jan Modaal' paste ook Pim Fortuyn. Mooie man, ja, mtjaaa.
. . Hij valt even stil. 'Maar het klopte natuurlijk van geen kant.' Nadat
Fortuyn winnaar was geworden van het Gouden Dekblad, op het door Lepeltak
geinitieerde Sigarengala, deed Pim zijn beklag dat hij het maar een elitair
boeltje vond. 'Hells Angels en bouwvakkers roken toch ook sigaren?' Lepeltak:
'Dus wat deden die sigarenfabrikanten? Die zetten het jaar daarop de sluizen
open. In Huis ter Duin stroomde een zootje ongeregeld binnen.'

Fortuyn moest speechen; de zaal was niet stil te krijgen. Lepeltak: 'En toen
begon hij toch te schelden, jezus. 'Jullie zijn een stelletje tuig, jullie zijn
een zootje ongemanierde lui. Ik kom hier nooit meer.' Ik zeg: Pim, dit zijn de
mensen die jij hier wilde hebben, die moesten er van jou bij zijn!' Maar enfin:
'Fortuyn was tenminste geen doorsneemannetje. Dat is op zich al een hele
verdienste in Nederland.'

Hij weet nog steeds niet precies waarom hij altijd zoveel te horen kreeg -
vertrouwen? 'Als zij zeggen: off the record, moet je je er aan houden. Niet om
een fatsoenlijke jongen te zijn, maar omdat je anders snel bent uitgekakt.' Zijn
vriend Lau, van het tafeltje verderop: 'En hij heeft de uitstraling van een
goede lobbes.'

Zelden heeft Lepeltak moeten rectificeren, nooit heeft hij voor de rechtbank
gestaan. Asscher, de vroegere president van de Amsterdamse rechtbank, sprak
daarover de historische woorden: 'Dat kan aan twee dingen liggen: of je schrijft
de waarheid, of ze nemen je niet serieus.' Lepeltak: 'Ik denk dat het een
mengsel was. Huhuhuhuhahahahaha.'

Pas als de bandrecorder uit staat begint hij over Ria Lubbers. Off the record.

Thomas Lepeltak: 'Stiekem heb ik een hang naar de totale verloedering.' FOTO
CORBINO

LOAD-DATE: March 27, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              93 of 117 DOCUMENTS

                                 de Volkskrant

                                 March 26, 2003

Zoek de vluchteling;
'Mensen worden gewoon op straat gezet. Ziek of niet ziek. Dat is aan de orde van
de dag.'

BYLINE: DOOR GRETA RIEMERSMA

SECTION: de Voorkant;Pg. 9

LENGTH: 1743 words


Iraakse vluchtelingen zijn deze weken welkom in Nederland, maar vrijwel alle
andere asielzoekers ervaren hoe het vreemdelingenbeleid is verhard. Zelfs
vluchtelingenwerkers wordt het te bar: 'Dit beleid valt niet meer uit te
leggen.'

HET spreekuur van Vluchtelingenwerk in het Groningse Delfzijl is nog maar net
begonnen, of de eerste klant die vandaag dakloos dreigt te raken komt binnen.
Het is Assana si Simasi uit Congo, die met zijn gezin het asielzoekerscentrum in
Delfzijl moet verlaten. Vluchtelingenwerk heeft 's ochtends een telefoontje van
de Vreemdelingendienst gekregen waarin de uitzetting voor die middag is
aangekondigd. Ada Westers van Vluchtelingenwerk begrijpt het niet. 'Normaliter
hebben ze nog even de tijd.'

Assana si Simasi kwam in december 2001 met zijn gezin naar Nederland. Hij wordt
naar eigen zeggen gezocht in Congo, omdat hij heeft gewerkt voor de voormalige
president Mobutu. Simasi kon vluchten naar Tsjaad, ontmoette er zijn vrouw, die
tijdens een vredesmars werd beschoten en gearresteerd. In Zwolle werd hun tweede
kind geboren.De Simasi's moeten het azc uit, omdat hun verzoek om een voorlopige
verziening is afgewezen. 'De voorlopige voorziening is te laat aangevraagd',
leest Westers in het dossier. Haar collega heeft al gebeld met de kerkelijke
vluchtelingenorganisatie Inlia, om te vragen of de familie in het nabijgelegen
Appingedam in de noodopvang van kerken terechtkan. 'We moeten het vandaag
regelen, anders staan ze op straat', zegt Westers.Toen zij vorig jaar voor het
eerst meemaakte dat iemand het azc van Delfzijl werd uitgezet, dacht ze: 'Het is
toch niet waar dat dit in Nederland gebeurt?' De betreffende asielzoekster zat
de hele dag bij haar op kantoor te huilen. 'Nu is het lopendebandwerk', zegt Ada
Westers. De laatste tijd denkt ze: 'Verdorie, het is wel heel erg nu. Ik moet
aan mezelf denken, anders ga ik eraan onderdoor.'Hoe is het om mee te maken
waarover veel andere vluchtelingenwerkers vanachter het bureau beslissen? Hoe is
het om gezichten te zien bij de getallen die het ministerie van Justitie, de
Immigratie- en Naturalisatiedienst (IND) en het Centraal Orgaan Opvang
Asielzoekers (COA) hanteren? En hoe is dat nu sinds twee jaar de nieuwe
Vreemdelingenwet van kracht is, waardoor asielzoekers steeds vaker uit azc's
worden gezet of uit hun huizen worden gehaald?'Het is frustrerend, medewerkers
raken overspannen of gedemotiveerd', zegt Brigitta van den Berg van
Vluchtelingenwerk Nederland. 'Mensen gaan bij ons werken omdat ze iets voor
vluchtelingen willen doen. Maar ze kunnen nog maar weinig, zeker het laatste
jaar. Op een bepaalde manier werk je mee aan het vreemdelingenbeleid en soms
denk je: dit kan ik niet meer uitleggen. Wat zegt het over het
vreemdelingenbeleid als gewone Nederlanders het niet meer
aankunnen?'Vluchtelingenwerk houdt kantoor in alle gemeenten van Nederland,
bovendien zijn er spreekuren in aanmeldcentra, azc's, ama-campussen en het
grenshospitium in Amsterdam-Zuidoost. Asielzoekers kunnen hier advies inwinnen
over hun asielprocedure, zonodig legt Vluchtelingenwerk contact met andere
instanties. Tegenwoordig is er meestal slecht nieuws, weet een ieder bij
Vluchtelingenwerk. Daardoor is de organisatie het putje geworden waar al het
water in vluchtelingenland naartoe loopt: daarna is er vaak alleen nog de
noodopvang, de illegaliteit of vertrek uit Nederland.Neem een dagje spreekuur in
Delfzijl. Tussen tien uur 's ochtends en halfvier 's middags komen er alleen
mensen langs die, meestal na jaren, het einde van hun verblijf in Nederland zien
naderen. Bij bosjes stappen ze de flat van verpleeghuis Vliethoven binnen, waar
Vluchtelingenwerk tijdelijk onderdak heeft omdat het nieuwe azc van Delfzijl nog
niet klaar is. Ze lopen langs rollators van bejaarden en nemen de lift naar de
tweede verdieping. 'Zoek de vluchteling', staat daar op posters met rijen
dezelfde poppetjes.De asielzoekers die op het spreekuur komen, moeten weg, maar
willen niet. Een familie uit Armenie moet weg maar wil niet omdat een zoon in
het leger is vermoord en de autoriteiten hebben gedreigd ook de andere zoon te
doden. Een jongen uit Guinee moet weg maar wil niet omdat hij in eigen land
vreest voor zijn leven. Op zijn hoofd, polsen en benen heeft hij littekens.Veel
asielzoekers die weg moeten maar niet willen, proberen op medische gronden in
Nederland te blijven. Het is volgens Ada Westers de trend. 'Maar het is voor ons
een dilemma', zegt ze. 'Wij weten niet altijd wat er met die mensen aan de hand
is.' Bij de man die 's ochtends rechtop binnenliep en 's middags kromgetrokken
terugkwam, was de diagnose simpel: fictie. Maar wat te denken van een vrouw met
verschijnselen van dementie, een Armeense die terug moet naar een land waar haar
hele familie zoek is?Ada Westers is coordinator van dertien vrijwilligers en
stagiaires bij Vluchtelingenwerk in Delfzijl en Siddeburen, een plaatsje in de
buurt, en hun adviseert ze: 'Geef geen valse hoop.' Ze zegt: 'Een aanvraag op
medische gronden is uitstel van executie. Als je behandeld bent, moet je alsnog
terug en je moet sowieso terug als je in eigen land kunt worden behandeld.' En
los daarvan: 'Je moet bijna dood zijn of stapelidioot wil je hier op medische
gronden kunnen blijven. ''s Ochtends had ze nog een collega uit Bellingwolde aan
de lijn, die hetzelfde zei als zij: 'Het loopt hier uit de hand.' Aan bureauwerk
komen ze bij Vluchtelingenwerk niet meer toe, vluchtverhalen kunnen ze
nauwelijks nog lezen. 'De mensen worden gewoon op straat gezet, ziek of niet
ziek', zegt Ada Westers. 'Dat is aan de orde van de dag. Het ene na het andere
gesprek gaat over een medische aanvraag ja dan nee en: hoe kom ik in de
noodopvang.' Op een vrijdagavond in december werd ze zelfs thuis gebeld omdat
een vrouw met haar kind van het balkon dreigde te springen toen de
Vreemdelingendienst voor de deur stond.De maand ervoor haalde ze samen met een
collega het Armeense echtpaar Stepanjan van 82 en 88 jaar oud uit het azc in
Siddeburen, een uur voor de Vreemdelingendienst tot uitzetting zou overgaan. Ada
Westers keek onbewogen toe. 'Tuurlijk is het erg', zei ze. 'Maar ik heb
vanochtend al een uitzetting gehad en ik ben alweer bezig met de volgende.' Toen
ze de Stepanjans op kosten van de gemeente Slochteren onderbracht in een
bungalowpark, liet ze een plastic tas met levensmiddelen voor hen
achter.Vluchtelingenwerk Nederland krijgt vanuit het hele land signalen dat
vrijwilligers, die een groot deel van het werk doen, stoppen vanwege het hardere
vreemdelingenbeleid. Dat betekent nog niet meteen crisis, aldus Brigitta van den
Berg, omdat vorig jaar ook weer zo'n 1300 nieuwe mensen informatie inwonnen over
dit werk. Maar toch. Bij Vluchtelingenwerk in Appingedam hield vrijwilliger Ben
Palstra er in oktober na twaalf jaar mee op. 'Je kon de mensen geen perspectief
meer bieden. De zaak is dichtgetimmerd.'Palstra maakte nog mee dat voor de
asielzoekers in Appingedam avondvullende programma's werden georganiseerd, met
dansen en koken. 'Maar de laatste twee jaar waren daar geen middelen meer voor.
In azc's is alles afstandelijker geworden. En dan vond ik: als de
Vreemdelingendienst het slechte nieuws had gebracht en het COA zich afwendde,
dan kwamen de asielzoekers bij ons op het spreekuur. Wij kregen de emoties. Dat
was heel indringend. Ik begon de verhalen mee naar huis te nemen.'Bij
Vluchtelingenwerk in Siddeburen wil vrijwilligster Hennie Dekker sinds kort geen
spreekuur meer doen. Pas nog maakte ze mee dat een man uit Burundi in het kader
van gezinshereniging zijn vrouw naar Nederland kon halen. En hoewel hun kinderen
in Burundi verdwenen zijn, was het toch een beetje feest bij Vluchtelingenwerk
toen de man zijn vrouw kwam laten zien. 'Maar zoiets is een zeldzaamheid
geworden', zegt Hennie Dekker. 'Je ziet het verharden. Het is niet meer
leuk.'Tien jaar geleden begon ze bij Vluchtelingenwerk. 'Ik ben er altijd diep
ingedoken en ik ben ook vaak beduveld', zegt ze lachend. Zo kreeg ze drie jaar
geleden twee Roemeense jongens op het spreekuur, die vanwege hun
homoseksualiteit waren vervolgd, zeiden ze. 'Ik voelde vreselijk met ze mee, had
documentatie over hun situatie opgevraagd. Maar toen ik de volgende keer weer
kwam, hoorde ik dat ze al teruggestuurd waren. Bleken het grote criminelen te
zijn.' Niettemin: 'Er is veel leed en ik kan er niet best meer tegen.' Vooral de
reactie van Afrikanen hakte er bij haar in: 'Ze kijken je aan met die grote ogen
en dan komt er een traan. Ze zeggen niks of alleen: ik ga niet terug, ik wil
niet dood.' Bij Vluchtelingenwerk zit ze nu achter de computer of ze vertaalt
stukken. 'Ik kan het niet loslaten, ik moet erheen.'Aan het einde van het
spreekuur in Delfzijl vraagt Ada Westers: 'Snap je nu dat ik mezelf moet
beschermen? Het moeilijkste is de machteloosheid als mensen worden afgewezen die
hier zouden moeten blijven.' Ze doelt op de Syrische man die zijn rug vol
strepen van martelingen met elektrische kabels liet zien. Ze heeft het over de
vrouw uit Afghanistan wier dochter tijdens het bewind vaner de Taliban verdween.
'Een vrouw alleen naar Afghanistan terugsturen, dat kan toch niet?'Het gaat
Westers er niet om zoveel mogelijk mensen in de asielprocedure te houden. Ze
beseft dat het ministerie van Justitie zo zijn dilemma's heeft. 'Maar soms denk
ik: welke normen hanteert Justitie? Wanneer ben je dan asielzoeker?' De IND
beweert anders, maar ze heeft de indruk dat bijna niemand Nederland meer
binnenkomt vanwege een individueel vluchtverhaal. Er wordt beslist op grond van
de landkaart: Irakezen zijn in verband met de nieuwe Golfoorlog tijdelijk
welkom, Afghanen moeten weer terugPas nog bracht een Irakees uit Delfzijl taart
op het kantoor van Vluchtelingenwerk. Hij had een tijdelijke verblijfsvergunning
gekregen. 'Maar ja', zegt Ada Westers, 'wat heb je eraan?' Voor veel Irakezen in
Nederland is het sinds 1997 de tweede tijdelijke verblijfsvergunning: 'Dat duurt
te lang. Die mensen kunnen geen bestaan opbouwen.'Maar het allerergste vindt ze
het dat mensen op straat worden gezet. 'Dat doe je niet', zegt Ada Westers
beslist. 'Het gaat wel om mensen. Als ze uitgeprocedeerd zijn, zet ze dan op het
vliegtuig.' Gelukkig krijgt Assana si Simasi uit Congo respijt: hij hoeft met
zijn gezin pas de volgende dag het azc van Delfzijl te verlaten.

Vluchtelingenwerk Nederland, afdeling Delfzijl. Boven: coordinator Ada Westers
overlegt met een asielzoeker. FOTO'S HARRY COCK - DE VOLKSKRANT

LOAD-DATE: March 26, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              94 of 117 DOCUMENTS

                                 de Volkskrant

                                 March 22, 2003

Natuurkunde op het randje

BYLINE: MARTIJN VAN CALMTHOUT

SECTION: Wetenschap;Pg. 5W

LENGTH: 932 words


Alweer zeven jaar geleden veroorzaakte de Amerikaanse journalist John Horgan een
rel in wetenschapsland met zijn boek The End of Science.

Horgan, destijds staff-reporter van het maandblad Scientific American, betoogde
daarin dat op tal van terreinen de wetenschap de grootste vooruitgang al achter
zich heeft. De grote vragen zijn gesteld, de belangrijkste antwoorden gegeven.
Wat rest in een wereld van begrepen deeltjes en dna-strengen, is wat zich niet
vragen laat, of wel laat vragen maar niet laat beantwoorden. Kruimelwerk en
filosofie.

Van Horgan mocht iedereen zich naar hartelust met dat soort dingen bezighouden.
Vrijheid, blijheid. Maar, waarschuwde hij ook, verwacht niet dat de buitenwereld
je dan met hezelfde respect zal behandelen als in de tijd dat je nog echte
wereldraadsels oploste.

De storm van kritiek die daarna opstak, was verpletterend. Horgan was
ahistorisch bezig, was het verwijt, want de laatste keer dat de wetenschap dacht
klaar te zijn - eind negentiende eeuw - moest de hele twintigste eeuw met
quantummechanica, algemene relativiteitstheorie en de moleculaire biologie nog
komen. Een les in onbescheidenheid, heet zoiets.

Horgan, luidde een ander verwijt, begreep niets van wetenschapsfilosofie, waar
men toch onderhand wel wist dat de vooruitgang in de wetenschap bestaat uit
schoksgewijze vervanging van wereldbeelden, juist na stagnatie. Horgan had
bovendien alleen oude knarren gesproken, die weliswaar gedurende die twintigste
eeuw wereldberoemde geleerden waren geworden, maar die zich niet konden
voorstellen dat het later misschien nog wel spannender wordt. Zoals oude knarren
dat nu eenmaal geneigd zijn te doen.

Met name John Maddox, roemrucht hoofdredacteur van Nature, werd zo kwaad over
Horgan dat hij pardoes een van de beste boeken van de jaren negentig over de
stand van de natuurwetenschappen schreef: What Remains To Be Discovered. De
wetenschap was niet af, stampte Maddox er honderden leesbare en scherpzinnige
pagina's in, de wetenschap is net begonnen.

Achteraf gezien, zo gaat dat met grote conflicten, hadden natuurlijk beide
partijen deels gelijk. Maddox had gelijk dat wat we niet weten, minstens zo snel
groeit als wat we wel weten. Maar Horgan had gelijk dat van de steeds
verfijndere vragen van de natuurwetenschappers steeds meer de gewone man
volstrekt ontgaat. Sterker, dat was eigenlijk zijn motief om The End of Science
te schrijven: als waarschuwing dat de wetenschap zich snel aan het vervreemden
is en dat het respect voor geleerden daarmee ook weleens in gevaar zou kunnen
zijn.

Het heeft allemaal niks uitgehaald, zo is deze maand nog eens objectief vast te
stellen aan de hand van een speciale kwartaalbijlage van het maandblad
Scientific American.

Die extra editie, the edge of physics getiteld, is gewijd aan de uiterste vragen
waarmee de moderne natuurkunde worstelt. Het betreft geen nieuwe stukken, maar
artikelen die de laatste paar jaar in Scientific American verschenen, hier en
daar met een kleine update. 'Postcards from the Edge', noemt hoofdredacteur John
Rennie de stukken, die zoals altijd in zijn blad, zijn geschreven door
toponderzoekers zelf.

Op het randje van de natuurkunde gaat het over de pogingen om quantumtheorie en
zwaartekracht-theorie aan elkaar te koppelen. Over hoe zwarte gaten daaraan
richting kunnen geven. Over snaartheorie die inmiddels membraantheorie is
geworden.

En over quantumcomputers en stilgezet licht. Over peperdure en extreem krachtige
versnellers als de LHC die in Geneve wordt gebouwd. De detectie van
spookdeeltjes in Japan en Amerika. Over zogeheten beta-factories: versnellers
waarin fysici het verschil tussen materie en antimaterie uitzoeken. Over
superlasers, tijdreizen en nanotechnologie.

Wie zich door het geheel heenworstelt, heeft een uitstekend overzicht van de
stand van zaken in de huidige fysica. Liefhebbers hebben er in die zin een
handzame aanwinst mee in de kast. Maar zeker een buitenstaander zal toch ook een
lichte verbazing niet kunnen onderdrukken over het esotherische niveau waarop
heel veel fysici zich intussen hebben begeven. In hun hoofd en ook in hun
laboratoria.

Soms is de science niet goed meer te onderscheiden van de science fiction. Niet
omdat de fysici maar wat bij elkaar fantaseren, maar omdat de kwesties die ze
opwerpen, een normaal mens niks meer zeggen. Wat dan resteert, is een hoop
hooggeleerd gegoochel met abstracte grootheden, plus spectaculaire beelden van
extreem ingewikkelde machines die nodig zijn voor de experimenten.

Wat dat betreft keert de solide redactieformule van Scientific American zich
hier tegen zichzelf. Het blad heeft altijd een eigen opvatting over
popularisering gehad, die nogal afwijkt van wat andere bladen en bijlagen doen.
Het zijn hier steeds de wetenschappers die de regie hebben. De redactie bemoeit
zich alleen met de stijl en de illustratie, die in veel gevallen overigens van
eenzaam hoog niveau zijn.

Maar niemand in dat redactionele spel lijkt zich meer af te vragen wat een
gewone lezer eigenlijk weten wil. Waarom duizenden theoretici nadenken over
snaartjes en membranen die biljoenen malen kleiner zijn dan het kleinste
deeltje. Waarom je licht stil zou zetten. En waarom voor de bijbehorende
experimenten honderden miljoenen moet worden uitgetrokken.

Dat het toch allemaal zo spannend is en zo diep, zoals Nobelprijswinnaar Steven
Weinberg in het inleidende overzichtsartikel schrijft, blijft niet eeuwig een
afdoende antwoord.

Scientific American, special edition: the edge of physics

Euro 9,95 in de betere kiosk


LOAD-DATE: March 22, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              95 of 117 DOCUMENTS

                                 de Volkskrant

                                 March 20, 2003

God wil het ;
HP / de Tijd

BYLINE: ARNOLD VONK

SECTION: Service;Pg. 15

LENGTH: 570 words


Dag van de Waarheid, kopten honderden kranten over de hele wereld dinsdag nadat
president Bush had bepaald dat die na 48 uur zou aanbreken. Vandaag is die dag
aangebroken en 'verdwijnt een complete Atlantische cultuur geruisloos in zee',
schrijft Stephan Sanders in Vrij Nederland, 'alsof het verhaal van het oude
Atlantis geen mythe is maar werkelijkheid.' De lichtzinnigheid waarmee de
beproefde banden tussen Amerika en Europa worden 'afgedankt' verbaast hem.
'Terwijl dit de enige werkbare coalitie is die we hebben en kennen. Deze
ontwrichting is geen gegeven, maar een keuze die nu wordt gemaakt. Bovendien
staat er een ander bondgenootschap aan te komen, tussen Al-Qa'ida en Bagdad.'

Maar president Bush scheidde van Europa juist om deze duivelse coalitie in de
knop te breken; niet om zijn oliebelangen veilig te stellen, zoals postmoderne,
afstandelijke en cynische Europeanen denken. Die achten morele kruistochten niet
meer van deze tijd, moralistische en optimistische Amerikanen wel. Sterker,
schrijft HP/De Tijd, alle Amerikaanse oorlogen waren morele kruistochten: ten
strijde tegen overheersing van de monarchie, tegen katholieken, tegen slavernij,
tegen kolonialisme en tegen totalitair expansionisme. Kerken zijn overzee
bovendien minder historisch verbonden met niet-democratische krachten zoals ze
dat in Europa zijn. President Bush ziet een directe lijn van God naar de VS en
van de VS naar de wereld, concludeert HP/De Tijd. Daarom leidt het geen twijfel
dat vandaag daadwerkelijk ook de Dag van de Waarheid is.

Arnold Karskens wilde deze dag voor Nieuwe Revu afwachten in of op het
Al-Rasheed Hotel in Bagdad. Een luxe hotel, hij had het bad al laten vollopen.
Niet om relaxed te wachten totdat de eerste bom valt, maar om de eerste
oorlogsdagen voldoende water te hebben om zich te wassen. 'Aan dit soort dingen
herkent men de ware oorlogsreporter', stelt de hoofdredacteur bewonderend. Maar
Karskens heeft het bad moeten laten leeglopen en een ander hotel moeten zoeken
dat minder in de vuurlinie ligt. Journalisten zijn bang voor de Dag van de
Waarheid en gewone burgers die niet zomaar kunnen verhuizen of het land verlaten
verkeren in waarachtige doodsangst. Maar, relativeert een Irakees tegenover
Karskens, 'een Irakees gezegde luidt dat mensen die geen angst kennen, gek
zijn'. Hij hoopt alleen dat er snel minder angst zal zijn. De Amerikanen zijn
welkom. 'Dan is het carnaval. Ik ken mensen die een schaap hebben gekocht om te
slachten bij de bevrijding.'

Wordt het toch nog een postmoderne kruistocht.

Voor Vrij Nederland was dat al duidelijk. 'Op de Dag van de Waarheid houdt
Amerika honderden gevangenen vast in Guantanamo omdat daar de regels van
gevangenisfatsoen niet gelden; willen de Amerikanen geen wapeninspecteurs
toelaten in laboratoria waar virussen gekweekt zouden kunnen worden en is
Amerika tegen het Internationaal Strafhof, het Kyoto-verdrag en het ABM-verdrag
dat raketschilden verbiedt', schrijft VN. 'Moeten we niet concluderen dat
Amerika zelf een schurkenstaat is geworden?'

Sanders vindt van niet. 'Bush word gebombardeerd tot een schurk die zelfs Saddam
Hussein zou overtreffen. Terwijl het enkel en alleen de Amerikaanse hegemonie is
geweest die het Europa van nu 'naoorlogs' heeft gemaakt.' Sterker, citeert HP
Bush: 'De vrijheid die wij hoog achten, is niet Amerika's geschenk aan de
wereld, maar Gods geschenk aan de mensheid.'



LOAD-DATE: March 20, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              96 of 117 DOCUMENTS

                                 de Volkskrant

                                 March 12, 2003

Sterk en hardwerkend bestuurder ;
Henri Lenferink gekozen tot burgemeester van Leiden

BYLINE: MAC VAN DINTHER

SECTION: Binnenland;Pg. 2

LENGTH: 443 words


Ook al is hij een geboren Tukker, Henri Lenferink (45) schaamde zich er niet
voor uit volle borst het Leidse volkslied mee te zingen in de campagne om het
burgemeesterschap van Leiden. De Leidenaren hebben hem beloond door hem tot
burgemeester te kiezen.

Daarmee heeft de burgemeestersprocedure in Leiden een verrassende afloop
gekregen. Aanvankelijk zag het ernaar uit dat Harry Groen, ex-wethouder in
Amsterdam, de baan zou krijgen. Groen werd eind vorig jaar door de gemeenteraad
als enige kandidaat naar voren geschoven.

Maar minister van Binnenlandse Zaken Remkes weigerde Groen te benoemen omdat de
raad de eigen bevolking had gepasseerd door af te zien van een referendum. Dat
referendum kwam er dinsdag alsnog, samen met de statenverkiezingen.

Lenferink, PvdA-wethouder in Arnhem, werd in februari door zijn partij gevraagd
te solliciteren en had maar een paar weken de tijd om stemmen te werven. Hij
pakte de uitdaging met beide handen aan. Waar Groen zich niet gelukkig voelde in
de vooral persoonsgerichte campagne en werd achtervolgd door verhalen over
gesjoemel met declaraties in zijn Amsterdamse tijd, voelde Lenferink zich in
zijn element.

Hij overnachtte in een woonzorgcentrum, een studentenhuis en een sloopwijk. 'Zo
leer ik de stad beter en sneller kennen.' Hij deelde folders uit op straat en op
de markt. Lenferink profileerde zich als de kandidaat van de 'gewone man', in
tegenstelling tot de meer bestuurlijk ingestelde VVD'er Groen.

In Arnhem heeft Lenferink een naam opgebouwd als sterk bestuurder die niet
wegloopt voor lastige klussen. Lenferink is geboren in het Twentse Delden. Hij
studeerde geschiedenis in Nijmegen. In 1986 kwam hij voor de PvdA in de
gemeenteraad. Sinds 1994 is hij wethouder, eerst van financien, later ook van
ruimtelijke ordening.

Lenferink is al jaren de sterke man van het Arnhemse gemeentebestuur. Hij werkt
hard, is intelligent en staat bekend om zijn grote dossierkennis. Zijn omgeving
noemt hem kundig, maar ook wel dominant en af en toe ongeduldig.

Lenferink is niet van het 'Nokia-clubje' van Wouter Bos, zoals zijn Nijmeegse
college-wethouder Depla. Daarvoor is hij net iets te oud. Dat Lenferink ambities
had om burgemeester te worden, kwam in Arnhem als een verrassing, want daarvan
had hij nooit iets laten blijken. Hij is geen receptietijger, integendeel.
Lenferink zelf sprak van een unieke kans om als historicus burgemeester te
worden in een zo met historie beladen stad .

Lenferink zal gemist worden in Arnhem, al is hier en daar ook wel sprake van een
zekere Lenferink-moeheid, zo moest hij erkennen. In Leiden kan hij met een
schone lei beginnen.



LOAD-DATE: March 12, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              97 of 117 DOCUMENTS

                                 de Volkskrant

                                 March 12, 2003

Bewindvoeren

BYLINE: NICK HULS

SECTION: Economie;Pg. 18

LENGTH: 358 words


AHOLD WORDT na de dramatische koersval gerund door een Amerikaans
advocatenkantoor dat gespecialiseerd is in het bijstaan van grote bedrijven in
financiele moeilijkheden. Deze specialisten hoeven voor hun beloning niet op de
kleintjes te letten bij het redden van 's lands grootste kruidenier.

Begin januari vroeg het SP-kamerlid De Ruiter aan het kabinet hoe het staat met
het functioneren van de bewindvoerders in de WSNP, de Wet schuldsanering
natuurlijke personen, die een oplossing moet bieden voor de financiele problemen
van de kleine man.

Van tijd tot tijd verschijnen er berichten in de krant dat het bestaande stelsel
dreigt te bezwijken onder de wassende stroom aanvragers. Als het slecht gaat met
de economie, stijgt het aantal sanieten. Dan maken niet alleen de rechtbanken
overuren maar ook de bewindvoerders, en hun beloning is heel wat minder riant
dan die van de collega's die Ahold begeleiden.

Minister Donner is in zijn antwoord eigenlijk tamelijk positief over de wet. Er
is een betrekkelijk klein aantal sanieten (6,5 procent) dat uitvalt, en niets
wijst er op dat dit te wijten zou zijn aan het onvoldoende functioneren van de
bewindvoerders. De minister signaleert dat sommige bewindvoerders door
professionele organisatie van het werk kostendekkend kunnen werken. Tevens
kondigt hij aan dat hij binnenkort de wet wijzigt om hun taken te verlichten.
Ook worden kwaliteitscriteria ontwikkeld voor deze betrekkelijk nieuw tak van
sport.

Nu het economisch tij keert, verharden de verhoudingen tussen debiteuren en
crediteuren zich. Daarom is het cruciaal dat de schaarse capaciteit efficient
wordt aangewend en de creativiteit van de bewindvoerders maximaal wordt
uitgebuit. Het zijn immers niet de makkelijkste klanten die in de WSNP terecht
komen, en het vergt veel tact en bemiddelingsgaven om in de wirwar van
tegengestelde belangen een evenwicht te vinden.

Bewindvoerder voor de gewone burger is een nieuw beroep. Het loont de moeite om
er geld en energie in te steken . In het belang van debiteur, crediteuren en
overheid.

De auteur is hoogleraar rechtssociologie te Rotterdam en Leiden.


LOAD-DATE: March 12, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              98 of 117 DOCUMENTS

                                 de Volkskrant

                                 March 8, 2003

Majesteitsschennis

BYLINE: DOORNENBURG L.M.C. VAN DE WEYGAERT

SECTION: U pagina ;Pg. 19

LENGTH: 66 words


Ongeacht wie er gelijk heeft, rijst bij mij toch de vraag in wat voor land we
leven. Terwijl de gewone burger blij mag zijn als er iets gedaan wordt met zijn
aangifte van een ernstig misdrijf overkomt, oppert staatsrechtgeleerde Koekkoek
serieus dat er strafrechtelijke vervolging ingesteld kan worden wegens
majesteitsschennis tegen Margarita. Is dit Nederland anno 2003 of anno 1703?



LOAD-DATE: March 8, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              99 of 117 DOCUMENTS

                                 de Volkskrant

                                 March 8, 2003

De citruspers als statussymbool ;
'Net als poezie kan ook design emoties oproepen'

BYLINE: VAN ONZE MEDEWERKER JEROEN JUNTE

SECTION: Kunst;Pg. 7

LENGTH: 787 words

DATELINE: AMSTERDAM


Het museum Industrion wijdt een expositie aan het designbureau Alessi. Kunst die
zich zowel achter glas als in keukenkastjes op zijn gemak voelt. 'Het enige
verschil met een museumdirecteur is dat wij fabrikanten gebruiken om kunst te
presenteren'

Geen bedrijf heeft de afgelopen twintig jaar zo'n belangrijk stempel op design
gedrukt als Alessi. Vanuit het Noord-Italiaanse Crusinallo vinden miljoenen
producten uit de Alessi-collectie hun weg naar huishoudens over de hele wereld.
Stuk voor stuk ontworpen volgens de ijzersterke ontwerpfilosofie less is a bore.
En wat je verder ook vindt van een fluitketel met een vogeltje op de tuit of een
kurkentrekker die oogt als een kinderpop, het zijn geen saaie kleurloze
massaproducten.

Het museum Industrion in Kerkrade heeft een tentoonstelling gewijd aan Alessi
met de toepasselijke titel De Droomfabriek. Immers, dankzij Alessi worden
keukenapparaten ook gekocht om goede smaak mee te etaleren.

Dus is de citruspers het nieuwe statussymbool. Want hoe kek die spinvormige pers
van ontwerper Phillippe Starck er ook uitziet, probeer er maar eens een
sinaasappel mee uit te persen zonder te lekken.

'Kunst bereikbaar maken voor de gewone man, dat is ons streven', verklaart
directeur Alberto Alessi (1946), die deze week te gast was in het Industrion.
Hij maakt het bedrijf van zijn opa Giovanni Alessi, die in 1921 een
metaalwerkplaats begon, tot wat het nu is; een broeikas van innovatief design.
Van het MoMa in New York tot het Groninger Museum zijn de zwierige en frivole
Alessi-producten te zien. Maar op de expositie in Kerkrade staan bijna alle
producten in de museumwinkel. Achter glas, als waren het echte kunstwerken, maar
niettemin binnen ieders bereik.

De succesformule van Alessi is de samenwerking met befaamde ontwerpers en
kunstenaars. Inmiddels al meer dan tweehonderd, waaronder klinkende namen als
Achille Castiglioni, Ron Arad, Aldo Rossi, Ettore Sottsass en natuurlijk
Alessandro Mendini, die zelfs lange tijd fungeerde als bedrijfsgoeroe.

'Mijn maestro's', noemt de als jurist geschoolde Alberto, die in 1971 toetrad
tot het familiebedrijf, ze liefkozend. Al had hij ook de tijd mee, beaamt hij
zelf. 'Eind jaren zeventig werd kunst steeds elitairder en abstracter. Voor
schoonheid gingen mensen zich steeds meer op design richten. Net als poezie of
een schilderij kan ook design emoties oproepen.'

Deze hoogdravende artistieke pretenties staan op gespannen voet met de
commerciele ambities van het bedrijf, zoals de samenwerking met Philips, dat
Alessi benaderde om van het stoffige imago af te komen. 'Het enige verschil met
een museumdirecteur of een galeriehouder is dat wij fabrikanten gebruiken om
onze kunst te presenteren', verdedigt Alberto.

Maar de opvatting dat kunst ook mensen op het verkeerde been mag zetten is niet
besteed aan de Alessi-baas. Zijn producten roepen met hun zachte pasteltinten en
wulpse vormen slechts een emotie op: onbekommerde vrolijkheid. 'Design moet
bijdragen aan een beter leven voor zoveel mogelijk mensen. Confronteren is de
taak van kunst in musea.'

Als geen ander weet Alberto Alessi hoe producten moeten 'bijdragen aan een beter
leven'. Zelfs een leek zal op De Droomfabriek versteld van de hoeveelheid
bestsellers van zijn hand. Maar ook te zien is de geflopte fluitketel zonder
handvat van Phillippe Starck, het bewijs dat niet alles wat hij aanraakt in goud
verandert. Maar dit gevaar zoekt hij bewust op. 'Een mislukking maakt duidelijk
waar de grenzen liggen van wat de consument nog pikt. En als je niet
experimenteert, krijg je een grijze brij van nietszeggende producten, kijk maar
naar het autodesign.'

Daarom start Alessi nog steeds bijna elke week met een nieuw project, ook al
resulteren uiteindelijk slechts enkele daarvan in nieuwe producten. De collectie
breidt nog steeds gestaag uit - na horloges en een volledig badkamerinterieur
(inclusief handdoeken) verschijnt dit jaar de eerste Alessi-telefoon.

Maar het nieuwe paradepaardje wordt in april gepresenteerd op de toonaangevende
meubelbeurs in Milaan: een serie koffieserviezen ontworpen door 22 architecten
uit verschillende landen. Met een soortgelijk project maakte Alessi in 1983 naam
als producent van spraakmakend design. Nederland wordt vertegenwoordigd door de
architecten Wiel Arets, MVRVD en UN Studio.

Alberto Alessi is onder de indruk van het Nederlandse ontwerp, in al haar
nuchtere soberheid juist een tegenhanger van de barokke Alessi-stijl. 'Het
Nederlandse ontwerp is fris en uitdagend maar waar het aan ontbreekt is
traditie. Het is te complex voor het grote publiek.'

De Droomfabriek. Industrion in Kerkrade. T/m 15 juli, di-zon (10-17 uur).

Kurkentrekker van Alessi.

LOAD-DATE: March 8, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              100 of 117 DOCUMENTS

                                 de Volkskrant

                                 March 8, 2003

Platte aarde

BYLINE: ERIC HENDRIKS

SECTION: Wetenschap;Pg. 3W

LENGTH: 574 words


De bemanning waarmee Christoffel Columbus in 1492 richting Amerika zeilde, moet
het Spaans benauwd hebben gehad. Als we nog verder westwaarts varen, zo vreesden
de scheepslui, vallen we over de rand van de wereld. Die is immers plat, gelijk
een pannenkoek.

Columbus wist beter. Zijn hele ontdekkingsreis was gebaseerd op zijn idee dat de
aarde bol is en dat je dus niet alleen om de oost, maar ook via de westelijke
route bij Indie moest kunnen komen. Hij stelde zijn bemanning gerust, zeilde
verder en ontdekte niet Indie, maar Amerika.

Wat bezielde die angstige matrozen? Heel eenvoudig: ze waren middeleeuwers en
middeleeuwers geloofden dat de aarde plat was. Dat sommige onaangepaste figuren
al een bol in gedachte hadden, deed niets af aan de massaliteit van de
pannenkoek-theorie destijds.

Althans, zo gaat het verhaal. Maar het is onzin, zegt de Duitse scandinavist
prof. Rudolf Simek, het geloof in een platte aarde was in de Middeleeuwen
helemaal niet zo wijd verbreid als nu vaak wordt aangenomen. Dat komt voort uit
de Verlichting, een periode waarin geschoolde kringen zich graag vrolijk maakten
over die 'donkere' epoche tussen 500 en 1500.

Simek ontvouwt zijn visie in een interview met het Duitse populaire wetenschaps-
en cultuurblad Geo. Toen hij bezig was met studie naar oude kosmografie in de
noordse landen, kon hij nergens een verwijzing naar de platte aarde vinden,
vertelt hij. Nieuwsgierig geworden breidde hij zijn onderzoek uit naar de
Middeleeuwen elders, waar hij evenmin noemenswaardig geloof in de aardse
pannenkoek ontwaarde.

Integendeel. Een 8ste-eeuwse auteur als de monnik Beda en de 13de-eeuwse
Engelsman Johannes de Sacrobosco schreven al teksten over de aarde als bol. 'Dat
waren autoriteiten van wie de werken bij zelfs eenvoudige predikers bekend
waren', antwoordt Simek op de vraag of ook gewone middeleeuwers van de
boltheorie wisten.

Een destijds veel gebruikt argument ten gunste van de bol was de waarneming dat
een schip langzaam achter de horizon wegzakt - schijnbaar verdwijnt, maar
aantoonbaar niet echt. Deze observatie werd al in de Oudheid ingebracht,
diezelfde Oudheid waarin algemeen van een kogelronde aarde werd uitgegaan.
Wiskundigen uit die tijd konden griezelig nauwkeurig de omtrek van die bol
berekenen. Na de Oudheid echter, zou de kennis over de bolle wereld verloren
zijn gegaan en zou de platte theorie hebben geheerst tot het einde van de
Middeleeuwen.

Dat laatste is een wijd verbreid cliche geworden - ook in handboeken te vinden -
dat inderdaad niet klopt, bevestigt dr. Jaap van Moolenbroek,
Middeleeuwen-specialist aan de Vrije Universiteit Amsterdam. 'Wel was er in de
vroege Middeleeuwen onder de geleerden een dispuut tussen de voorstanders van
een platte en die van een bolle aarde. De eersten baseerden zich op de bijbel.
Zij dachten dat een bolle aarde doorsneden moest zijn met ondoordringbare
oceanen, waarachter een andere wereld moest bestaan. Dan had God meerdere
werelden geschapen en dat kon niet.

'Maar zelfs kerkvaders, zoals Augustinus en Thomas van Aquino, waren het met het
platte beeld oneens en later in de Middeleeuwen werd de strijd beslecht ten
gunste van de bolle wereld. Dat betrof wel de elite, daar komen de bronnen
vandaan. Over wat het gewone volk geloofde, weten wij zo goed als niets.'
Overigens: tot in de 16de eeuw werd de aarde, hoe bol ook, wel algemeen als het
middelpunt van de kosmos beschouwd.



LOAD-DATE: March 8, 2003

LANGUAGE: DUTCH

            Copyright 2003 PCM Uitgevers B.V.  All rights reserved.

                              101 of 117 DOCUMENTS

                                 de Volkskrant

                               February 24, 2003

De grootheid van voetbal

BYLINE: WILLEM VISSERS

SECTION: Sport; Pg. 17

LENGTH: 584 words


Een citaat: 'David Beckham ontvlucht Old Trafford, enkele minuten na het
incident met de vliegende schoen. Hij vecht om zijn woede te beteugelen, terwijl
hij Brooklyn bij de hand neemt en Romeo naar zijn Merc draagt - alwaar Posh nog
onwetend is van het drama.' (jongetje Brooklyn en baby Romeo zijn de zoontjes
van de voetballer, Posh is zijn Spice Girl en een Merc is een Mercedes, een van
de voertuigen uit het wagenpark van Beckham).

Bovenstaand citaat is het onderschrift bij een door een lezer gemaakte foto in
de Engelse boulevardkrant The Sun. De foto is genomen vlak nadat Alex Ferguson,
de manager van Manchester United, van woede tegen een schoen heeft getrapt in de
kleedkamer, na de nederlaag in de FA Cup tegen Arsenal. Beckham had zijn man een
keer laten lopen, Ferguson ontstak in woede. En laat die schoen nou juist boven
het oog van Beckham terechtkomen, met een bloedende wond als gevolg. Het was een
toevalstreffer van Fergie, vroeger een matige voetballer.

Vier dagen lang is de 'affaire Beckham' wereldnieuws in Engeland. Wat vooral
blijft hangen is het belang van voetbal in Engeland, de hang naar veel en
sensationele details, de schier onstilbare honger van de consument. Voetbal is
onderwerp van gesprek, altijd en overal. Ook serieuzere kranten besteden lappen
tekst aan de zaak. Zo is de waarde van het aandeel Manchester United een dag na
de actie van Ferguson met twee procent gedaald. Want stel dat Beckham de club de
rug toekeert, dan is United zijn uithangbord kwijt, de man die alleen al aan
verkochte shirts miljoenen oplevert, vooral in Azie.

Beckham begeeft zich op het hoogtepunt van de rel bewust onder het winkelend
publiek in Manchester, zonder zonnebril en met een haarband, opdat iedereen kan
zien welk leed hem is aangedaan door zijn trainer, die weigert excuses te maken.

Een simpel voorvalletje op een koude maandagochtend, twee dagen nadat Ferguson
uit zijn slof schoot, is tekenend voor de verzengende liefde van de Engelsman
voor voetbal.

Robert Couch staat met zijn zoontje Sam voor het trainingscomplex van Arsenal in
St Albans. Naar binnen mag hij niet, want de trainingen van Wenger zijn verboden
voor de gewone man. Een handtekening, laat staan een praatje, kan hij vergeten.

Naar een wedstrijd van Arsenal is hij al zes jaar niet geweest. 'Ik kan het niet
meer betalen sinds ik kinderen heb. De laatste keer dat ik op Highbury was, had
ik van een vriend een kaartje gekregen.'

Couch ziet alles van Arsenal op televisie. Als Wenger een speler iets zou
aandoen, wil hij daarover alles lezen. En soms wil hij eventjes in de nabijheid
van zijn helden zijn, al is het maar om zijn passie te laten voortleven in het
jongenshart van Sam.

Couch zegt: 'Arsenal is na mijn gezin het allerbelangrijkste in mijn leven. Nog
nooit heb ik gedacht dat voetbal me gestolen kan worden omdat de afstand tussen
spelers en gewone mensen zoals ik zo groot is.'

Auto's van multimiljonairs rijden het terrein op. Couch bukt zich om naar binnen
te kijken. 'Wie is dat?', vraagt hij telkens aan zijn zoontje.

'Jeffers', zegt Sam. Pa is trots. Cole, Ljoezjni, Campbell, het ventje kent ze
allemaal. Af en toe kijkt een speler terug, als je al iemand kunt ontwaren
achter het getinte glas van de slagschepen.

De vraag aan Robert luidt: 'Wanneer is jouw dag geslaagd?'

Zijn antwoord: 'Als een speler even zwaait.'

Het is een mooie dag voor de familie Couch: de Braziliaan Gilberto steekt even
zijn hand op.

Voetbal ; Sport

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              102 of 117 DOCUMENTS

                                 de Volkskrant

                               February 22, 2003

Het formatiekwartet heeft geen mailadres

BYLINE: FRANK KALSHOVEN

SECTION: Economie; Pg. 25

LENGTH: 912 words


Bijna zou je zeggen: het werkt blijkbaar. Woensdagavond immers hebben JP
Balkenende (tournedos) en Wouter Bos (gado gado) samen een hapje gegeten in het
Torentje met als doel om eindelijk het ijs te breken opdat er ten langen leste
voorgang kan worden geboekt in de formatie. Donderdag kondigden ze hun verloving
aan. Dat zal dan wel het effect wezen, denk je dan, van de bijna honderd
verstuurde mailtjes van Volkskrantlezers met de tekst 'Heren, u heeft nog drie
weken, sterkte'. Waar een mailbombardementje, waartoe vorige week op deze plaats
werd opgeroepen, al niet goed voor is.

Ik moet u ernstig teleurstellen. De mailtjes zijn niet aangekomen, of liever
gezegd: ze gaan nog aankomen. Per post.

Laat ik beginnen met de hand in eigen boezem te steken: er stond vorige week
geen mailadres in de knikker, maar een webadres. Dat komt: ik schreef het stukje
thuis op een laptop met een tergend trage (mobiele) internetverbinding; in
plaats van het mailadres zelf op te zoeken, vroeg ik de eindredactie om dat even
te doen. De eindredactie liep vervolgens tegen hetzelfde probleem op als u: op
de website van de Rijksvoorlichtingsdienst staat helemaal geen gewone
contact-button met een mailadres. Omdat de krant, anders dan de formatie, wel
een deadline heeft, schreef men uit arren moede het webadres maar in de column.

Formateurs zonder mailadres: ik had het echt niet kunnen verzinnen. Sorry.

U bent gelukkig niet voor een gat te vangen, en zocht dus naar alternatieven.
Het loont de moeite om verslag te doen van wat wij gewone burgers dan meemaken,
anno 2003.

Velen van u dachten: een mailtje aan de minister-president dan maar. Na het
invullen van een 'reactieformulier' krijgt de betrokken belastingbetaler keurig
een mailtje terug. Maar wat staat daarin te lezen? 'Afhankelijk van de aard en
inhoud van uw bericht kunt u een reactie tegemoet zien. Voor de goede orde delen
wij u mede dat het ministerie van Algemene Zaken tussen Kerst en Nieuwjaar
gesloten is. Hierdoor kan de beantwoording van uw e-mailbericht enige vertraging
oplopen.'

Tussen Kerst en Nieuwjaar. We schrijven vandaag 22 februari.

Ik heb maandag eerst maar eens even een mailtje gestuurd aan de webmaster van de
RVD - we leven in de 21ste eeuw tenslotte. Dat schiet niet op, want dan krijgt
een mens een standaard-antwoord: 'Hartelijk dank voor uw reactie (...). Wij
zullen uw opmerking of suggestie in overweging nemen bij de verdere ontwikkeling
van deze site.' Ja, als Pasen en Pinksteren op een dag vallen zeker.

De telefoon dan maar, tenslotte al in de 20ste eeuw wijd verspreid geraakt.
Carla Visser, woordvoerder kabinetsformatie, meldt me maandag doodleuk (maar
niet onvriendelijk): 'Er is geen email-adres voor de informateurs. U kunt de
mails printen, in een envelop stoppen en opsturen.' Het adres: Bureau van de
kabinetsformatie, Postbus 20008, 2500 EA Den Haag. Waarmee we pardoes in de 19de
eeuw zijn beland. Ik was zo verbouwereerd dat ik helemaal vergat te vragen hoe
het nou zat met de Kerstvakantie op Algemene Zaken.

Blijkbaar voelden ze bij de RVD toch nattigheid, want donderdag belde mevrouw
Visser spontaan terug. 'We hebben het erover gehad', vertelde ze, 'en we hebben
besloten tot passieve beschikbaarheid van een mailadres.' Nee, ik begreep dat
ook niet. Wat ze bedoelde was: wie zich per telefoon of brief meldt bij de RVD,
krijgt desgewenst een mailadres op, zijnde het mailadres van mevrouw Visser
zelf, en kan dan datgene wat hij te melden heeft, met duizelingwekkende snelheid
via de elektronische snelweg naar Den Haag zenden. En nee, het was niet de
bedoeling dat dat mailadres in de krant zou komen. Ik begon het eindelijk te
begrijpen en vroeg dus: 'Want dat zou neerkomen op actieve beschikbaarheid.'
Exact.

Dit keer vergat ik de Kerstvakantie niet. Ik las haar voor welke mailtjes u
terugkreeg van Jan Peter Balkenende. Daar schrok ze van. 'Dat is een hele
beroerde', zei ze en voor het eerst waren we het roerend eens. Of het geen tijd
was een einde te maken aan deze poppenkast en gewoon een mailadres op die site
te zetten en de binnenkomende post te beantwoorden? 'Ik geef u Gerard van der
Wulp.'

De heer Van der Wulp, vroeger hoofdredacteur van het NOS-Journaal en thans
oppergodmajoor van de RVD, was evenmin gelukkig met de duur van de Kerstvakantie
op AZ. Maar enige bereidheid om een moderne, open, op communicatie met de
burgers gerichte organisatie te worden bespeurde ik niet. Er staat geen
mailadres op de site omdat 'daartoe besloten is', aldus Van der Wulp. Maar
waarom dan? 'Dat is waartoe besloten is. En bovendien: er is toch een prachtige
formatie-pagina op de site?' Ja mijnheer Van der Wulp, maar die praat niet
terug. Politici zouden toch beter gaan luisteren?

Goed. Het is nu vrijdagmiddag en het stukje is bijna klaar. Ik ga straks met een
rituele druk op de knop de mailtjes printen die u mij stuurde. Ik stop ze in een
dikke Volkskrant-envelop en ga op zoek naar een ijlbode om het pakket naar Den
Haag te laten brengen. Ik verstuur telegrammen naar Hoofddorp en Leiden zodat er
verse paarden klaarstaan. Met een beetje mazzel arriveert onze boodschap dan
voordat Algemene Zaken besloten heeft dat het tijd is om te beginnen met de
zomerstop.

Formatiekwartet: u heeft nog twee weken, sterkte.

PS: Stuur mailtjes met 'Heren, u heeft nog twee weken, sterkte' naar
f.kalshoven@volkskrant.nl. Ik huur wel weer een postkoets.

Regering ; Recht ; Politiek en Staat ; Staatsrecht

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              103 of 117 DOCUMENTS

                                 de Volkskrant

                               February 20, 2003

'Ze zeggen vaak iets over mijn naam; niets vervelends' ; Behalve islam belemmert
ook geld sporten; Van de allochtone meisjes zijn Turkse het minst sportief

BYLINE: VAN ONZE VERSLAGGEVER BART JUNGMANN

SECTION: Binnenland; Pg. 3

LENGTH: 544 words

DATELINE: HOORN


Allochtone meiden zie je niet zo vaak in een sporthal. Mogen ze niet of willen
ze niet, daar komen onderzoekers niet goed achter. Toch is er, vindt handbalster
Kim Abdoelhafiezkhan, geen betere manier om elkaar te leren kennen dan
teamsport.

Kim Abdoelhafiezkhan, half Nederlands, half hindoestaans - officieel allochtoon
dus - is stoer en zeer sportief. Het 17-jarige handbaltalent is echter een
uitzondering op de regel. Uit het woensdag verschenen rapport van het Sociaal en
Cultureel Planbureau blijkt dat allochtone meisjes niet zoveel sporten als hun
autochtone leeftijdgenoten.

Abdoelhafiezkhan, van Surinaams-Hindoestaanse origine, vindt dat onbegrijpelijk.
Sport is voor haar al van jongsaf vanzelfsprekend en ook belangrijk geweest.
Geen betere plek ook om te integreren dan een sportvereniging. Het team is een
samenleving in het klein, waarin je Nederland op z'n best en op z'n slechtst
leert kennen. 'Ik vind dus echt dat ouders dat moeten stimuleren.'

Sociologe Agnes Elling heeft onderzoek gedaan naar sport en etniciteit. Ze is
daar op vorig jaar aan de universiteit van Tilburg gepromoveerd. Haar cijfers
over sportiviteit onder allochtone meisjes zijn onthutsender dan die van het
SCP. Van de autochtone meisjes zegt 63 procent aan sport te doen, bij
allochtonen ligt dat percentage op 39. Ze verklaart dat verschil uit een andere,
striktere definitie van sport.

De reden van het grote onderscheid tussen autochtoon en allochtoon is volgens
Elling niet eenduidig. 'Het is een complexe interactie tussen niet willen en
niet mogen.' Haar bleek bovendien dat de verschillen ook onderling groot zijn.
Turkse meisjes doen veel minder aan sport dan Marokkaanse en Surinaamse meisjes
die ongeveer gelijk op gaan. 'Turkse ouders zijn een stuk strenger in de
opvoeding.'

Bij de familie Abdoelhafiezkhan heeft de islam nooit een grote rol gespeeld.
Voor Kim beperkt het zich nu tot een paar tradities en familieplechtigheden.
Maar vasten doet ze niet, want dat zou afbreuk doen aan haar sportieve
prestaties.

Elling benadrukt dat de islam zeker niet de enige hindernis is voor allochtone
meisjes met sportieve ambities. Het lidmaatschap van sportverenigingen is voor
weinig draagkrachtige gezinnen eenvoudigweg te duur. Allochtone jongens gaan in
dat geval gewoon onderling een potje voetballen, maar voor meisjes is dat
allerminst vanzelfsprekend. 'Bovendien worden die meisjes thuis niet
gestimuleerd. Hun moeders hebben ook nooit aan sport gedaan.'

Allochtone meisjes die wel bij een vereniging terechtkomen, kiezen vaak voor
'zwarte sporten', zoals voetbal, bastketbal en vechtsporten. Agnes Elling is dan
ook hoogstverbaasd als ze hoort dat Kim Abdoelhafiezkhan handbalt, bij uitstek
een sport van blonde plattelandsblommen.

Maar zo gek is dat niet. Kim Abdoelhafiezkhan is gewoon in de voetsporen
getreden van haar (Nederlandse) moeder. Ze speelt bij eredevisionist VZV uit 't
Veld en is een vaste kracht in het nationaal juniorenteam. Vaak krijgt ze
opmerkingen over haar naam, maar nooit wordt dat vervelend. 'Ik geloof dat ik
een gewone Nederlander ben.'

Kim Abdoelhafiezkhan FOTO KICK SMEETS

Handbal ; Islam ; Minderheden ; Jeugd ; Vrouwen ; Maatschappij ; Bevolking ;
Levensbeschouwing ; Religie ; Sport

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              104 of 117 DOCUMENTS

                                 de Volkskrant

                               February 19, 2003

Kliklijn onverwacht groot succes ; Bellers hebben vooral 'schurft' aan wietteelt

BYLINE: VAN ONZE VERSLAGGEVER NOEL VAN BEMMEL

SECTION: Binnenland; Pg. 3

LENGTH: 546 words

DATELINE: UTRECHT


De anonieme kliklijn levert meer tips op dan verwacht. Bij de zogeheten tiplijn
M (0800-7000) kwamen afgelopen halfjaar ruim 25 duizend meldingen binnen,
waarvan 18 procent bruikbaar is. Dat aantal is twee keer zo hoog als bij het
begin van de proef was voorspeld. De tips komen uit het hele land, al doen
formeel slechts vijf politieregio's mee.

Dat blijkt uit een inventarisatie door het Nationaal Platform
Criminaliteitsbestrijding, een samenwerkingsverband van 25 publieke en private
organisaties. De Nederlandse Vereniging van Banken, Verbond van Verzekeraars en
de ministeries van Justitie en Binnenlandse Zaken steken samen 1 miljoen euro in
het project Meld Misdaad Anoniem dat is geinspireerd op vergelijkbare lijnen in
Angelsaksische landen. Als de proef succesvol blijft, wordt de lijn eind dit
jaar landelijk ingevoerd.

De telefonistes in Driebergen sturen behandelbare meldingen door naar politie,
bank of verzekeraar. Vier op de tien meldingen hadden te maken met drugshandel,
met name hennepkwekerijen in woonbuurten. 'Daar hebben mensen echt de schurft
aan', zegt medeprojectleider Guus Wesselink. Enkele plantages zijn opgeruimd,
waarbij tientallen verdachten zijn aangehouden.

Een op de tien meldingen heeft betrekking op illegalen. Het gaat daarbij om
namen van bedrijven waar illegalen werken of bijvoorbeeld de locatie van
pensions waar groepen verblijven. Andere categorieen die relatief vaak voorkomen
zijn verzekeringsfraude, diefstal, illegaal vuurwerk en moord en doodslag.
Onderaan de lijst staan onder meer milieudelicten en kinderporno.

De telefoonlijn kan op twee soorten bronnen rekenen, blijkt halverwege het
experiment. Het Platform is vooral blij met concrete tips uit het criminele
milieu. Uit die hoek kwam informatie waardoor een afrekening kon worden
voorkomen, een gevangene met vergevorderde vluchtplannen werd overgeplaatst en
de bewaking van enkele gebouwen en personen werd verscherpt. In al die gevallen
besloot politie of AIVD actie te ondernemen na aanvullend onderzoek.

Dat geldt ook voor de tips van 'gewone' burgers. Hun meldingen over
wietplantages, illegalen of brandstichting gaan eerst naar het desbetreffende
politiekorps of controlerende instantie waar de informatie wordt geanalyseerd.
Hoe concreter de informatie, des te groter de kans op actie.

Burgers melden vooral criminaliteit als zij vrezen voor hun eigen veiligheid of
welbehagen. Daardoor vond de politie bijvoorbeeld tonnen illegaal vuurwerk in
een woonwijk. Overtredingen die minder bedreigend zijn, zoals bijvoorbeeld
zorgfraude, worden niet gemeld. 'Ten onrechte', stelt Wesselink die het geknoei
met doktersrekeningen even maatschappelijk ontwrichtend noemt.

Het komende halfjaar streeft het Platform naar meer bekendheid van het
telefoonnummer. 'Slechts 1 procent van de bevolking kent 0800-7000. Er moet nog
veel meer aan marketing worden gedaan.'

Verder is er volgens het platform te weinig feedback geweest. 'We geven tips
door, maar of daar wat mee gebeurt, weten we niet.' Dat stimuleert niet, stelt
Wesselink. Het publiek moet volgens hem weten of de tip de moeite is geweest.
'We kunnen als extraatje resultaten melden op de website.'

Politie ; Criminaliteit ; Recht ; Politiek en Staat ; Openbaar Bestuur

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              105 of 117 DOCUMENTS

                                 de Volkskrant

                                February 8, 2003

Wat doet Nederland?

BYLINE: H.J. SCHOO

SECTION: Economie; Pg. 25

LENGTH: 887 words


Ook Nederland loopt zich warm voor Golfoorlog II. Zoals zwaluwen duiden op het
naderen van de zomer, zo kondigt de ketelmuziek van lokale politici het
dreigende onheil van een oorlog aan. Burgemeester en wethouders van het vredige
Oostzaan, onder de rook van Amsterdam, keerden zich onlangs tegen een aanval op
Irak. Goed voorbeeld doet goed volgen en deze week meldde ook de Amsterdamse SP
zich aan het front. De raadsfractie gaat, blijkens Het Parool, ijveren voor een
'oorlogvrije gemeente'.

We gaan de komende tijd vast meer horen van de talrijke vredelievende gemeenten
die ons land telt. Het buitenlands beleid is van iedereen, evengoed van 'gewone'
burgers en gemeenteraden als van Tweede Kamer en kabinet. We denken er met velen
over na, vormen opvattingen en meningen, debatteren. Zo hoort het ook in een
democratische samenleving. Maar is al die buitenlandpolitieke discussie ook
zinvol?

Van democratie is pas sprake als je ergens in principe iets over te zeggen hebt,
er een kans is op

beinvloeding. Bij de WAO, nieuwe wegen of de basisvorming is aan die voorwaarde
voldaan en is debat niet vrijblijvend. Maar over een nieuwe Golfoorlog gaat
Nederland niet. Wat we ook zeggen of vinden, aan moties aannemen of resoluties
indienen, demonstreren en handenwringen, het maakt niets uit. Onze woorden en
stellingnamen hebben geen consequenties.

Dit verklaart waarom in Nederland maar nauwelijks een serieus debat over de
tweede Golfoorlog is losgebrand. Het doet er kennelijk niet toe, wij doen er
niet toe. Natuurlijk, er is wat gedoe over de Nederlandse positie, over wel of
niet meedoen, of een heel klein beetje, er is zelfs 'beleid'. Maar het blijft
lauw - over wat Amerika doet hebben we nu eenmaal niets te zeggen.

Uit onze onbeduidendheid ontstaat folklore a la Oostzaan, 'politiek' die
eigenlijk nergens over gaat, alleen zelfexpressie is. Kijk eens hoe goed wij
zijn! In de Tweede Kamer voltrekt zich een even betekenisloze 'ritualisering'.
In de hoofdrollen de rolvaste buitenlandwoordvoerders van de
coalitie-in-wording, Eurlings (CDA) en Koenders (PvdA). Ze hebben er zin in. Hun
verplichte figuren gaan nauwelijks over Irak, maar markeren voor binnenlands
gebruik partijpolitieke nuances. Zo houden we misverstanden in stand over
Nederlands belang en invloed in de wereld.

Minister De Hoop Scheffer weet wel beter. Onlangs zei hij onomwonden: 'Er zijn
geen terreinen waarop wij unilateraal de toon kunnen zetten, laat staan het
internationale beleid kunnen bepalen.'

Maar er is hoop voor ambitieuze politici en diplomaten: 'Er is een grote rol
voor Nederland weggelegd als wij erin slagen een groter belang te
vertegenwoordigen dan alleen het Nederlandse.' De minister van Buitenlandse
Zaken noemde dat 'ons eigen gewicht proberen te vermenigvuldigen'.

Lukt dat een beetje in de Irak-crisis? Daar is weinig van te merken. Sterker,
het is nogal onduidelijk waar Nederland staat. De EU biedt in de kwestie-Irak
geen richting. De Hoop Scheffer billijkte in een vroeg stadium een Amerikaanse
aanval zonder mandaat van de Veiligheidsraad. Doen 'we', op Oostzaan na dan, dus
mee met de Amerikanen? Hoewel hij de Amerikaanse president een kwartier aan de
telefoon had, weigerde demissionair premier Balkenende een steunbetuiging aan
Bush te tekenen. Acht van zijn Europese collega's deden het wel. Minister Kamp
van Defensie, zowel demissionair als ad interim, ging niet in op een Britse
uitnodiging om in de Middellandse Zee te oefenen. Wijst Nederland dan net als
Duitsland, de favoriete Europese partner van De Hoop Scheffer, elke medewerking
aan een oorlog af?

Wie weet. Nederland is demissionair en daardoor niet helemaal handelingsbekwaam.
Den Haag in de overgang probeert vooral barre tijden zonder kleerscheuren door
te komen. De onderhandelaars op het Binnenhof spraken deze week over het
standpunt van de nieuwe coalitie. Maar duurt de formatie nog, zeg, een maand of
anderhalf, dan doet dat er helemaal niet meer toe. Er is nog een reden voor onze
afzijdigheid: de risico's bij eventuele deelname aan Golfoorlog II voor de
Nederlandse troepen in Afghanistan. Het is een reeel argument.

Net als in Golfoorlog I gaat Nederland dus onopvallend meedoen, genoeg om in de
plooi te blijven, te weinig om echt risico te lopen. Toen zonden we Patriots
naar Turkije, nu weer. Toen voer Nederland met de rode lantaarn rond in de Golf.
Dat kan weer: met straffe restricties, ver van het krijgsgewoel. Onder het
onuitgesproken motto: meedoen, maar niet heus. Alles met als - terecht -
oogmerk, de eventuele schade aan de relatie met Washington te beperken.

Nederlands positie krijgt contour. We staan niet vierkant achter de Verenigde
Staten, trekken niet op met Groot-Brittannie, schuilen niet bij Duitsland, maar
doen uiteindelijk als Frankrijk: te elfder ure de oorlog steunen en er
symbolisch aan bijdragen. Deze politiek komt neer op gewichtsdeling, niet
-vermenigvuldiging. Dat is begrijpelijk, niet in de laatste plaats omdat een
oorlog tegen Irak geen goed idee is. Maar onze geringe deelneming mag de Haagse
neiging tot grootspraak over onze internationale rol best nog verder temperen.

Politieke partijen ; Vrede en veiligheid ; Buitenlandse betrekkingen ; Politiek
en Staat ; Recht ; Staatsrecht ; Gemeenten ; Binnenlandse Politiek ; Lokale
Politiek

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              106 of 117 DOCUMENTS

                                 de Volkskrant

                                February 5, 2003

De tram, de profeet en het beeld

BYLINE: ANET BLEICH

SECTION: Voorkant; Pg. 9

LENGTH: 830 words


Doet het er iets toe dat de mevrouw zonder kaartje, met wie ik ruim twee weken
geleden in de tram zat, een oudere moslima is? Natuurlijk niet. Op verzoek van
een aantal lezers bij wie het geschetste tafereeltje vragen heeft opgeroepen,
kom ik nog even op die kwestie terug.

Ik heb niet willen betogen dat zwart rijden prima is, of dat alle ouderen, alle
moslims, alle vrouwen of iedereen die geen Nederlands spreekt zonder
consequenties van een onbetaald ritje mogen genieten. En het was ook al niet
mijn bedoeling te suggereren dat alle tramcontroleurs onschuldige passagiers die
eruit zien alsof ze niet uit de polderklei gerukt zijn, discrimineren.

Wat zich in de bewuste tram afspeelde - en wat ik vervolgens zo nauwkeurig
mogelijk heb naverteld - was een poging tot handhaving van de regels die totaal
uit de hand liep. Mevrouw heeft geen kaartje. Controleur ontdekt het en wil
boete geven. Mevrouw heeft ook geen geld mee. Controleur vraagt om
identiteitsbewijs. Mevrouw begrijpt niet wat hij bedoelt - was fijn geweest als
ze wel Nederlands had verstaan, helemaal mee eens, maar dat was nu eenmaal niet
het geval - en begint knap nerveus te worden. Controleur wil de zaak informeel
regelen en neemt genoegen met een gekrabbeld briefje met mevrouws naam en adres.
Z'n collega's stellen zich echter formeel op en willen per se een officieel
identiteitsbewijs zien. Ze besluiten de inmiddels panisch geworden vrouw haar
tas af te pakken om naar een paspoort of iets dergelijks te gaan zoeken. Zo is
het gegaan.

Uiteraard mogen controleurs hun werk doen. En ik beweer ook niet dat ze
opzettelijk gemeen waren. Maar iemand die een kleine overtreding heeft begaan en
bovendien niet snapt wat er van haar gevraagd wordt de stuipen op het lijf
jagen, is wel gemeen. Op deze manier, koste wat kost, de regels handhaven vind
ik disproportioneel. Mijn verklaring voor het feit dat de controleurs (althans
twee van de drie) daarvoor kozen is niet dat het rotzakken waren of dat ze
aanstoot namen aan mevrouws hoofddoek - dat is niet onmogelijk, maar het bleek
nergens uit. Nee, ik vermoed dat de controleurs zich lieten leiden door een
tijdgeest die dit soort hardheid bijna dwingend voorschrijft. De regels moeten
(moeten cursief) gehandhaafd en als dat pijn doet, jammer! Een beetje soepel
zijn, desnoods eens iets gedogen als dat geen kwaad kan en gewoon wat
menselijker is, is in die visie uit den boze. Dat vond en vind ik benauwend en
bekrompen. Ik neem het de controleurs niet kwalijk, de tijdgeest - die we met
ons allen maken - des te meer.

'De boel een beetje bij elkaar houden' is niet hetzelfde als slapweg pappen en
nathouden. Het is integendeel de hoogste wijsheid, het gebod bij uitstek voor
iedereen die een samenleving die aan spanningen onderhevig is wil laten
functioneren. Voor die stelling kwam van onverwachte zijde bijval. Een
functionaris van Europol noemde in het programma Nova dit 'bij elkaar houden',
het dempen van uit cultuurverschil voortkomende geschillen, het achterwege laten
van paniekvoetbal en stoere taal de belangrijkste voorwaarde voor een
succesvolle bestrijding van het nieuwe terrorisme uit fanatiek
fundamentalistische moslimhoek. Die redenering is volkomen logisch: wie wil
voorkomen dat het minuscule groepje geflipte moslims dat zich aangesproken voelt
door de haatzaaiende ideologie van Bin Laden c.s. uitgroeit tot meer dan een
handjevol, moet niet de hele bevolkingsgroep in de verdachtenbank plaatsen. Die
moet zich juist inspannen om moslims zich hier thuis te laten voelen en van een
volwaardige plaats in de samenleving te verzekeren. Alleen zo kan worden
verhinderd dat de frustratie over het met scheve ogen aangekeken en gewantrouwd
worden groeit en een voedingsbodem wordt voor fanatisme of erger nog geweld.
Geen speld tussen te krijgen, volgens mij, maar hoe merkwaardig dat het
terreurbestrijders en inlichtingendiensten zijn die deze wijsheid uitdragen en
maar zo weinig politici, intellectuelen en gewone burgers.

Om nieuwe misverstanden voor te zijn: ik bedoel niet dat we deze week met z'n
allen mee moeten naar Mekka, of vroom dienen te zwijgen zodra een islamiet het
woord neemt. Ayaan Hirsi Ali heeft mijn zegen als ze ongezouten haar mening over
de Profeet geeft. Die vrijheid hoort bij deze samenleving, net als de tolerantie
tegenover gelovigen van welke signatuur dan ook. Ook christenen hebben heel wat
over zich heen moeten laten gaan, bijvoorbeeld, in de jaren zestig van de vorige
eeuw de uitzending over Beeldreligie van het satirische programma 'Zo is het
toevallig ook nog 's een keer'. Woedend waren veel gelovige christenen over het
gelijkstellen van Het TV-Beeld aan de Heer. Sommigen bezondigden zich aan
scheldpartijen en bedreigingen - Mies Bouwman herinnert het zich als de dag van
gisteren. Maar ze hebben ermee leren leven, onze christenen, en dat zal de
moslims waarachtig ook lukken.

Discriminatie; Minderheden; Maatschappij; Bevolking; Recht; Criminaliteit;
Delicten

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              107 of 117 DOCUMENTS

                                 de Volkskrant

                                January 29, 2003

Nederlander koploper met hypotheekschuld ; Veel huiseigenaren blind voor
risico's eigen-woningbezit

BYLINE: DOOR HANNO BAKKEREN

SECTION: Economie; Pg. 16

LENGTH: 1267 words


De tot voor kort explosief stijgende huizenprijzen hebben Nederlandse
huiseigenaren overmoedig gemaakt. Nergens in Europa worden zulke hoge en
riskante hypotheken afgesloten als hier.

'UWILT WETEN wat een hypotheek kost. Waarom niet wat hij oplevert?' Deze
reclameslogan van ING Bank typeert volgens econoom Peter Neuteboom van het
Delftse onderzoeksbureau OTB het veranderde denken over de koopwoning. Voor
Neuteboom geen speculaties over de vraag of de huizenmarkt zal instorten, maar
een zoektocht naar het antwoord op de vraag hoe en waarom huizenkopers zich met
steeds groter gemak tot over de oren in de schulden lijken te steken. In 'Een
internationale vergelijking van de kosten en risico's van hypotheken', het
onderzoek dat hij in opdracht van het Ministerie van VROM uitvoerde, concludeert
hij dat vooral in Nederland de laatste tien jaar alle remmen zijn losgegaan.

Was Nederland in de jaren tachtig op Europees niveau nog een bescheiden
middenmoter, vorig jaar werden we koploper met een totale hypotheekschuld ter
grootte van ruim 70 procent van het bruto nationaal product, ofwel 324 miljard
euro. Een dikke verdriedubbeling ten opzichte van tien jaar geleden. Ter
vergelijking: in Italie, waar bijna 80 procent van de bevolking in een eigen
huis woont, bedraagt de totale hypotheekschuld nog geen 8 procent van het BNP.
Ook op individueel niveau zijn de schulden spectaculair gestegen. Zo is de
gemiddelde hypotheekschuld hier bijna tweeenhalf keer zo groot als het
besteedbare huishoudinkomen. De Italianen staan gemiddeld voor niet meer dan
eenderde van het jaarinkomen bij de bank in het rood. Ook de hypotheekschuld als
percentage van de waarde van de woning is in Italie met 5 procent veel lager dan
de Nederlandse 35 procent. Nederlandse starters financieren hun woning zelfs
voor 94 procent met geleend geld.

Waarom zijn Nederlanders, meer dan andere Europeanen, bereid zich zo diep in de
schulden te steken? Komt het louter en alleen door onze royale
hypotheekrenteaftrek? Onwaarschijnlijk, want deze bestaat al tientallen jaren en
kan daarom de recente Nederlandse inhaalslag niet verklaren. Daarbij kent ook
het gros van de andere Europese landen wel een of meerdere
stimuleringsmaatregelen voor de huizenkoper. Als zowel de hypotheekrenteaftrek
als de overige kosten en subsidies in aanmerking worden genomen, zijn
bijvoorbeeld de Belgen jaarlijks nauwelijks duurder uit dan wij. Toch bedraagt
hun totale hypotheekschuld maar net iets meer dan 20 procent van het BNP en
lenen ze per gezin nog niet de helft van een jaarinkomen. Het feit dat onze
zuiderburen, anders dan wij, behalve hun rente ook de aflossingen mogen
aftrekken, zal daar ongetwijfeld debet aan zijn, maar verklaart de enorme
verschillen volgens Neuteboom maar zeer ten dele. Lenen is in een land als
Belgie nog altijd synoniem voor afhankelijkheid. 'In plaats van een huurbaas,
huren jullie nu van de bank, maar dragen jullie wel zelf alle risico's', zo
krijgt Neuteboom regelmatig van zijn smalende Belgische collega's te horen.

In Nederland woont nu net iets meer dan de helft van alle huishoudens in een
eigen huis. In landen als Belgie, Italie en Ierland geldt dat van oudsher voor
circa 80 procent van de bevolking. Een groot deel van het in de eigen woning
besloten vermogen gaat zo via vererving van generatie op generatie over en hoeft
dus niet geleend te worden. In Zuid-Europa leiden de veelal belabberde
pensioenvoorzieningen er bovendien toe dat mensen er wel voor waken het risico
te lopen op oudere leeftijd door hun hypotheekverstrekker op straat te worden
gezet. Bijna 90 procent van de Italiaanse eigen woningen is geheel hypotheekvrij
- tegen een schamele 15 procent in Nederland.

Ook in Nederland werden woningen vroeger vooral gekocht om hun gebruikswaarde,
maar dat veranderde in de jaren negentig dramatisch. De prijzen stegen maar
door, de rente was laag en kwam ook nog eens grotendeels voor rekening van de
fiscus. Met de extra hypotheek kon bovendien leuk verdiend worden op de beurs,
zodat je vrijwel gratis woonde. De vraag of het koophuis inderdaad wel zo veel
ruimer en prettiger was dan je oude huurflatje verdween, vaak met behulp van een
leger welwillende hypotheekadviseurs, naar de achtergrond. Een huis werd ineens
gezien als verstandige investering.

Toch ging het na een eerdere boom al eens goed mis op de huizenmarkt. Eind jaren
zeventig storten de huizenprijzen in korte tijd met ruim 30 procent in, om pas
in 1993 weer op hun oude niveau te komen. Deze les leek niemand zich te kunnen
of willen herinneren. Huizenbezitters in andere Europese landen kregen het lid
echter meer recent nog op de neus. In Frankrijk, Engeland en de Scandinavische
landen zagen huizenbezitters de waarde van hun huis begin jaren negentig met
tientallen procenten kelderen en ook Duitsland worstelt nog altijd met de
huizencrisis die eind jaren negentig inzette. De gedroomde vermogenswinsten
sloegen daar dus om in het tegendeel.

Erg? Dalende huizenprijzen zijn geen ramp zolang je niet hoeft te verkopen, maar
hoe vang je als Jan Modaal de klap op als de rente opeens stijgt of je je baan
kwijtraakt? Probleem is dat juist die minder vermogenden, zoals starters, de
laatste jaren de grootste risico's hebben genomen om toch een betaalbare
hypotheek te krijgen. Zo was beleggen ooit voorbehouden aan de rijken: zij die
wel een gokje konden wagen. Dat laatste geldt niet voor de modale inkomens die
dankzij de massaal afgesloten beleggingshypotheken hun hele hebben en houden
hebben ingezet op de beurs.

Hoewel die ontwikkelingen zich in Nederland nog niet hebben vertaald in een
dramatische stijging van het aantal uitzettingen (hier hooguit enkele tientallen
per jaar versus dertigduizend in bijvoorbeeld Engeland), mag daaruit volgens
Neuteboom niet geconcludeerd worden dat het wel meevalt met de risico's. De
Nederlandse hypotheekmarkt is er namelijk een van pappen en nathouden. De
hypotheekadviseurs zijn doorgaans graag bereid de noodlijdende huizenbezitter
uit de brand te helpen met hypotheekvormen die in het gros van de ons omringende
landen niet eens bestaan. Denk hierbij bijvoorbeeld aan het omzetten van de
ouderwetse annuiteitenhypotheek in een aflossingsvrije hypotheek. Lagere
maandlasten, maar wel hogere kosten en grotere risico's. 'Engelsen zijn veel
kritischer tegenover hun hypotheekadviseur en vertrouwen zijn verkooppraatjes
voor geen cent. Nederlanders geloven nog steeds te makkelijk dat daadwerkelijk
sprake is van een win-winsituatie.'

Ook het verkorten van de rentevaste periode kan de kosten op korte termijn
drukken, maar maakt de toekomst onzekerder en daarmee ook riskanter. En het
oprekken van de aflossingstermijn? 'Twintig jaar geleden had vrijwel geen enkele
gepensioneerde nog een hypotheekschuld, maar dankzij de opkomst van met name de
aflossingsvrije hypotheken, worden de schulden en tot ver over de
pensioengerechtigde leeftijd heen getild', zo stelt Neuteboom.

Een gevaarlijke ontwikkeling, want ook in Nederland zijn gepensioneerden hun
financiele toekomst tegenwoordig allerminst zeker. 'Zulke constructies hoeven
niet per se slecht te zijn, maar je moet wel de tijd hebben de rit uit te
zitten. Die zekerheid heb je helaas niet. Weet jij zeker dat je over twintig
jaar nog steeds genoeg verdient en niet gescheiden bent?'

Copyright de Volkskrant

Hypotheekschuld in relatie tot inkomen en waarde eigen woning Hypotheekschuld in
procenten van het bruto binnenlands product Aandeel kopers met en zonder
hypotheek

Woningbezit; Hypotheken; Economie; Financien; Infrastructuur; Volkshuisvesting

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              108 of 117 DOCUMENTS

                                 de Volkskrant

                                January 25, 2003

Scherven brengen het eten op tafel

BYLINE: DOOR ERIC HENDRIKS

SECTION: Wetenschap; Pg. 3W

LENGTH: 1022 words


Door de eeuwen heen veranderden de eetgewoonten in het Griekenland van na de
Romeinen. Byzantijnen, Franken en Turken drukten hun stempel. Het is allemaal
achterhaald door onderzoek aan aardewerk, plus afbeeldingen en teksten.

HET WAS een grof schandaal, en het hof in Venetie was dan ook diep geschokt. De
Byzantijnse prinses Theodora, verloofde van de toekomstige doge, had met een
vork gegeten op een diner in het dogenpaleis. Met een vork, een gouden nog wel,
in plaats van met de handen, zoals ieder fatsoenlijk mens.

Wat de verbijsterde hovelingen meemaakten, behoorde tot de introductie van de
vork in het Westen in de 11de eeuw. 'In de Romeinse tijd werd de puntige steel
van sierlepels hier wel als vork gebruikt, zij het vooral voor het openen van
schelpen en slakken', zegt historica en archeologe Joanita Vroom. 'Maar de echte
vork, met twee tanden, kwam later uit het oosten naar het westen.'

Dat is dan tegengesteld aan al die eetgewoonten die in de loop der eeuwen van
west naar oost trokken, blijkt uit het proefschrift After Antiquity, waarop
Vroom woensdag promoveert aan de Universiteit Leiden. Vroom maakte een grote
studie van potscherven uit Boeotie, Midden-Griekenland, en combineerde die met
gegevens uit oude teksten en dito afbeeldingen: fresco's, iconen en miniaturen.
Zo schiep zij een beeld van eettafelgewoonten in een weinig onderzochte periode:
de vijftien eeuwen na de Romeinen in het oostelijk Middellandse-Zeegebied.

Het Byzantijnse rijk, waartoe Boeotie behoorde, is in de 5de tot de 8ste eeuw
nog helemaal klassiek wat eten betreft, schetst Vroom. Met zijn allen liggen de
disgenoten aan een half ronde, lage tafel aan, met het diner op een schaal in
het midden. Allemaal zitten ze gezellig met de handen in die schotel om het
voedsel te bemachtigen. Aardewerk uit die tijd is dan ook vaak relatief groot en
ondiep.

In de vier eeuwen erna verandert dat langzaam. De hoge, vierkante of
rechthoekige tafel komt in zwang en de eters gaan er rechtop aan aanzitten. Er
komen tafelkleden en servetten, alsmede wat drinkbekers en bestek. Maar meer nog
verandert de dis vanaf de 12de en 13de eeuw, deels onder invloed van de
'Franken' (lees: de kruisvaarders) die Byzantium aandoen.

Nu geen centrale schaal meer, maar meerdere schalen met voedsel, een voor elke
twee of drie tafelgenoten. Die schalen zijn dieper en kleiner dan hun klassieke
voorgangers. Veel vaker wordt nu ook bestek gehanteerd en aan het eind van deze
periode komen er echte glazen op tafel.

Maar zie, de Turken komen. Zij veroveren Constantinopel in 1453 en het
Byzantijnze rijk is ter ziele. En met het rijk de westerse invloed. Voortaan
wordt er weer gegeten uit een centrale schaal, nu op een lage, ronde tafel. De
disgenoten zitten om die tafel heen, op de grond. Het bestek verdwijnt
grotendeels; er zijn nog wel lepels, maar die worden alleen voor vloeibaar
voedsel gebruikt. Grote, open schotels domineren het aardewerk. Ze worden vaak
gevuld met gerechten die in boter zijn bereid, gerechten waarbij voornamelijk
water wordt gedronken.

Pas in de 19de eeuw dringt het Westen weer op. Opnieuw verschijnen er, met name
bij de elite in Istanbul, hoge tafels met rechte hoeken in het oostelijke
Middellandse-Zeegebied en iedere eter krijgt een eigen bord met bestek erbij.
Wijn en olijfolie gaan weer gebruikt worden. En weer is het aardewerk relatief
klein en diep.

Om dit alles te achterhalen, begon Vroom met een studie van 2800 potscherven. Ze
waren een deel van de twaalfduizend die sinds 1978 zijn verzameld in het kader
van een groot, langlopend survey-project in Boeotie, een landstreek grenzend aan
Attica. 'Boeotie was een drukbevolkt gebied', legt Vroom uit. 'Een heel
welvarende streek, dat ook een stevige markt vormde voor de pottenbakkerij.'

Maar studie van scherven alleen bevredigde Vroom niet. Vandaar haar onderzoek
aan geschreven en geschilderde bronnen, reisverhalen respectievelijk
middeleeuwse afbeeldingen, bijvoorbeeld. 'Zulk onderzoek vormt een moeilijk
pad', zegt ze, 'want het was nog nooit eerder gedaan.'

Die combinatie-research biedt nieuwe perspectieven, stelt Vroom. Zo kunnen oude
teksten en afbeeldingen veel vertellen, maar ze gaan wel vooral over de elite en
haar gewoonten. 'Als je echter uit opgravingen dezelfde tendens kunt distilleren
als die uit de andere bronnen, krijg je toch een indruk van het dagelijks leven
van de gewone man.'

En om dat dagelijks leven is het haar, en steeds meer van haar vakgenoten, te
doen. Eettafelgewoonten zijn daar een onderdeel van. 'De traditionele
archeologie gaat vooral over vormen en dateringen en de traditionele historische
research behandelt vooral de politieke geschiedenis, de grote gebeurtenissen. Ik
probeer erachter te komen wat er gebeurde met de gewone mensen die achter de
schalen gezeten hebben waarvan we nu de scherven vinden.

'Daarbij heb ik het voordeel dat ik uit Nederland kom. Hier zie je veel van het
dagelijks leven op schilderijen en de pendant daarvan vind je bij opgravingen
bijvoorbeeld van oude afvalputten. Ik probeer zulke research in het
Middellandse-Zeegebied toe te passen.'

De studie van dat gebied is lang gedomineerd door de klassieke oudheid: de
Grieken, de Romeinen. Langzaam begint dat te veranderen, zegt Vroom. Zo wordt in
Griekenland steeds vaker de materiele cultuur, de archeologie van de Byzantijnse
periode bestudeerd.

'Toch zijn er nog maar weinig onderzoekers die de post-klassieke periodes als
onderwerp hebben. Het is ook niet eenvoudig, de keramiek uit die periode wordt
eigenlijk nu pas in beeld gebracht. Het bronnenmateriaal daarvoor is zeer
complex; je moet veel samenwerken met allerlei specialisten. Ik reis dan ook
overal naartoe. Ze noemen mij de Vliegende Hollandse.'

Een 11de-eeuwse afbeelding toont Jobs kinderen met klassieke tafelgewoonten:
aanliggen en eten uit een schaal. Op een 13de-eeuwse plaat van het Laatste
Avondmaal staan meerdere kommetjes met voedsel op de rechte tafel, worden messen
gebruikt en zit men rechtop. ILLUSTRATIES UIT BOEK

Hoger onderwijs; Archeologie; Kunst en Cultuur; Geschiedenis; Onderwijs

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              109 of 117 DOCUMENTS

                                 de Volkskrant

                                January 22, 2003

'De kramp is weg, de sfeer is open' ; De PvdA lijkt echt veranderd, maar nog
niet iedereen gelooft dat het stand houdt; 'De Albayraks vertellen nog steeds
hetzelfde verhaal'

BYLINE: VAN ONZE VERSLAGGEEFSTER LIDY NICOLASEN

SECTION: Binnenland; Pg. 2

LENGTH: 1093 words

DATELINE: AMSTERDAM


Onder leiding van Bos beleefde de PvdA deze campagne een wonderbaarlijke
wederopstanding. Maar is de partij ook echt veranderd? Of is het succes slechts
een one night stand met de kiezer? 'In Rotterdam is het nog niks geen bruisende
partij.'

Wij moeten als PvdA'ers 'de wijken' in, zeiden ze in 1990 tegen elkaar. En in
1994 herhaalden ze die boodschap, want nog steeds was er dringend behoefte aan
vernieuwing. Maar wat ze deden, was samenklitten onder de Haagse kaasstolp,
elkaar baantjes bezorgen en bangig het debat vermijden vanwege de interne
verdeeldheid. En in de ijver de paarse coalitie overeind te houden, verloren ze
na 1998 zoetjesaan hun politieke gezicht.

Pim Fortuyn maakte gehakt van deze regenteske PvdA en de kiezer deed de rest. De
klap vaagde een generatie PvdA-politici weg. De achterblijvers namen opnieuw het
woord van vernieuwing in de mond. De kiezer luisterde wonderwel en beloonde het
streven op voorhand. Laat je niet misleiden, zeggen critici.

De vraag is simpel. Voert Wouter Bos een maskerade op of heeft deze vernieuwing
iets om het lijf? Paul Scheffer, publicist, wantrouwt de nieuwe retoriek. Hij
kan zich niet voorstellen dat iemand de dreun van 15 mei kan vergeten. 'We
hebben wel errug vaak over vernieuwing gehoord. Bos roept van alles wat niet in
het verkiezingsprogramma staat. Mij is de status daarvan nog niet duidelijk.
Iedereen zegt dat de PvdA de verkiezingen wint. Welke PvdA? De partij is
innerlijk sterk verdeeld, het is een misverstand te denken dat dat niet meer zo
is sinds 15 mei.'

Scheffer heeft uitvoerig met Bos gesproken over het multi-culturele vraagstuk.
'Een drama', noemde hij dat een paar jaar geleden, maar de PvdA antwoordde
politiek correct en dekte de problemen toe. 'Melkert was niet echt
geinteresseerd. De partij was innerlijk te zeer verdeeld en het ging goed in de
peilingen, zei hij. Bos slaat een andere toon aan, maar de Albayraks, de
woordvoerders, zijn meer van het traditionele verhaal. '

Scheffer zegt het, organisatiedeskundige Hans Andersson zegt het, de 'lokale
helden' Paul Depla en Marnix Norder zeggen het en de mannen en vrouwen die
meelopen op campagne: ondanks het succes van Bos moet de echte vernieuwing nog
beginnen. Bos moet de Tony Blair worden van de PvdA. Hij moet de
sociaal-democratie op z'n kop zetten, de regering uitdagen, ook als de PvdA er
zelf in zit of als Cohen premier is. Tegen de stroom in durven roeien, de
idealen terugbrengen, zelfs als je averij oploopt. Nooit meer moeten modderen
met een 'Haagse kliek' die de dienst uitmaakt en in de regio niet thuis geeft.
15 Mei is voor Depla en Norder niet het keerpunt. De eerste is wethouder in
Nijmegen, de tweede gedeputeerde in Zuid-Holland. Zij voelden al lang de
noodzaak tot vernieuwing, begonnen er ook mee, maar 'Den Haag' bleef
onbereikbaar. 'We hebben gemopperd, maar kennelijk niet hard genoeg met de vuist
op tafel geslagen ', zegt Norder.

Depla zag, als assistent van verkeersminister Netelenbos, dat politici zelden
gewone burgers ontmoeten. Hij ontdekte dat politici zich spreekbuis maakten van
ambtenaren, niet van burgers. Hij ontmoette PvdA'ers die het maar lastig vonden
zich te verdiepen in het hier en nu en zag met verbijstering dat een woningdebat
in de Kamer nooit over woningnood ging.

Daarom beantwoordt Depla zelf zijn mail, kan hij onmiddellijk tijd vrijmaken
voor noodsituaties en doet hij mee aan sportmanifestaties. Hij wil een
'buitenboordmotor' in de PvdA zijn, iemand die op afstand prikt en duwt. Hij en
Norder praten over de definitieve teloorgang van de verzuiling, de voltooide
emancipatie en grotere mondigheid van de kiezer. Ook over de daarmee gepaard
gaande afschuw van betweterige politici. Norder: 'Het risico dat we weer in
slaap vallen, is er altijd. We hebben nog geen antwoord op dringende vragen over
integratie, asielzaken en migranten.'

Depla: 'Een one night stand met de kiezer is prettig voor je gevoel de dag na de
verkiezingen, maar ik ga liever een duurzame relatie aan. Dat kan ook, kijk maar
naar de SP. Die winnen al vier verkiezingen op rij, omdat ze werken aan
verankering in de samenleving. Verkiezingen gaan over de boodschap en over de
boodschapper, over de vraag of de kiezer vertrouwen heeft in wat je zegt. Een
vanzelfsprekend abonnement op de macht bestaat niet.'

Depla en Norder horen niet bij de PvdA'ers die diep in hun hart de opmars van
Bos betreuren, omdat ze bang zijn dat 'het debacle van 15 mei' wordt afgedaan
als een incident, nu ook de baantjesjagers zich alweer melden.

De 'buitenboordmotoren' vertegenwoordigen een nieuwe generatie. Wie daar ook bij
hoort is Lennart Booij, van de voormalige jongerenbeweging Niet Nix en van de
oneliner it's the mentality, stupid. Booij gelooft nog niet in winst vandaag,
wel in vernieuwing, omdat hij bescheidenheid proeft, het besef dat de partij
zich 'keer op keer' moet bewijzen.

Booij: 'Voor het eerst maak ik mee dat allerlei bloedgroepen met elkaar praten,
dat de hokjesgeest verdwijnt. Er zijn veel snelle en informele contacten, heel
dynamisch. Ik denk dat de rechtstreekse verkiezing van de leider de kurk van de
fles heeft gehaald. De kramp is eruit, de sfeer is opener, de gewichtigdoenerij
is weg. Ten tijde van Paars II mocht je niet te veel kritiek hebben. Nu weten we
dat we onze eigen kritiek moeten blijven organiseren.'

Behalve burgemeester Margreeth de Boer van Leeuwarden schreef ook Hans Andersson
vorig jaar een vernietigend rapport over de eigen partij. 'Onder een gesloten
dak groeit geen gras', luidde de titel, met andere woorden: een andere politieke
cultuur prop je er niet van bovenaf in. Maar waarom toch al die moeite, als de
PvdA ook zonder vernieuwing winst boekt?

Andersson: 'De winst is flinterdun. Ik woon in Rotterdam waar de afdeling op z'n
gat ligt. Niks levendige, bruisende partij. In andere gemeenten krijg je niet
eens PvdA'ers voor de gemeenteraad. We hebben te weinig binding in de
samenleving, de structuur is te amateuristisch. Een politieke partij is meer dan
een kiesvereniging. We moeten idealen hebben, eigentijdse ideologie. Burgers
zien nu het belang van politiek, ze zijn weer op te porren, je ziet een
ongelooflijke betrokkenheid. Toch komen veranderingen alleen onder zware druk
tot stand, als het water aan de lippen staat. Het gevaar is groot dat het
congres straks geen noodzaak tot vernieuwing ziet, terwijl we er nu echt aan
moeten sleuren.'

Politieke partijen ; Verkiezingen ; Recht ; Politiek en Staat ; Staatsrecht ;
Gemeenten ; Binnenlandse Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              110 of 117 DOCUMENTS

                                 de Volkskrant

                                January 21, 2003

Balkenende komt keer op keer met zelfde voorbeeld

BYLINE: BIJDRAGEN: MAUD EFFTING EN BERT WAGENDORP

SECTION: Binnenland; Pg. 3

LENGTH: 334 words


Hij zei het niet eenmaal, de afgelopen weken, niet tweemaal, maar ontelbare
keren, soms tot twee keer toe in hetzelfde interview. Demissionair premier Jan
Peter Balkenende bracht het bijna elke keer naar voren wanneer de integratie van
Nieuwe Nederlanders ter sprake kwam: dat hij had gesproken 'met een aantal
Rotterdamse scholieren van allochtone komaf'. En dat die Rotterdamse scholieren
van allochtone komaf tegen hem hadden gezegd 'dat hun ouders Nederlands moesten
leren'. Balkenende sloot zijn bericht uit de samenleving steevast af met de
opmerking: 'Ze willen het zelf.'

Het begon er waarachtig op te lijken dat Balkenende inzake de integratiekwestie
de afgelopen tijd niemand anders had gesproken dan de Rotterdamse scholieren van
allochtone komaf. Dat hun advies overigens alleen al om financiele en
organisatorische redenen voorlopig onhaalbaar zal blijken - er zijn ruim 450
duizend allochtonen die niet of nauwelijks Nederlands spreken; met de huidige
capaciteit duurt het tien jaar voordat ze allen op cursus kunnen - deed er even
niet toe.

Natuurlijk maakten alle lijsttrekkers zich de afgelopen weken schuldig aan het
op heftige wijze berijden van hetzelfde stokpaardje. Maar Zalm en Bos trachtten
toch wat meer variatie te brengen in de verslaglegging van hun contacten met het
gewone volk.

De ontmoeting van Balkenende met de Rotterdamse scholieren van allochtone komaf
kreeg zodoende langzaam maar zeker mythische dimensies, en dat smeekte om
beantwoording van de volgende vragen: wie waren de Rotterdamse scholieren van
allochtone komaf? Waar vond hun historische ontmoeting met Balkenende plaats?
Wanneer was dat? En raadden zij de premier inderdaad aan dat 'hun ouders. . .'

Een e-mail met de prangende vragen aan Balkenendes woordvoerder Jack de Vries
bleef tot dusver onbeantwoord.

Politieke partijen ; Minderheden ; Verkiezingen ; Recht ; Politiek en Staat ;
Staatsrecht ; Maatschappij ; Bevolking ; Gemeenten ; Binnenlandse Politiek ;
Lokale Politiek

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              111 of 117 DOCUMENTS

                                 de Volkskrant

                                January 21, 2003

'Alsof mensen hun smaak zelf bepalen'

BYLINE: ANNETTE EMBRECHTS

SECTION: Kunst; Pg. 10

LENGTH: 633 words


'Ja', zegt Guy Cassiers, 'Lava Lounge is elitair.' Maar het woord elitair moet
niet worden misbruikt voor een voorstelling die mensen niet meteen begrijpen,
vindt de directeur van het RO Theater. 'Elk kunstwerk is elitair.'

HIJ vindt het onvoorstelbaar hoe mensen in zo'n korte tijd zo anders kunnen
kiezen. Als de peilingen tenminste kloppen. Een half jaar geleden bekeerde men
zich massaal tot de LPF, nu nestelt die ontevreden groep zich weer in het
rood-paarse pluche van de PvdA, alleen omdat een leuker mannetje daar het woord
voert. 'Ze kiezen niet omdat ze in iets geloven, maar omdat ze weer iets anders
willen. Zwevende kiezers zijn vooral op zoek naar de kick van het evenement. Dat
maakt de verkiezingsuitslag bij voorbaat discutabel.'

Guy Cassiers, artistiek directeur van het Rotterdamse RO Theater, beziet met
verbazing hoe mensen zich laten manipuleren door hun omgeving en daarbij hun
identiteit verliezen. Precies dat was ook het thema van Lava Lounge, de
voorstelling die hij dit najaar gratis toegankelijk maakte, om onder de noemer
Verbeelding heeft geen prijs zo veel mogelijk toeschouwers te betrekken bij de
vraag of kunst te elitair is en te zwaar wordt gesubsidieerd.

De knuppel was eerder in het Rotterdamse hoenderhok gegooid door Sjef Siemons
(Leefbaar Rotterdam) van de raadscultuurcommissie, en Stefan Hulman, wethouder
van cultuur (VVD). Zij meenden geld voor veiligheid bij cultuur te kunnen
weghalen, omdat de gewone burger daar toch te weinig van begreep. Met debatten
en feestjes probeerde het RO Theater de discussie zo breed mogelijk te voeren.
Van de bijna vierduizend toeschouwers bezocht 70 procent nooit eerder het ro
theater en 30 procent nooit de Rotterdamse Schouwburg.

'We hadden het ons gemakkelijk kunnen maken door onze familievoorstelling Iep!
naar een kinderboek van Joke van Leeuwen vrij entree te geven. Maar dan weet je
het antwoord al bij voorbaat: 'Fantastisch, deze toegankelijke kunst moet worden
gesubsidieerd!' of 'Dit trekt al volle zalen en moet zichzelf bedruipen.' Lava
Lounge is een extreme voorstelling: abstract, afstandelijk.

Ja, geeft Cassiers ruiterlijk toe, Lava Lounge is elitaire kunst. Mits je het
adjectief goed gebruikt en niet als valse term voor het aantal mensen dat erop
afkomt of voor werk dat mensen niet direct begrijpen. 'Elk kunstwerk is elitair:
het richt zich naar een specifieke groep mensen met een bepaald
verwachtingspatroon. De film Volle Maan mikt ook op jonge mensen die herkenning
en amusement zoeken in een verhaal met soapsterren. Met dit verschil dat Volle
Maan die verwachtingen inlost en dat ik met Lava Lounge mensen anders naar hun
verleden of toekomst hoop te laten kijken.'

Elitair wordt volgens Cassiers afgezet tegen de smaak van het volk. 'Geef mensen
wat ze willen', is de slogan. 'Alsof mensen hun smaak zelf bepalen. Het is de
gemanipuleerde smaak van de tien grote bedrijven in Nederland.' Cassiers wil op
het toneel laten zien hoe die manipulatie via televisie werkt.

Kunstenaars hoeven volgens hem niet de politiek in te gaan, om cultuur op de
agenda te krijgen. Al is het meegenomen dat Belgie een schrijver als Tom Lanoye
heeft die met zijn theatrale taal de politiek verstaat. 'Kijk in Antwerpen is
veel mis, maar de stad wordt nooit als onveilig beschouwd, want het broeit er
van de theaters, musea, filmhuizen en cafes. In Rotterdam hebben de
stadsbesturen sinds de wederopbouw een leeg centrum laten ontstaan. Daarom
voelen mensen zich er onveilig.' Cultuur is het tegengif, meent Cassiers. Maar
niet door het geld ervoor naar de politie te verschuiven.

Dit is de vierde aflevering uit een serie.

Guy Cassiers FOTO SERGE LIGTENBERG

Verkiezingen ; Theater ; Cultuur ; Kunst en Cultuur ; Kunst ; Recht ; Politiek
en Staat ; Staatsrecht

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              112 of 117 DOCUMENTS

                                 de Volkskrant

                                January 18, 2003

Misdrijf onopgelost, dader gestraft ; Er is geen crisis in de opsporing, wel een
crisis in de reclassering

BYLINE: DOOR PIETER HILHORST

SECTION: U pagina; Pg. 19

LENGTH: 2197 words


Repressie is in de mode. Steeds vaker mag de politie preventief fouilleren. Een
botte en ongerichte methode die stigmatiserend werkt. De politie in Amsterdam
heeft een alternatief: potentiele daders intensiever volgen, zodat zij
misdrijven kan voorkomen. Daarvoor is het wel nodig dat de samenleving zich weer
voor daders gaat interesseren.

DE TELEVISIESPOT van de politie zal dateren van twintig of dertig jaar geleden.
Tussen de menigte lopen dieven. Hun benen zijn verlengd met stelten en aan hun
armen zitten enorme handen met witte ballonachtige vingers. Een stem maant de
burgers vervolgens tot waakzaamheid, want mensen met lange vingers zijn in het
echt helaas niet zo gemakkelijk te herkennen. Het was een beangstigend spotje.
Het wekte de suggestie dat criminaliteit een onzichtbaar gevaar was dat je
letterlijk overal kon overvallen. Het was ook een dubbelzinnig spotje. Want waar
moeten die waakzame burgers op letten als de boodschap juist is dat je dieven
niet kan onderscheiden van anderen?

De spot is oud, maar uiterst actueel. Ook nu wordt criminaliteit bij voorkeur
voorgesteld als een anoniem gevaar. Politici hebben het veel over onveiligheid,
maar hebben weinig interesse in daders. Deze verbeelding van criminaliteit is
niet onschuldig. Het bepaalt namelijk ook in welke richting de oplossingen
worden gezocht. Neem de discussie over het lage oplossingspercentage bij de
politie. De strafrechtdeskundigen Tak en Fiselier van de Universiteit Nijmegen
hebben laten zien dat de Nederlandse politie veel slechter scoort dan de Duitse.
Terwijl in Noord-Rijn Westfalen de politie de helft van de misdaden oplost, komt
de Nederlandse politie met ongeveer even veel personeel tot een schamele
vijftien procent. In Nederland blijven dus veel meer misdaden onbestraft. Het
gros van de zaken wordt wegens een gebrek aan aangrijpingspunten terzijde
gelegd. De Rotterdamse politiecommissaris Aad Meijboom komt daar in het Algemeen
Dagblad rond voor uit. 'Mishandeld op straat, maar geen idee wie je belagers
zijn. Jammer dan.' En: 'Onenigheid over een contract, vernieling, fiets
gestolen: sorry, daar hebben we geen tijd meer voor.' Voor het vertrouwen van de
burger in de politie is dit niet bevorderlijk. De logische reactie is dat er
meer geld moet naar de politie. De afgelopen jaren is dat ook gebeurd. De
politieke partijen bieden nu in de verkiezingen om nog meer agenten op straat te
krijgen.

Toch is het lage opsporingspercentage volgens Mariette Christophe, lid van de
korpsleiding van de politie Amsterdam/Amstelland, misleidend. Het afgelopen is
er in Amsterdam 51 duizend keer een arrestatie verricht. Daarbij ging het om 13
duizend mensen. De helft daarvan wordt voor de eerste keer gepakt. De andere
helft bestaat uit veelplegers, die van de criminaliteit leven. Deze criminelen
plegen zo'n honderd misdrijven per maand, blijkt uit onderzoek van de politie.
Daarbij maken zij gemiddeld voor 12 duizend euro buit. Dat is althans de
winkelwaarde: op de zwarte markt leveren de spullen 4 duizend euro op.

Zij hebben veel meer op hun kerfstok dan het misdrijf waarvoor ze zijn gepakt.
Nu kan de politie natuurlijk wel proberen om ze ook andere misdaden te laten
bekennen. Dat zou het oplossingspercentage flink opschroeven. Maar de politie
laat dat meestal achterwege. De strafmaat loopt niet op naarmate de dader meer
bekent. 'Zo'n man weet zelf ook zelf niet meer wat hij allemaal heeft gedaan. Er
blijven dus wel veel misdaden onopgelost, maar er zijn maar weinig daders die
nooit worden gepakt. We kunnen ervan uitgaan dat we de laatste twee jaar alle
daders van veelgepleegde misdrijven binnen hebben gehad en dat die ook
veroordeeld zijn', zegt Christophe. Het ophelderingspercentage voor de misdaad
als geheel is wel hoog, stelt zij.

Volgens haar is dus geen sprake van straffeloosheid. Het echte probleem is
eerder wat er daarna met de dader gebeurt. De onveiligheid in de samenleving is
in deze optiek niet zozeer een crisis van de opsporing, maar een crisis in de
reclassering. De Britse criminoloog David Garland wijt de desinteresse in de
dader aan de teloorgang van het geloof in heropvoeding. De oude hooggestemde
idealen over het 'beter' maken van de misdadiger zijn ingeruild voor een veel
cynischer houding. Mensen willen niet langer begrijpen waarom iemand tot zijn
daden komt. Begrijpen komt immers verdacht dicht in de buurt van accepteren. Een
slechte jeugd geldt niet langer als een geldig excuus om te stelen of te slaan.
Medelijden is ingeruild voor een oorlogsverklaring aan de hufters. Het
standaardrecept dat daarbij hoort is het verzwaren van de straffen, het verhogen
van de pakkans en het uitbreiden van de bevoegdheden van de politie.

Impliciet wordt de crimineel zo aangesproken als een homo economicus. Misdaad
moet niet meer lonen. Als de pakkans en de strafmaat hoger worden, dan zal een
berekenende misdadiger eerder eieren voor zijn geld kiezen. Maar een dwangmatige
veelpleger stelt zich helaas niet op als een calculerende burger.

Het wordt tijd voor eerherstel van de oude heropvoedingsgedachte. De door het
paarse kabinet ingevoerde regeling voor de strafrechtelijke opvang van
verslaafden is daar een goed voorbeeld van. Criminele verslaafden kunnen nu tot
twee jaar opgesloten worden om gedwongen af te kicken. Waarom kunnen voor andere
groepen gedetineerden niet vergelijkbare plannen worden gelanceerd? Zou de
strafmaat afhankelijk kunnen worden gemaakt van de intiatieven die een
gedetineerden neemt om na zijn straf een ander leven te leiden? Het succesvol
afronden van een opleiding zou bijvoorbeeld een reden voor strafverlaging. Het
voorstel van de Partij van de Arbeid om iedere veroordeelde jongere een
persoonlijke coach te geven, past eveneens in deze herwaardering van de
heropvoeding.

MEER aandacht voor de dader noopt echter niet alleen tot een andere aanpak nadat
iemand is gepakt, maar ook tot een andere opsporing. In de discussie over
veiligheid wordt de roep om repressie vaak geplaatst tegenover preventie. Dat is
echter een valse tegenstelling. Het verschil kan beter worden getypeerd als
gerichte versus ongerichte repressie. Preventief fouilleren en een algemene
identificatieplicht zijn voorbeelden van ongerichte repressie. In een bepaald
gebied kan iedereen zonder verdenking worden aangehouden. Het gevaar hiervan is
dat de politie daarmee mensen die niets verkeerd doen van zich vervreemdt. De
Amerikaanse stadsonderzoeker William Whyte heeft beschreven hoe het aanpakken
van mensen die op straat leven een averechts effect kan hebben op de veiligheid
en de leefbaarheid. De grimmige sfeer die de bestrijding van the undesirables
met zich meebracht had weinig effect op de mensen die op straat leefden, want
die konden toch nergens anders heen. Het waren juist de 'normale' burgers die
zich hierdoor lieten afschrikken. Preventief fouilleren draagt eenzelfde gevaar
in zich. Bij een debat in Rotterdam vertelde een zwarte jongen dat hij het
beledigend vond dat hij wel en zijn witte moeder niet werd gefouilleerd. Hij
vond het een recept om nette mensen zoals hij het stadsdeel uit te jagen. Nu is
dit gevaar geen principieel argument tegen preventief fouilleren. In sommige
wijken is de sfeer al zo grimmig dat de steun bij de bevolking groot is voor
hardhandig optreden. Het is wel een argument om terughoudend te zijn met dit
soort grootschalige acties.

De invoering van een algemene legitimatieplicht kent een vergelijkbaar risico.
In Belgie en Frankrijk heeft het veelvuldig vragen naar de papieren van jongeren
die op straat rondhangen alleen maar bijgedragen aan de polarisatie. Een ander
argument voor terughoudendheid op dit gebied geeft Marcel van Dam. Het invoeren
van een legitimatieplicht voor iedereen die ouder is dan 12 jaar betekent het
invoeren van een nieuw strafbaar feit. Mensen die een licht vergrijp plegen,
zoals zwart rijden, zullen allemaal moeten worden vervolgd. Of dat veel
bijdraagt aan de veiligheid valt te betwijfelen. Ondertussen behelst het wel een
verzwaring van het takenpakket van de politie en justitie.

Tegenover deze ongerichte repressie die met een schot hagel valt te vergelijken,
staat gerichte repressie die de precisie van een scherpschutter beoogt. Zo werkt
de politie in Amsterdam met buurtregisseurs. Idealiter weet zo iemand wat er
speelt in een wijk. Hij moet weten wie er vaak voor overlast zorgen. Hij staat
in nauw contact met de jeugdhulpverlening en de leerplichtambtenaar. Welke
jongeren problemen hebben op school en een risicofactor vormen. Zij moeten in
feite de anonimiteit van de criminaliteit doorbreken. Op deze manier krijgt de
misdaad een gezicht en wordt het mogelijk om in een vroeg stadium in te grijpen.
Het Amazone team van de politie Amsterdam gaat heel ver met het in kaart brengen
van de mogelijke raddraaiers in de buurt. Van tientallen risicojongeren houdt
het team bij wat ze op hun kerfstok hebben. Het voordeel is dat als een van die
jongens wordt gepakt, hij nooit wordt behandeld alsof hij voor de eerste keer in
de fout gaat. De tijd dat criminele jongeren steeds opnieuw een laatste kans
kregen is voorbij. Als ze worden gepakt ligt het scenario voor een op maat
gesneden aanpak al klaar. De rechter hoeft dus ook niet te vragen om tijdrovende
onderzoeken naar de achtergrond van de verdachte. Er kan lik op stuk een
passende straf worden uitgedeeld.

Bij gerichte repressie hoort ook het mobiliseren van de kennis van de bevolking.
Van het structureel inventariseren van klachten wordt nog veel te weinig werk
gemaakt. Toch weten bewoners vaak heel goed op welke plekken altijd autoramen
worden ingegooid, waar een drugspand is en in welk cafe gestolen goederen worden
verhandeld.

De politie moet veel meer proberen in te spelen op de kennis van de burgers. Op
haar beurt zou zij veel opener kunnen zijn over haar activiteiten. Laat burgers
gewoon kunnen volgen op internet wat er gebeurt met hun aangifte. En misschien
moet de politie wijkbewoners ook geregeld informeren over het aantal misdaden
dat het afgelopen kwartaal in de wijk is gepleegd, waar dat was en hoeveel
mensen daarvoor zijn gepakt.

Idealiter blijft het niet bij klachten inventariseren en voorlichting geven.
Waarom mogen buurtbewoners niet meepraten over de beleidskeuzes van de politie?

D66 wil dat bijvoorbeeld graag. Zij willen dat bewoners veiligheidsbudgetten
krijgen die ze naar eigen inzicht kunnen aanwenden om de veiligheid van hun wijk
te vergroten.

GEVOELENS van onveiligheid hebben namelijk niet alleen te maken met het aantal
misdaden dat gepleegd wordt, maar ook met verloedering. Hoe anoniemer een ruimte
is, hoe minder mensen zich op hun gemak voelen. Toezichthouders helpen die
anonimiteit voorkomen. Maar dat is niet de enige manier. Het Schieveste-project
in Schiedam wil alle mensen die op straat werken inschakelen bij het veiliger
maken van de buurt. Schoonmakers, straatvegers, bewakingspersoneel en
receptionistes worden opgeleid om op een andere manier contact te hebben met de
bewoners. Dat betekent dat vuilnismannen niet zo efficient mogelijk moeten
doorjakkeren, maar best een praatje mogen maken met buurtbewoners. Informatie of
klachten die ze op deze manier te weten komen, kunnen ze door spelen naar een
bevoegde instantie, waaronder de politie.

Als misdaad een gezicht krijgt, verliest hij al veel van zijn dreiging en kan
makkelijker maatwerk worden geleverd. Het zal misschien niet onmiddellijk lukken
om de mannen met lange vingers inderdaad op straat te herkennen, maar er is
enorm veel bekend over de mensen die over de schreef gaan of over de schreef
dreigen te gaan. Het gaat erom die kennis zo goed mogelijk te mobiliseren.
Daarbij stuit de politie wel op nieuwe problemen. Welke kennis mag allemaal over
risicojongeren worden verzameld? Mag worden bijgehouden in welke coffeeshop
iemand vaak rondhangt, terwijl hij formeel nergens van wordt verdacht? Een
effectieve dadergerichte aanpak kan gemakkelijk strijdig zijn met privacyregels.
Christophe vertelt dat buurtregisseurs vaak weten dat als iemand weer vrijkomt
het aantal straatroven toeneemt. Intuitief is het verband snel gelegd. Toch mag
de politie niet zo iemand een dag lang volgen. Hij heeft zijn straf immers
uitgezeten. Het gevaar van stereotypering ligt op de loer. Een dadergerichte
aanpak kan dus net zo controversieel zijn als de ongerichte repressie van
preventief fouilleren en een algemene legitimatieplicht, want ook daar dreigt
dat steeds dezelfde mensen er voor een controle worden uitgepikt. Toch verdient
deze persoonsgerichte aanpak de voorkeur boven ongerichte repressie die alleen
maar afschrikwekkend werkt. Die lijkt vooral bedoeld om de ontevreden
meerderheid te overtuigen van de daadkracht van de politie. Maar het stimuleert
daders amper om een ander leven te leiden. Een dadergerichte aanpak beoogt dat
wel. Repressie gaat daar gepaard met het aanreiken van een alternatief. Zo wordt
de schijnwerper gezet op de schemerzone van de samenleving.

Tegenstribbelende zwartrijder wordt gearresteerd bij actie tegen 'hufteren' op
de Zoetermeerlijn. FOTO THOMAS SCHLIJPER

Privacy en geheimhouding ; Strafrecht ; Criminaliteit ; Recht ; Burgerlijk Recht

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              113 of 117 DOCUMENTS

                                 de Volkskrant

                                January 14, 2003

Charlois weet waar de schuldigen zitten: overal

BYLINE: VAN ONZE VERSLAGGEVER SANDER VAN WALSUM

SECTION: Binnenland; Pg. 2

LENGTH: 667 words

DATELINE: ROTTERDAM


De gewelddadige dood van een juwelier zaterdag in de Rotterdamse wijk Charlois
zet de sfeer bij de buurtgenoten op scherp. De daders zijn illegaal of
verslaafd, maar de schuldigen zitten op het gemeentehuis, in de Tweede Kamer en
in de moskee.

Zelfs rouw schept geen saamhorigheid tussen de bewoners van de Rotterdamse
volkswijk Charlois. Zeker: aan de Katendrechtse Lagedijk is men eensgezind in de
afschuw over de roofmoord op een 52-jarige juwelier die hier zaterdagmiddag werd
gepleegd. Maar de schuldvraag brengt een scheiding tussen autochtonen en
allochtonen te weeg.

Bij de samenscholing die maandag nabij de onheilsplek ontstaat, wordt
gewedijverd in het bezigen van krachttermen. Met de vaststelling dat de
roofmoord door een junk of, waarschijnlijker nog, een illegaal is gepleegd,
neemt niet iedereen genoegen. De pijn van Charlois zit dieper. En de schuldigen
van de roofmoord zitten overal. In het stadhuis aan de Coolsingel, waar men de
noden van de gewone man nog altijd negeert. In de Tweede Kamer natuurlijk. En in
de naburige moskeeen, waar, aldus een opgewonden gepensioneerde, een
islamitische machtsgreep wordt voorbereid.

Bij het gros van de omstanders ontmoet deze opvatting geen weerwerk. Alleen de
jonge Mular, die folders voor de vermoorde juwelier placht te verspreiden,
tekent bezwaar aan tegen de verhandeling. Het slachtoffer verdient beter, meent
hij. En dat is het enige waarover men het aan de Katendrechtse Lagedijk eens
lijkt te zijn: de vermoorde juwelier was een voorbeeld voor de buurt.

Hij had juist het plan opgevat om naar Frankrijk of Tunesie, zijn land van
herkomst, te verhuizen, meldt een ingewijde tot verrassing van de toehoorders.
Mular heeft wel een vermoeden van de herkomst van deze plannen. Mohamed ('ik
weet niet eens of hij echt zo heette, maar ik noemde hem altijd zo') is twee
keer eerder overvallen. Een keer door een oud-werkneemster met
liquiditeitsproblemen en een keer door inbrekers die via de achterdeur
binnenkwamen.

'Mohamed heeft mij pas nog de opnamen laten zien die de bewakingscamera's van
die inbraak hebben gemaakt. Ik kon er niets op zien, behalve een paar
bivakmutsen.'

Na die schokkende gebeurtenis zou Mohamed zich van een schietwapen hebben
voorzien. 'Het lag klaar voor gebruik, achter de toonbank', weet een buurman.

Misschien heeft de juwelier daarmee wel een geweldsexces over zichzelf
afgeroepen. Mohamed is, bevestigt de politie, met een stomp voorwerp bewerkt. De
dader(s) zou(den) om de sporen van het misdrijf uit te wissen daarop brand
hebben gesticht. Toen de hulpdiensten arriveerden, leefde hij nog. De politie
zegt niet of hij voor zijn overlijden, later die avond, nog een verklaring heeft
kunnen afleggen.

Het voorval past in een lange reeks overvallen op juwelierszaken, die samen met
geldtransportbedrijven en taxi's het meest geliefde doelwit van rovers lijken te
vormen. En daarbij wordt, aldus brancheorganisaties Federatie Goud en Zilver,
steeds vaker grof geweld gebruikt.

Vorig jaar werd er gemiddeld eenmaal per week ergens in Nederland een zogenoemde
ramkraak gepleegd, waarbij de overvallers zich per auto toegang tot de winkel
verschaften. Juweliers die zich met bloembakken, zogenoemde rampalen en andere
zware objecten tegen deze werkwijze willen wapenen, vinden vaak de gemeentelijke
welstandscommissie op hun weg.

Op de vaak geslaakte verzuchting dat de gemiddelde overvaller sneller naar een
wapen grijpt dan in de tijd van Aage M. (de meesterkraker die zich er op liet
voorstaan geen geweld te gebruiken, red.) is echter wel een en ander af te
dingen, zegt Peter van Koppen van het Nederlands Studiecentrum Criminaliteit en
Rechtshandhaving in Leiden.

Van Koppen: 'Natuurlijk, je hebt een categorie doorgeslagen gekken die snel een
waas voor de ogen krijgen. Maar het gros van de overvallers is vaak bedeesder
dan de mensen aan de andere kant van de toonbank.'

Overvallen ; Moord en doodslag ; Recht ; Criminaliteit ; Delicten ;
Geweldsdelicten

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              114 of 117 DOCUMENTS

                                 de Volkskrant

                                January 10, 2003

Geen stimulans

SECTION: Binnenland; Pg. 3

LENGTH: 461 words


De Amerikaanse president Bush stelt teleur met zijn economisch herstelplan. Het
plan werd gepresenteerd als tijdelijke prikkel om de economie snel op stoom te
brengen en de scherpste kantjes van de ontslaggolf af te vijlen. In
werkelijkheid trekt Bush een rookgordijn op rond een langdurige
belastingverlaging, waarvan een buitenproportioneel deel toevalt aan de rijken,
onder wie grootcontribuanten aan presidentiele verkiezingscampagnes.

Volgens het Tax Policy Center worden Amerikanen die minder dan 10 duizend dollar
per jaar verdienen in 2003 gemiddeld zes dollar beter van de voorstellen. Wie
meer dan een miljoen verdient gaat er 45 duizend dollar op vooruit.

De Amerikaanse economie heeft geen behoefte aan een herstelplan in deze vorm.
Het ideale stimuleringsplan sorteert snel effect. Het steunt de mensen die
fiscale meevallers het hardst nodig hebben en die het geld meteen zullen
uitgeven. Hun koopdrift zet ondernemers aan tot investeren en het creeren van
nieuwe banen.

Bush doet het tegenovergestelde. Deels voorziet het plan weliswaar in een extra
uitkering aan werklozen, die zij kunnen inzetten in de zoektocht naar een baan.
Maar het hart van het ontzagwekkend dure plan - totale kosten: 674 miljard
dollar uitgesmeerd over tien jaar - is de afschaffing van de belasting op
dividend, de winstuitkering van bedrijven aan hun aandeelhouders. Dat kost 364
miljard dollar.

Om het schrappen van deze heffing te presenteren als de prikkel die de economie
behoeft, is een gotspe. Het is immers onwaarschijnlijk dat het rijkere deel van
de natie deze meevallers meteen zal uitgeven. En het beleggingsvehikel waarin de
Amerikaanse middenklasse en masse voor zijn pensioen belegt, de 401K, is al vrij
van dividendbelasting. De beurs reageerde amper. Belangrijker is de reactie van
de 'gewone man', die volgens Bush Amerika uit de recessie moet consumeren. Maar
'de gewone man' is grillig. Lastenverlichting kan zomaar op een spaarrekening
belanden, weten Nederlandse beleidsmakers uit ervaring. Bovendien zijn
Amerikanen 14 procent van hun inkomen kwijt aan rentebetalingen over hun enorme
schulden. Als hun lasten al dalen, zullen zij wellicht hun schulden aflossen, in
plaats van 'Amerika uit de recessie te consumeren'.

Mede door het nieuwe plan van Bush loopt het begrotingstekort verder op, naar
300 miljard dollar volgens berekeningen van Merrill Lynch. De roep om snijden in
de uitgaven zal spoedig klinken. Dan naakt de nachtwakerstaat: kleine overheid,
lage belastingen.

Het is een maatschappijopvatting. Maar van motor Amerika moet de kwakkelende
wereldeconomie het even niet hebben.

Binnenlandse politiek ; Belastingen ; Nationale economie ; Economie ; Nationale
Economie ; Overheidsfinancien ; Politiek en Staat

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              115 of 117 DOCUMENTS

                                 de Volkskrant

                                January 4, 2003

Wie zit waar op tv en waarom?

SECTION: Media; Pg. 1M

LENGTH: 2214 words


De campagne voor de Tweede Kamerverkiezingen van 2003 barst dit weekeinde in
alle hevigheid los en speelt zich met name af op televisie.

Programma's jagen op lijsttrekkers, politici jagen op kiezers en hun
voorlichters onderhandelen op het scherp van de snede over de vraag wie waar
aanschuift en waarom: zie pagina 5 over onderhandelingsjournalistiek van
oud-NOVA-hoofdredacteur Ad van Liempt. In de toptien van de populairste
politieke programma's van Nederland staat Barend & Van Dorp bovenaan. Op pagina
3 leggen onder anderen Agnes Kant, Jan Pronk, Annemarie Jorritsma en Jozias van
Aartsen uit waarom politici het zich niet kunnen permitteren daar verstek te
laten gaan en Jan Mulder 'met zijn continue gezoem' op de koop toe nemen: 'Het
risico is altijd dat hij helemaal gek wordt.'

Barend & Van Dorp

Staat bovenaan de verlanglijstjes van alle campagneleiders. Alleen voor het
'echte' nieuws blijft het NOS Journaal de plek. Barend & Van Dorp hebben hun
naam verdiend door de relevante figuren uit het nieuws aan hun tafel te hebben
en spraakmakende interviews te houden.

De kijkcijfers blijven maar stijgen. Hun programma staat ook bekend als de plek
voor in moeilijkheden geraakte politici of zakenmannen. Barend en Van Dorp
worden er soms van beticht te goede vriendjes te willen zijn met de machthebbers
of specialistische kennis te ontberen om het hen moeilijk te maken. Zelf zegt
Van Dorp een gouden regel te hebben: 'Iemand die in moeilijkheden verkeert niet
tot op het bot doorzagen.' Volgens mediastrateeg Jacques Monasch moet vooral
Balkenende uitkijken met interviews bij Barend & Van Dorp. 'Balkenende moet daar
bijvoorbeeld niet samen met andere gasten aan tafel gaan zitten. De MP komt
alleen of hij komt niet. Hij moet er ook niet al te jofel gaan doen. In the
making of kan dat. Daarna niet meer. Anders kan Balkenende wel eens heel hard
gaan vallen.'

* Gemiddeld 850 duizend kijkers. Niet zo oud, vrij links.

8uurjournaal/RTL Nieuws

Het achtuurjournaal is verreweg het best bekeken informatieve programma, ondanks
een saai imago. 90 procent van het volk vindt het nieuws van de NOS betrouwbaar.
Groenlinks-campagneleider Tom van der Lee: 'Als ik een top drie van programma's
zou moeten samenstellen : drie keer het achtuurjournaal.' Jacques Monasch (v/h
PvdA) zet een dubbel-optreden in het NOS Journaal en Barend & Van Dorp bovenaan,
op de voet gevolgd door de combinatie van RTL Nieuws en Netwerk. 'In dit
medialandschap moet je combinaties maken.'

Toch blijkt het een hels karwei om het Journaal te 'halen'. Nico Schipper,
ChristenUnie: 'Daarvoor moeten we echt de boer op. Heel veel persberichten
rondsturen en telefoontjes plegen.' Monasch ziet die trend erger worden. 'De
journaals proberen steeds sterker om zelf de nieuwsagenda te bepalen. Job
Frieszo en Frits Wester zijn langer aan het woord dan de gemiddelde politicus.'

* Het 8uurjournaal heeft gemiddeld meer dan 1.8 miljoen kijkers. Ze zijn
relatief oud en tellen veel CDA-kiezers. RTL Nieuws trekt 1,2 miljoen kijkers
van alle politieke richtingen. Onder hen veel zwevende kiezers.

Kopspijkers

Absolute kijkcijferhit die weliswaar pas 5 april weer terugkeert, maar de
afgelopen maanden zijn werk als podium heeft gedaan.

Verplicht voor elke politicus. Vijf minuten meedoen in het Kopspijkerspel levert
veel sympathie en bekendheid op, wat in deze campagne met nieuwe gezichten hard
nodig is. Nog mooier is het wanneer de beroemde typetjes zich aan de politicus
wagen: 'Nobody fucks with Frank de Grave' - zulke publiciteit is niets minder
dan de bevestiging van een politiek bestaan. Tiny Kox, campagneleider van de SP:
'Marijnissen zat in het oudejaarsavondprogramma.

Al onze kiezers kijken naar Kopspijkers. Marijnissen sloeg die spijker er
knalhard in. 'Hij is nog steeds niet ver van onze achterban afgedreven', zei
mijn vrouw.' Nico Schipper van de ChristenUnie: 'Wij zijn niet voor Kopspijkers
gevraagd. De eerlijkheid gebiedt me te zeggen dat we wel hebben gezegd: wat doen
we als Kopspijkers belt? Ik acht de kans dat wij meedoen niet erg groot. Tijdens
het timmeren op die spijkers kun je weinig inhoud kwijt.'

* Zaterdagavond Nederland 3, 20.00 uur, gemiddeld 2.7 miljoen overwegend linkse
kijkers van alle leeftijden.

Netwerk/2Vandaag

In de actualiteitenrubrieken mogen politici meestal live hun zegje doen en
hebben ze weinig last van geknip. Bovenaan de verlanglijstjes staat Netwerk.
Mediastrateeg Jacques Monasch (ex-PvdA): 'Netwerk heeft een breed bereik.
2Vandaag is ook belangrijk, maar trekt geen trendsetters. Daarom zou ik voor
Netwerk kiezen.' In Netwerk werden de lijsttrekkers tijdens de vorige campagne
door een professor onderworpen aan een charisma-test aan de hand van de
lichaamstemperatuur en het zweet van proefpersonen. Tijdens de komende campagne
mogen ze op een onverwacht werkbezoek ('blind dates') en zijn er debatten en
portretten. Op 5 januari debatteert Jan Marijnissen met Jan Peter Balkenende en
op 9 januari is er een special rond Wouter Bos. Nummer twee op de lijstjes is
2Vandaag, dat op 8 januari een debat uitzendt. CDA, PvdA, VVD, GroenLinks, SP en
LPF mogen meedoen, D66 niet.

* Netwerk: gemiddeld 910 duizend kijkers. Redelijk oud, veel CDA-stemmers, en
mensen met een grote interesse voor politiek.

* 2 Vandaag: 985 duizend kijkers. Erg oud, weinig 'rechtse' kiezers, veel mensen
met sterke politieke interesse.

Hart van Nederland

De nieuwsrubriek die dichtbij de kijker staat, doet naast ongelukken, brand en
sterrenleed af en toe ook aan politiek. Vanwege de hoge kijkcijfers en het
publiek - veel zwevende kiezers, aparte doelgroep - hechten campagnestrategen
belang aan het SBS-programma.

Tijdens de verkiezingsstrijd voegt SBS daar nog twee programma's aan toe waarin
de gewone man vragen kan stellen aan de lijsttrekkers: Ben jij mijn Stem waard?!
en Waar Stem ik op? Het vergt veel van de politici om het Hart te halen. Jacques
Monasch (v/h PvdA): 'SBS is heel erg grillig. Ze wisselen om het uur van
onderwerp, dus je weet nooit of jouw lijsttrekker er nou wel of niet inzit. De
redactie vindt politiek bovendien niet erg belangrijk. . Daar staat tegenover
dat je een miljoenenpubliek bereikt met een totaal ander kijkersprofiel dan de
andere journaals. Ik heb er destijds bij de PvdA voor gepleit om de formats aan
te passen aan Hart van Nederland. Maar de PvdA moet die cultuuromslag nog
maken.'

* Elke avond rond 22.30 uur op SBS 6, gemiddeld meer dan 1.1 miljoen kijkers.
Die zijn jong, veelal laag opgeleid en erg vaak zwevende kiezers.

Dit was het nieuws

Helaas alweer afgelopen, dit populaire TROS-programma met Jan Jaap van der Wal
en Raoul Heertje als teamcaptains; maar op 10 mei begint het weer. De
Nederlandse versie van het Britse Have I got news for you bestaat sinds 1996.

Het hoort met Kopspijkers tot de kijkcijferknaller van de publieke omroep, maar
is slechts twee keer per jaar zes weken te zien. Politici zijn er niet vaak te
gast. Dat het dit seizoen toch doorbrak als belangrijk politiek programma, dankt
het aan het schrijversechtpaar Leon de Winter en Jessica Durlacher, dat in NRC
Handelsblad opgewonden tekeerging tegen Wouter Bos nadat die het in een van de
uitzendingen had gewaagd besmuikt te lachen toen Jan Jaap van der Wal over Ayaan
Hirsi Ali 'die heeft geen clitoris meer, he?' riep. Volgens PvdA-voorlichter
Susan Baart heeft het optreden van Bos en de reactie erop in NRC de lijsttrekker
geen schade toegebracht maar wel naamsbekendheid opgeleverd. 'Het is een leuk,
fatsoenlijk programma, en er kijkt een heel andere groep naar dan naar Buitenhof
of Netwerk.'

* Gemiddeld aantal kijkers anderhalf miljoen, alle leeftijden en alle politieke
richtingen.

Het Jeugdjournaal

Het Jeugdjournaal begint ook zo zijn rol te spelen in de politiek. Na het
babbelen met de babes van Lijst 0 in de vorige campagne is er namelijk een nieuw
trendje onder de lijsttrekkers: optreden in kinderprogramma's. In het kader van
het paaien van de jonge ouders en het creeren van een gezinsvriendelijk imago
zal Balkenende de komende weken verschillende keren kinder- en jeugdprogramma's
opzoeken. Ook Thom de Graaf van D66 doet een 'speciaal' optreden in Buya, het
lifestyleprogramma op Z@ppelin, en Femke Halsema gaat naar het SchoolTV
Weekjournaal en Praatjesmakers. Maar het belangrijkst is het Jeugdjournaal, waar
deze campagne voor het eerst een lijsttrekkersdebat wordt gehouden op 21
januari. Alleen de voormannen van CDA, VVD, PvdA en SP mogen komen. Ze krijgen
vragen voorgeschoteld die kinderen op de website mogen stellen en worden door de
presentatoren ondervraagd. Kindvriendelijke taal is een vereiste.

* Gemiddeld 460.000 volwassen kijkers plus 200 duizend kinderen. Jonge
doelgroep, ook veel zwevende kiezers onder de meekijkende ouders.

Nederland kiest

Bij de verkiezingen in mei 2002 geintroduceerde verkiezingsvariant van NOVA en
Den Haag Vandaag, live uitgezonden vanuit politiek cafe Dudok in Den Haag. Dit
jaar extra spannend omdat het de aanloop vormt naar het vernieuwde NOVA dat op
27 januari begint; het nieuwe NOVA-presentatieduo Felix Rottenberg en Matthijs
van Nieuwkerk debuteert maandag in Nederland Kiest (het andere duo, Ferry
Mingelen en Paul Witteman, wordt na de verkiezingen weer ontbonden).

Ook is vanaf komende week het nieuwe aanvangtijdstip een feit: Nederland Kiest
begint om 22.20 uur, eerder dus dan Barend & Van Dorp. Maandag gaat Balkenende
in debat met Zalm, op 8 januari discussieert Thom de Graaf met Mat Herben en
Frank de Grave en op 20 januari is er een debat tussen de hoogste vrouwen op de
kandidatenlijsten.

* Nederland Kiest, tot 25 januari zes dagen per week om 22.20 uur op Nederland
3. Het gemiddelde aantal kijkers bedroeg in mei 2002 550 duizend, tamelijk oud
en met een sterke interesse in politiek.

Business Class

Het enige podium voor rechts en LPF-ers. Aanstaande zondag zit de makelaar annex
zelfbenoemde politieke factor Mens in zijn eigen talkshow op RTL 5 aan tafel met
de eminence grise van de politiek, Hans Wiegel. Mat Herben schuift ook aan, en
op diens uitdrukkelijk verzoek ook Theo van Gogh, die vorig jaar tweemaal in het
programma optrad als columnist maar moest opstappen nadat hij had geweigerd te
rectificeren dat Herben was omgekocht inzake de aanschaf van JSF-vliegtuigen.
Mens: 'Ik denk dat Herben wil laten zien dat het weer pais en vree is tussen hem
en Van Gogh'.

Volgende week zondag ontvangt Mens VVD-er Gerrit Zalm, de week daarna Jan Peter
Balkenende. Politiek Den Haag voelt zich niet te min voor het olijke
babbelprogramma, dat recht tegenover het statiger Buitenhof staat
geprogrammeerd. De enige die bij de vorige verkiezingen niet verscheen was
D66-fractievoorzitter Thom de Graaf, die het gedweep met professor Pim helemaal
niet zag zitten.

* RTL 5, elke zondag 11 uur. Gemiddeld 95 duizend kijkers, vrij rechts, sterke
politieke interesse.

Goedemorgen Nederland

Verving in september 2002 het in juni ter ziele gegane Ontbijt-TV van de KRO.
Het productiebedrijf TVBV van de nieuwe NOVA-presentator Jeroen Pauw maakt het
voor AVRO, KRO en NCRV, voormalig MTV-veejay Daphne Bunskoek presenteert.

Bunskoeks geringe journalistieke ervaring is volgens insiders een van de
grootste troeven van het programma: politici kunnen er volkomen ongestoord hun
gang gaan. Dat past in de trend die je onder meer ziet in de VS en waarbij
politici de voorkeur geven aan interviews met lokale kranten en tv-stations
boven landelijke; lokale interviewers zouden vaak zo onder de indruk zijn van
hun gast dat van kritisch weerwerk geen sprake is.

'Ik denk dat er veel meer mensen naar ochtendtelevisie kijken dan we denken',
zegt Susan Baart van de PvdA. 'Je hebt een vrij groot bereik. Wouter Bos gaat er
16 januari naartoe. Nee, ik weet niet waar het gesprek dan over gaat. Misschien
staat tegen die tijd de wereld wel op zijn kop; dan gaat het dus daarover.'

* Elke werkdag tussen 07.00 en 09.00 uur op Nederland 1, gemiddeld 190 duizend
kijkers, vrij jong, links en ook zwevend.

En verder

Niet gelukt om in een van bovenstaande programma's te verschijnen? Geen nood:
Hilversum biedt nog talloze mogelijkheden.

De komende weken debatteren Jan Peter Balkenende, Thom de Graaf, Gerrit Zalm,
Femke Halsema, Jan Marijnissen en Wouter Bos in Het Lagerhuis. Met 970 duizend
kijkers goed bekeken, maar electoraal weinig interessant: de kijkers zijn 'nogal
oud en vrij links' en hebben hun keuze dus al lang gemaakt.

Voor Het elfde uur geldt iets soortgelijks. Andries Knevel ontvangt de komende
weken de politici Herben, Huizinga, Rouvoet, Wiegel, Van Agt, Balkenende en
Bolkestein. 550 duizend overwegend oudere vrouwen met sterk confessionele
inslag.

Barend & Witteman Risicofactor, vanwege de onvoorspelbare tafelgasten uit het
volk. Overwegend linkse kijkers.

Het hele jaar van belang, maar niet tijdens campagne: Buitenhof. Sjiek en
statig, maar uitsluitend voor de incrowd van 410 duizend politiek ingewijden.

Bijdragen: Maud Effting, Jean-Pierre Geelen en Wilma de Rek. Met dank aan Rene
van Dammen van Kijk- en Luisteronderzoek.

Illustratie Paul Kusters

Politieke partijen ; Media ; Recht ; Politiek en Staat ; Staatsrecht ; Gemeenten
; Binnenlandse Politiek ; Lokale Politiek

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              116 of 117 DOCUMENTS

                                 de Volkskrant

                                January 4, 2003

Klinken in het voorhuys

BYLINE: DOOR HENK VAN RENSSEN

SECTION: Gezond; Pg. 1W

LENGTH: 1333 words


Wijnglazen, trekpotjes, borden; van alles lag er in de beerput van de
18de-eeuwse herberg De Visscher in Vlaardingen. Een Rotterdamse promovenda
onderzocht het gerei en reconstrueerde dat bier op zijn retour raakte en thee
bij het volk kwam.

We durven het niet met zekerheid te zeggen, maar Het Waaigat Wonen in
Vlaardingen is hoogstwaarschijnlijk de enige Nederlandse meubelzaak met een
eigen beerput.

Het ommuurde gat in de grond bevindt zich tussen banken, tafels en stoelen,
tegen een muurtje. Het is gevuld met 'beer' (hier: zand) en scherven van borden
en glazen, alsof een nieuwe eethoek net feestelijk in gebruik is genomen. Maar
gelukkig voor de bezoekers wordt de put al jaren niet meer gebruikt: er ligt
geen plank met een gat op, maar een glazen plaat. De informatiebordjes geven aan
dat het hier om een minuscule toeristische attractie gaat.

Een historische, wel te verstaan: de beerput is het enige tastbare overblijfsel
van een verre voorganger van de meubelzaak, herberg De Visscher. Die bevond zich
tussen 1742 en 1805 op deze profijtelijke plek aan het centrale plein van de
oude vissersstad, zo wijzen archiefstukken uit. De put werd, samen met andere
resten van de herberg, in 1990 ontdekt door de plaatselijke archeologische
vereniging Helinium toen in de meubelwinkel een grote verbouwing plaatsvond.

'Maar dit is niet de echte put, hoor', zegt drs. Cora Laan enthousiast. 'Dan
had-ie midden in de achterkamer gestaan.' De Vlaardingse historica wijst op een
plek onder een muurtje verderop. 'Daar hebben ze de put ontdekt, waar hij zich
bevond in een gang tussen het voorhuis en de keuken. Maar dat kwam voor de
winkel niet goed uit. Wat je ziet, is een replica. Een klein restant van de put
zit nog onder de muur.'

Laan kan het weten: vrijdag promoveert ze aan de Erasmus Universiteit Rotterdam
op haar onderzoek Drank en drinkgerei, naar de alledaagse drinkcultuur van de
18de-eeuwse Hollanders (handelseditie bij uitgeverij De Bataafsche Leeuw, ISBN
90 6707 557 4).

De inventaris van de echte beerput vormt een belangrijk onderdeel van die
studie. Jarenlang is Laan met Vlaardingse archeologen bezig geweest de scherven
van meer dan duizend potten, pannen, borden, kopjes, schoteltjes, bekers en
kelken van glas en keramiek aan elkaar te plakken en te catalogiseren.

Hoe zag een herberg eruit in de 18de eeuw? Wie kwamen er? Hoe en wat dronken de
gasten? Welke ontwikkelingen vonden er plaats in eet- en drinkgewoonten? Op die
vragen, die veel blootleggen over het dagelijks leven uit die tijd, hebben
historici en archeologen nog nauwelijks antwoorden gevonden, zegt Laan. Dat komt
vooral doordat drinken een zo vanzelfsprekende handeling was, dat er toen
nauwelijks iets over werd geschreven.

Laan, afgestudeerd als maatschappijhistorica met het bijvak archeologie, besloot
voor haar studie archeologisch en historisch onderzoek te combineren. De
vondsten uit de beerput legde ze naast een boedelinventaris, transportakten,
kadastrale kaarten, bouw-, funderings- en archeologische veldtekeningen van
herberg De Visscher die ze in plaatselijke archieven vond.

Die gegevens vergeleek ze met soortgelijke vondsten en inventarissen uit Delft.
Bovendien bekeek ze schilderijen en prenten uit onder meer het museum Boijmans
van Beuningen, die haar meer konden vertellen over drinkgewoonten uit de 18de
eeuw.

Vlaardingen moet in de tweede helft van die eeuw een levendige drinkcultuur
hebben gehad, concludeert Laan. Het vissersplaatsje bevond zich in een tijd van
economische neergang, had zo'n 5600 inwoners, en toch kon Laan er tien herbergen
lokaliseren.

Die vervulden niet allemaal dezelfde functie, voegt de promovenda toe. 'In
herberg De Hollandsche Tuyn konden gasten logeren en hun paarden stallen.
Bovendien werden er openbare bijeenkomsten zoals veilingen gehouden. In herberg
De Visscher kon je alleen eten en drinken. Het was een soort eetcafe.'

Dat had waarschijnlijk met de locatie te maken. De Visscher lag aan de markt,
met uitzicht op de Grote (hervormde) Kerk, de Vleeshal, de Waag en het stadhuis
- allemaal gebouwen die er ook nu nog staan. Vooral op woensdag en zaterdag, de
marktdagen, moet het vol mensen hebben gezeten die even wat kwamen eten of
drinken.

Ze konden daarvoor, net zoals in de onderzochte Delftse herberg, uit twee
ruimtes kiezen: het voorhuys of de baijer. In de voorkamer, waar je via de
voordeur meteen terechtkwam, stonden twee tafels en twee banken, ontdekte Laan.
Gasten, voornamelijk mannen, dronken hier alcoholische dranken als bier, wijn,
jenever en mede, een honingdrank die uit de mode was geraakt maar blijkbaar in
Vlaardingen nog altijd populair was.

In de afgescheiden achterkamer, de baijer, stonden stoelen en tafels. Daardoor
heerste er volgens Laan een wat huiselijker sfeer. Gasten konden hier koffie en
thee drinken, van een pijpje genieten, en kregen eten geserveerd. Analyse van
grondmonsters toont aan dat men veel vis at, maar bijvoorbeeld ook rundvlees. Er
zijn bovendien kersenpitten en eierschalen aangetroffen.

Glas- en aardewerk dat kapotging, verdween meteen in de beerput. De inhoud
daarvan stamt vooral uit de periode 1770-1790, blijkt uit de analyse van
aangetroffen pijpenkoppen. Die zijn te dateren omdat ze steeds anders werden
bestempeld door producenten.

De andere vondsten in de tweeenhalf meter diepe put brachten Laan tot
interessante gevolgtrekkingen. 'Zo is duidelijk te zien dat het bier op zijn
retour is in deze periode.' Bier was lange tijd de populairste drank in Holland.
Laan vond in de beerput echter veel meer kleine kelkglazen, een soort
borrelglazen met hoge poot, die werden gebruikt voor wijn en jenever, dan de
bekerglazen waaruit bier werd gedronken.

Koffie en thee waren ook geduchte concurrenten van het bier. In de 17de eeuw
waren deze warme dranken duur en daardoor voorbehouden aan de elite, die vooral
aan het drinken van thee hele rituelen verbond. De resten in de beerput laten
zien dat die dranken, inmiddels goedkoper geworden, populair waren geworden bij
het gewone volk.

De put zat vol trekpotjes (waarin de sterke thee zat die met kokend water werd
aangelengd), melkkannetjes, kopjes en schotels, spoelkommen (waarin de
theeblaadjes uit het lege kopje werden gespoeld) en een theelepeltje. De
boedelinventarissen vermelden bovendien metalen voorwerpen (die veel minder in
de beerput verdwenen) als kraantjeskannen, koffiekannen, theevazen, theebusjes
en serveerbladen.

Ook de modernisering kon Laan aflezen aan de beerput-vondsten. Het
representatieve koffie- en theegerei in De Visscher was gemaakt van luxe,
modieus aardewerk. Modieus betekende in die tijd: gemaakt in Engeland. Dat land
bevond zich in de eerste fase van de industriele revolutie en was de productie
aan het rationaliseren. Het overspoelde de markt met betaalbaar en kwalitatief
superieur keramiek als creamware, wereldberoemd geworden dankzij een van de
producenten: Josiah Wedgewood.

Het brosse, breekbare Delfts aardewerk was, net als Chinees porselein en Duits
steengoed, door deze ontwikkeling op zijn retour. Toch trof Laan vooral onder
het eetgerei nog veel van dit 'ouderwetse' keramiek aan. Vooral borden waren nog
van Delfts tinglazuur aardewerk vervaardigd en beschilderd met de voor herberg
De Visscher karakteristieke drie haringen. Laan denkt dat het uit gewoonte was:
men was nu eenmaal gewend dit aardewerk te gebruiken om van te eten.

De borden zijn inmiddels een blijvende erfenis van De Visscher geworden. De
meubelzaak biedt replica's te koop aan, die boven de beerput aan de muur hangen.
Wanneer Laan ze aanwijst, komt net de eigenares aanlopen met een kop koffie. 'De
eerste keer dat ik in De Visscher koffie drink', constateert de promovenda blij.

Vondsten uit de beerput van herberg De Visscher, met onder meer kelkglazen, een
wijnfles en een bord met geschilderde haringen. FOTO'S SERGE LIGTENBERG
Cafe-interieur op anoniem 18de-eeuws schilderij

Archeologie ; Geschiedenis ; Kunst en Cultuur

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.

                              117 of 117 DOCUMENTS

                                 de Volkskrant

                                January 3, 2003

Maarten van Rossems boemerang

BYLINE: FRANK VAN DIXHOORN

SECTION: Cicero; Pg. 28

LENGTH: 491 words


DE TITEL van Maarten van Rossems nieuwe boek, Amerika - Voor en tegen, is zo
verkeerd, dat de lezer bijna onvermijdelijk denkt aan een parodie. Hij riekt
naar de studeerkamers van Europese intellectuelen die zich steeds weer de vraag
stellen of je 'Amerika' moet aanvaarden of afwijzen.

Van Rossem is voor zulke schijngevechten veel te nuchter: hij mengt zich in de
discussie over geloof en wetenschap, hij legt uit waarom terroristische
aanslagen nooit een bedreiging kunnen vormen voor de westerse samenleving, maar
hij maakt zich niet werkelijk druk over Amerika als iets waar je voor en/of
tegen kunt zijn. 'Ik wijs de Verenigde Staten bovenal af omdat er geen kroketten
te krijgen zijn', zegt hij op een van de eerste pagina's. Voor hem is dat niet
eens zo heel subtiel, maar of zo'n soundbite genoeg is, valt te bezien.

Van Rossem is in ieder geval niet zo puntig als hij discussieert met Rudy
Kousbroek over de verderfelijke invloed van de Amerikaanse cultuur, misschien
omdat het onderwerp hem niet genoeg interesseert (of omdat hij Kousbroek
eigenlijk wel begrijpt). Veel interessanter is zijn visie op de politiek, die
hij aangrijpt om te laten zien hoe mensen zich meten met wat hun eigenlijk te
veel is: een oorlog, een binnenlandse crisis, een mooie vrouw. Als hij schrijft
over Roosevelt, Eisenhower, Nixon en Clinton is Van Rossem geinteresseerd in de
grootheid of de kleinheid van een karakter, door die stukken begrijp je de
lacune in de Nederlandse politieke cultuur; je snapt waarom hij altijd weer vol
belangstelling de Amerikaanse verkiezingsstrijd volgt, met alle onbenulligheid
die erbij hoort.

De beperkingen van Van Rossem worden zichtbaar als hij praat over onderwerpen
die buiten het politieke domein liggen. Zijn stukken over geloof en wetenschap
zijn lichtgewicht, niet vanwege het standpunt dat hij verkondigt (dat is bekend
en ook invoelbaar), maar omdat zijn neiging tot simplificatie hier als een
boemerang werkt. Anderen hebben - ook in Nederland - op dat gebied boeiende
discussies gevoerd op het niveau dat we van Van Rossems politieke stukken
kennen, door de menselijke maat niet uit het oog te verliezen.

De eerdergenoemde beperkingen werken bijvoorbeeld door in Van Rossems analyse
van de Amerikaanse juryrechtspraak. In dat stuk zegt hij dat de meeste
deskundigen met elkaar vinden dat het Amerikaanse strafrechtssysteem slecht
functioneert. Dat is natuurlijk erg, maar het is niet de kern van het verhaal.
Het verhaal van de Amerikaanse juryrechtspraak is Van Rossem op het lijf
geschreven, want het gaat over gewone burgers die worstelen met een immense
verantwoordelijkheid. Het is een verhaal dat misschien niet past in deze
bundeling van oud materiaal, maar dat is het probleem van Van Rossem, niet van
de lezer.

Het Spectrum; Euro 16,50.

Maarten van Rossem: Amerika - Voor en tegen.

Geschiedenis ; Cultuur ; Non fictie ; Kunst en Cultuur ; Kunst ; Taal- en
Letterkunde

LOAD-DATE: May 8, 2003

LANGUAGE: DUTCH

                © 2003 PCM Uitgevers B.V.  All rights reserved.
