



Download Request: All Documents: 1-42
Time Of Request: Sunday, October 28, 2018  20:42:30

Send To:

UNIVERSITEIT VAN AMSTERDAM
POSTBUS 19185
AMSTERDAM, NLD 1000 GD


Terms: (((de gewone Nederlander! OR gewone Nederlanders OR de hardwerkende
burger! OR hardwerkende burgers OR de gewone burger! OR gewone burgers OR de
normale Nederlander! OR de normale burger! OR hardwerkende Nederlander! OR de
hardwerkende belastingbetaler! OR ons eigen volk OR het gewone volk OR de gewone
man OR de gewone vrouw OR (Henk en Ingrid) OR (Jan met de Pet) OR de modale man
OR de modale vrouw OR Jan Modaal) AND NOT SECTION (buitenland)) and
Date(geq(01/01/2017) and leq(31/12/2017)))


Source: AD/Algemeen Dagblad
Project ID:



                               1 of 42 DOCUMENTS



                              AD/Algemeen Dagblad

                             26 april 2017 woensdag

De ethische kant van bankieren

SECTION: AD Nationaal; Blz. 28

LENGTH: 503 woorden



HIGHLIGHT: Roland Duong, de nieuwsgierigste man van Nederland, proeft en test
producten.


Column | Roland Duong


Geld stinkt niet. Niemand voelt zich te vies voor het slijk der aarde. Dat was
in vroegere tijden wel anders. Rijkdom is van alle tijden, maar ongegeneerde
hebzucht is een modern verschijnsel. In de tijd dat de kerk het nog voor het
zeggen had, stond honger naar financieel gewin in kwade reuk. Een eerlijk mens
verdiende zijn geld in het zweet des aanschijns om in de behoeften van zijn
familie te voorzien. Winst stond bijna gelijk aan woeker. Geld verdienen met
geld, door rente te vragen op een lening was een zonde.



Geld lenen was er dus ook niet bij voor de gewone man. Als je omhoog zat moest
je je toevlucht zoeken in het zwarte circuit. In duistere kroegen, op de bankjes
achterin kon je wel een lening krijgen. Aan deze duistere sjacherpraktijk hebben
we de instelling te danken waar we tegenwoordig onze welvaart aan toevertrouwen.
De bank. Nederlanders vervulden een pioniersrol in de evolutie van het
bankwezen. De Amsterdamse wisselbank, opgericht in 1609, was de eerste centrale
bank ter wereld. Opgericht om geldstromen in betrouwbare banen te leiden.
Bijvoorbeeld door eerlijke prijzen te garanderen voor edelmetaal.

Kredietverlening was ook toen ten strengste verboden. Maar uiteindelijk konden
de Nederlanders de lokroep van het makkelijke geld niet weerstaan. Met rente en
rendement geld verdienen werd door de eeuwen steeds meer geaccepteerd en is nu
de norm geworden. Anno 2017 wordt steeds meer geld verdiend met kapitaal en
steeds minder met 'gewoon werken'.

Ook Nederland is uitgegroeid tot een renteniers-natie. Dat is natuurlijk niet
alleen te danken aan botte hebzucht. Onze welvaart is ook de vrucht van
spaarzucht. Nederlanders zijn wereldkampioen sparen. Dat geld zit bijvoorbeeld
in onze pensioenen die voor ons beleggen. Uit de anonieme winsten daaruit wordt
de oude dag betaald.

Maar dat we niet weten hoe pensioenfondsen, banken en verzekeraars hun rendement
halen, vinden steeds meer Nederlanders een onprettige zaak. Wordt er wel ethisch
omgegaan met onze zuurverdiende centen? Niemand betaalt graag mee aan clusterbom
of rokerslong.

Voor de kritische geldconsument bestaat sinds enkele jaren de
eerlijkegeldwijzer.nl. In één oogopslag kun je zien of banken en verzekeraars
hun verantwoordelijkheid nemen op het gebied van corruptie, klimaatproblemen en
mensenrechten. Idealistische banken als Triodos en ASN bank scoren over de
gehele linie goed, maar ook gewone banken doen het niet slecht. Klimaat en
belastingontwijking blijven pijnpunten. ING, Rabobank en ABN-Amro scoren op deze
punten onvoldoende. Rabo en ABN AMRO doen verder netjes mee in de middenmoot.

Opvallend is dat van de reguliere banken SNS bank het bijna net zo goed doet als
de ideële banken. ING loopt duidelijk achter, maar vooral verzekeraars Delta
lloyd en Aegon lijken lak te hebben aan ethisch geldbeheer. Het is aan hun
klanten of ze daar meer werk van moeten maken.

Reageren? roland.duong@persgroep.nl

Niemand betaalt graag mee aan een clusterbom of rokerslong




Bekijk de oorspronkelijke pagina:

LOAD-DATE: 25 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               2 of 42 DOCUMENTS



                              AD/Algemeen Dagblad

                             24 april 2017 maandag

Claudia de Breij staat te popelen om weer het theater in te gaan

SECTION: Showbuzz; Blz. 24

LENGTH: 208 woorden



HIGHLIGHT: Cabaretière Claudia de Breij komt volgend seizoen met een nieuw
theaterprogramma. Haar negende voorstelling, NU, gaat in februari 2018 in
première.


De Breij verzorgde vorig jaar de oudejaarsconference, die op en na 31 december
door meer dan 3,5 miljoen mensen werd bekeken. ,,Het maken van een
oudejaarsvoorstelling is ontzettend intensief", legt De Breij uit. ,,Je toert
drie maanden en moet dan op één avond heel hard knallen."

Ze had zichzelf een vakantie beloofd na de jaarwisseling, maar mist het spelen
inmiddels enorm. NU wordt weer een voorstelling waarin de actualiteit een
belangrijke rol speelt. Zoals veel mensen weet De Breij niet goed wat ze aan
moet met de beangstigende verhalen die elke dag de nieuwssites en kranten
vullen. Het liefste zou de cabaretière elke dag tegen de negatieve
berichtenstroom willen ageren, er iets van willen vinden en er iets tegen willen
doen. ,,Maar wat kan je doen als gewone burger? Hoe boos ik mij ook maak, ik
twitter Donald Trump echt het Witte Huis niet uit."

De Breij vond de afgelopen maanden heil in de zaken waarin zij wel gelooft:
mooie muziek, goede boeken, memorabele speeches van inspirerende leiders en
imposante kunst. ,,Negativiteit is niet met negativiteit te bestrijden. Het is
tijd voor een revolutie en dit is voor mij de manier om daarmee te beginnen."

Ik twitter Donald Trump echt het Witte Huis niet uit




Bekijk de oorspronkelijke pagina:

LOAD-DATE: 24 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               3 of 42 DOCUMENTS



                              AD/Algemeen Dagblad

                              7 april 2017 vrijdag

Wietteler brengt zon in ons huis

SECTION: AD Nationaal; Blz. 26

LENGTH: 493 woorden



HIGHLIGHT: Romke van de Kaa over de hits van het tuincentrum


Column | Romke van de Kaa


Elke keer als ik een politicus hoor blaten over de Hardwerkende Nederlander
schiet ik in de lach. Dan moet ik denken aan al die sappelaars die met twintig
wietplanten op zolder een karige aanvulling op de bijstand bij elkaar
scharrelen. Want vergis je niet, wiet telen is hard werken: zaaien, opkweken,
water geven, oogsten, en dat terwijl de hele productieketen een doortimmerde
kennis van elektra, verwarmings- en verlichtingtechnieken vereist. Geen wonder
dat er af en toe kortsluiting ontstaat.



De oppassende Nederlander die op internet op zoek gaat naar een aardig lampje om
zijn cactus of vetplant bij te lichten, komt al snel in die illegale wietwereld
terecht, met aanbiedingen van lampen ter grootte van een flinke bijzettafel met
namen als LED Ufo, Hortilight Scrogmaster, LED bar en LED tube. Ongetwijfeld
effectief, maar niet echt gezellig; meer iets voor de verlichting van een
kippenschuur.

Wat je wel bijblijft van zo'n zoektocht door verlichtingsland is dat ledlicht de
standaard is bij het kweken van planten, of het nu om cannabis of tomaten gaat.
Het gezellige licht van de gloeilamp, waaraan velen nog met heimwee terugdenken,
was nooit zo geschikt voor het kweken van planten. Daarnaast gaf zo'n gloeilamp
ongeveer evenveel warmte als licht, waardoor je weer allerlei koelsystemen nodig
had. ledlicht is misschien minder gezellig, maar in ieder geval goedkoop en
brandveilig.

Tegenwoordig zijn er in het tuincentrum ook plantenlampen te vinden die in de
huiskamer niet misstaan. Die heten niet 'Happyplant of 'Miraclegrow' zoals je
zou verwachten, maar heel prozaïsch Isun potLED. Het zijn een soort staande
schemerlampjes in vrolijk groen of rood. Het kapje is een kleine kegel die het
licht naar beneden stuurt. En daar staat de plant die op donkere dagen wel een
oppepper kan gebruiken. Zo kun je ook in donkere kamerhoeken planten gezond
houden. En kun je kamerplanten huisvesten die het zonder extra licht in jouw
kamer niet zouden doen.

Een praktische toepassing van zo'n lamp is het kweken van kruiden. Wie een potje
basilicum bij de supermarkt koopt weet wat er gebeurt: je doet je best om de
plantjes in leven te houden, maar langer dan een week lukt dat meestal niet. Je
kunt het potje met afgeknipte stengels net zo goed meteen in de vuilnisbak
gooien. Met een ledlampje kun je kruiden het hele jaar in prima conditie houden.
Het lichtspectrum van zo'n plantenlamp komt overeen met dat van daglicht. Je
haalt als het ware de zon in huis.

En natuurlijk is de dag niet altijd even lang; een zomerdag is langer dan een
dag in april. Maar daglengte hoef je niet lijdzaam te ondergaan. Die regel je
met de controller, een timer en dimmer ineen. En zo heeft de bezigheid van de
hardwerkende wietteler op zijn zoldertje toch nog voor een enorme technische
vooruitgang in de huiskamer gezorgd.

Reageren? r.vandekaa@persgroep.nl

LED is de standaard, of het nu gaat om tomaten of cannabis




Bekijk de oorspronkelijke pagina:

LOAD-DATE: 6 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               4 of 42 DOCUMENTS



                              AD/Algemeen Dagblad

                             5 april 2017 woensdag

PVV wil in zestig gemeenteraden

BYLINE: TOBIAS DEN HARTOG HANNEKE KEULTJES

SECTION: Nieuwsdienst; Blz. 1

LENGTH: 315 woorden



HIGHLIGHT: De PVV wil bij de gemeenteraadsverkiezingen van volgend jaar meedoen
in zestig gemeenten, verdeeld over alle twaalf provincies. Dat maakt
partijleider Geert Wilders vandaag bekend.


Partij kiest voor plaatsen met grote aanhang

Het gaat om gemeenten waar de PVV veel aanhang heeft, zoals Spijkenisse,
Edam-Volendam en Rucphen. Daarnaast om middelgrote plaatsen als Nieuwegein,
Vlaardingen, Zoetermeer en Schiedam. Ook in grotere steden als Dordrecht, Arnhem
en Den Bosch doet de partij van Wilders mee. Afgelopen weekend werd al bekend
dat de PVV meedoet in Rotterdam.

Wilders zegt dat de 'tijd rijp is voor een volgende stap voor de PVV'. Nu zit de
partij alleen nog in Almere en Den Haag in de gemeenteraad. ,,Dit is dus een
gigantisch grote stap, maar als je de tweede partij van Nederland bent, schept
dat verplichtingen'', vindt Wilders. ,,Bijvoorbeeld om mensen ook op lokaal
niveau te vertegenwoordigen.''

Kwalificatie

De PVV kiest voor gemeenten waar de partij goed heeft gescoord bij de
verkiezingen en waar zich 'goed gekwalificeerde' kandidaten hebben gemeld. Voor
een aantal gemeenten is de kandidatenlijst 'al praktisch af', andere hebben 'nog
een slag te maken', meent Wilders.

,,Het gaat om échte PVV'ers. Ik haal ze er zo uit. Mensen die hart hebben voor
de gewone man en die staan voor onze Nederlandse identiteit. Ze zullen
vervolgens lokale thema's oppakken, want iedere gemeente is anders.''

In juni hakt de partij definitief de knoop door in welke gemeenten de PVV mee
gaat doen. ,,Het kan zijn dat er vijftig overblijven als we niet genoeg
voldoende gekwalificeerde kandidaten vinden", erkent de PVV-leider.

Wilders zegt zichzelf op afstand te zetten van de gemeenteraadsfracties. ,,Ze
schrijven hun eigen verkiezingsprogramma's. Al zal het niet gebeuren dat er een
stedenband met Ramallah wordt bepleit. Het blijft wel de PVV.''

De fractievoorzitters van de partijafdelingen in Provinciale Staten houden
toezicht. Zij gaan ook klasjes oprichten waarin de kandidaat-raadsleden
terechtkomen. Wilders wil extreemrechts weren.

P9




Bekijk de oorspronkelijke pagina:

LOAD-DATE: 4 April 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               5 of 42 DOCUMENTS



                              AD/Algemeen Dagblad

                             25 maart 2017 zaterdag

Atilay Uslu van Corendon. Sterker door tegenwind

BYLINE: RENÉ BOGAARTS

SECTION: Algemeen; Blz. 10, 11, 12, 13, 14

LENGTH: 1435 woorden



HIGHLIGHT: Als kind telde Atilay Uslu elke avond zijn spaargeld. Zijn droom:
miljonair worden. Toch verbaast het succes van Corendon hem nog steeds. 'Het is
groter geworden dan de bedoeling was.'


Interview De mens achter de onderneming.

Het gaat goed met Corendon, zegt medeoprichter en grootaandeelhouder Atilay
Uslu. ,,Mensen boeken weer massaal vakanties. Griekenland is populair, vooral
Kos. Wie er vorig jaar wegbleef vanwege de problematiek met de asielzoekers,
besluit dit jaar alsnog te gaan. Nu vallen de klappen in Spanje, waar hoteliers
nieuwe belastingen in hun prijzen hebben opgenomen.'' Lachend: ,,Wij hebber er
geen last van, want wij hebben onze prijzen niet verhoogd."

Heeft de couppoging in Turkije nog invloed gehad op de resultaten?

,,Eigenlijk niet. We kregen de eerste dagen erna wel verzoeken voor omboeking,
maar de meeste klanten wilden hun vroegboekkorting nou ook weer niet kwijtraken.
Toen het weer rustig werd, hebben we de vrijgekomen capaciteit verkocht. Sommige
mensen die terugkwamen op hun annulering, moesten we teleurstellen. Omdat de
regio onrustig was, hadden we al 100.000 reizen naar Turkije minder ingekocht
dan de jaren ervoor."

Had u verwacht dat Corendon zo'n succes zou worden?

,,Het is allemaal veel groter geworden dan de bedoeling was. Toen ik voor mezelf
begon, wilde ik 50.000 gulden per jaar verdienen. Daar kon ik goed van leven,
meer hoefde niet. Dat is trouwens nog steeds mijn nettosalaris - in euro's
welteverstaan. Ik doe geen gekke dingen. Laatst vroegen medewerkers of ik een
nieuwe auto had - er was een gast in het hotel met een Ferrari. Iedereen weet
wel dat ik nooit zo'n auto zou rijden."

Toch droomde u er als kind van voor uw 30ste miljonair te worden.

,,Met een miljoen op de bank was je financieel onafhankelijk. Dat wilde ik.
Vrijheid! Niet afhankelijk zijn van anderen. Dat heb ik van thuis meegekregen.
Mijn vader was ook ondernemer. Hij had een pension en een koffiehuis, een
ontmoetingsplaats voor Turkse Nederlanders. Hij woont nu weer in Turkije, in
Foça. Onlangs stelde hij voor dat we ieder 2.000 euro in kalveren zouden
investeren, die weer verkocht moeten worden als ze vetgemest zijn. Ik heb
gezegd: 'Pap, ik heb het op het ogenblik een beetje te druk met andere dingen.'
Mijn vader en ik hebben onlangs wel samen een nieuwe tractor gekocht voor onze
gezamenlijke olijfboomgaard."

Ondanks die vrijheidsdrang bent u wel eerst in loondienst gegaan...

,,Na mijn mbo-opleiding elektrotechniek werkte ik bij Fokker en PTT Telecom. Ik
vroeg mijn baas hoelang hij er al werkte en wat hij verdiende. Het antwoord: 25
jaar en 25.000 gulden. Ik begreep dat ik op die manier nooit miljonair zou
worden. Toen mijn oom me in 1990 aanbood zijn shoarmazaak over te nemen, heb ik
geen seconde getwijfeld. Hij vroeg 25.000 euro. Ik had zelf 5.000 euro, mijn
toenmalige vrouw kon 9.000 euro lenen bij de bank en de rest kon ik van mijn oom
lenen. Binnen een halfjaar had ik alles afgelost, zo goed gingen de zaken."

Waarom bent u dan gestopt?

,,Ik was het beu altijd 's avonds, 's nachts en in het weekend te werken.
Bovendien was het vaak knokken, want jonge mannelijke bezoekers voelen zich 's
nachts vaak Tarzan. Maar wat dan? Een groentewinkel? Dat vond ik te koud - ik
houd van warmte. In 1994 ben ik met Mega Reizen begonnen, dat vooral tickets
verkocht aan Turkse Nederlanders die op familiebezoek gingen. In 1997 kwam
Travel Contact, een bedrijf dat via Teletekst reizen van andere touroperators
verkocht. Later werd dat Corendon, een touroperator voor hardwerkende
Nederlanders die zonder zorgen een of twee weken naar Turkije op vakantie
wilden."

Waardoor is Corendon zo gegroeid?

,,Tegenwerking heeft ons groot gemaakt. De grote luchtvaartmaatschappijen wilden
ons, onder druk van concurrerende touroperators, ineens geen stoelen meer
verkopen. Dat heeft ons, letterlijk en figuurlijk, vleugels gegeven; we begonnen
onze eigen luchtvaartmaatschappij. De volgende tegenslag kwam toen Stichting
Garantiefonds Reisgelden de regels aanscherpte en ons als risicovol aanmerkte,
omdat we meer dan 75 procent van onze omzet in Turkije behaalden. Dat zou ons 10
miljoen euro extra kosten. Daarom zijn we snel op zoek gegaan naar andere
bestemmingen. Omdat Corendon alleen op Turkije mocht vliegen en we anders
aangewezen waren op Transavia, hebben we in 2011 een tweede airline opgericht.
Om maar zo snel mogelijk onder die 75 procent te komen, vlogen we aanvankelijk
alleen op gemakkelijke bestemmingen als Bulgarije, Egypte en Griekenland."

Heeft Corendon geen last van internet?

,,Wij werken niet met intermediairs, dus wij hebben altijd direct contact met
onze klanten. Dat een-op-eencontact hebben we op alle momenten van hun reis: bij
het boeken, bij het vliegen, via de reisleiders op locatie. Wij bespreken met de
klanten wat een efficiënte en prettige manier is om op vakantie te gaan. Zo zijn
wij dus ook groot geworden: door de verkopen via onze eigen internetkanalen. Als
we meer via reisbureaus hadden verkocht - van onszelf of van andere ketens -
hadden we veel meer kosten gemaakt.

We onderscheiden ons doordat wij onze klanten ontzorgen. Als ergens een probleem
is, als er bijvoorbeeld wordt gestaakt, kunnen ze hun reis bij ons gratis
omboeken of hun geld terugkrijgen. Vliegtuigmaatschappijen als

Ryanair en Easyjet cancelen vluchten gewoon en dan moet je voor veel geld een
nieuwe vlucht boeken. Wij regelen een ander hotel en zorgen ervoor dat mensen
thuiskomen. Als je de naam van een passagier wilt veranderen, als je bij wijze
van spreken je buurvrouw meeneemt in plaats van je vrouw, dan kan dat. Onze
marge op vliegreizen is bijna nul. Wij gaan pas verdienen als mensen koffers
willen meenemen en als ze tijdens een vlucht wat drinken of een broodje kroket
eten. Dat lijkt misschien niet veel, maar wij vervoeren jaarlijks 700.000
mensen. Als je aan iedereen een tientje verdient, heb je toch 7 miljoen euro
winst."

In het verleden huurde Corendon capaciteit bij hotels en resorts. Waarom koopt u
nu zelf zulke accommodaties?

,,In de toekomst worden reizen georganiseerd door hotels en resorts. Logisch,
want mensen willen ergens op vakantie; de reis is slechts een middel om er te
komen. We zien die trend al ontstaan in Israël. Als je hotels in je salesketen
integreert, heb je direct contact met consumenten. Daarom investeren we nu in
die sector. Je verdient meer met hotels, maar je moet ook meer investeren."

Hoe raak je in zo'n business thuis?

,,Alles was nieuw, maar je leert gaandeweg. Ik ontdekte bijvoorbeeld snel dat
schoonmaakkosten een van de hoogste uitgaveposten vormen. Indirect zat ik
uiteraard al in de hotelbusiness, dus het was een warm welkom."

Waarom werkt u eigenlijk nog?

,,Je moet toch í­ets doen? En mijn expertise is toevallig reizen. Ik kan wel
ergens anders de baas gaan spelen, maar waar dan? Bovendien ben ik
verantwoordelijk voor de 3.000 mensen die bij ons werken. Ik ben nu niet aan het
afbouwen, maar spendeer wel meer tijd aan productontwikkeling en aan onze
groeiende hotelketen."

Gaan uw kinderen Corendon overnemen?

,,Mijn zoon van 26 werkt in het bedrijf, maar hij heeft niet de ambitie.
Trouwens, als hij die wel had, zou hij toch ook moeten laten zien dat hij de
capaciteiten heeft. Mijn twee andere kinderen zijn 9 en 12 jaar. Ja, ik had op
die leeftijd al wel ambitie, maar dat kan me niet schelen. Als ze maar gelukkig
zijn. Ze worden niet gedrild om mij op te volgen. Ik probeer ze alleen waarden
en normen bij te brengen. Respect voor anderen."

Heeft u ooit last gehad van discriminatie?

,,Mensen die discrimineren, zijn altijd zwakker dan jijzelf. Ik heb wel
meegemaakt dat concurrenten mijn partner en mij hebben onderschat. Dat vonden
wij prachtig. Het is erger als ze weten wat je van plan bent."

Gaat u zelf nog vaak naar Turkije?

,,In de zomer, altijd een week of twee. Het is goed mogelijk dat ik er in de
toekomst langer heen ga. Maar er wonen? Ik denk het niet. Ik was een jaar toen
ik naar Nederland kwam. In Turkije heb ik straks geen familie meer. En mijn
kinderen wonen hier. Toevallig had ik het er onlangs met hen over of ik in
Turkije begraven zou willen worden." Hij kijkt even naar de regen op de ramen.
,,Er is een mooie begraafplaats in Foça, met uitzicht op zee. Een topplek. Maar
ach, in Nederland heb je ook begraafplaatsen met uitzicht op het water."

Bedrijf: Corendon
Sinds: 2000
Omzet: 400-450 miljoen euro
Aantal medewerkers: 3.000
Hoofdkantoor: Amsterdam

corendon.nl
corendonhotels.com
thecollegehotel.com
marblehotels.com
gofun.nl
marislife.nl
stipreizen.nl
corendongroepsreizen.nl

'Met hotels in je salesketen heb je direct contact met de consument'

'Onze marge is bijna nul. Wij gaan pas verdienen als mensen aan boord iets te
eten of drinken bestellen'

'Ryanair en Easyjet cancelen vluchten gewoon'




Bekijk de oorspronkelijke pagina: , , , ,

LOAD-DATE: 25 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               6 of 42 DOCUMENTS



                              AD/Algemeen Dagblad

                             24 maart 2017 vrijdag

Lezersbrieven

SECTION: Service; Blz. 20

LENGTH: 1037 woorden


Linkse droom

Partijen, stap over jullie eigen schaduw heen

'Grote linkse droom kan niet zonder voetvolk' (Opinie 23-3). Het idee van Ronald
Plasterk zou serieus overwogen moeten worden door alle partijen in de Tweede
Kamer. Laten links, het politieke centrum en rechts zich verenigen. Neem ook het
idee van de partij Forum voor Democratie over om vakministers aan te stellen.
Die moeten toch in de politieke gelederen te vinden zijn? Met deze optie weet
kiezend Nederland aan de hand van de dan gemaakte programma's wat de richting
wordt. De partijen met de grootste gemene deler voor wat betreft de
verkiezingsprogramma's kunnen dan zonder al te veel gezichtsverlies snel een
nieuwe regering vormen. Politieke partijen, toon moed en stap over uw eigen
schaduw heen in het landsbelang.
Hans Zwitser, Zuidland.

Formatie

Na het stemmen weer braaf je mond houden

'Wilders blijft buiten de formatie' (AD 23-3). Ik kan het aan mijn kinderen en
niet-Nederlanders niet meer uitleggen. De kiezer heeft vorige week een ruk naar
rechts gemaakt en links een flinke electorale oorwassing gegeven. Toch zijn we
nu blijkbaar op weg naar een rechts-linkse coalitie. Dat zullen de rechtse
stemmers fijn vinden. Stemmen prima, maar daarna gewoon weer je mond
dichthouden. Ze dronken een glas, deden een plas en alles bleef zoals het was.
Paul van Wijk, Rotterdam.

Verkeershufters

Achter de tralies en rijbewijs inleveren

Woensdag stond er een groot artikel in het AD over een gepaste straf voor
verkeershufters na een dodelijk ongeval. Niet papier prikken, maar verkeer
regelen. Wat een kolder! Hier past maar één straf en dat is een paar jaar achter
de tralies en verder levenslang geen rijbewijs meer. De Partij voor de Dieren
heeft vijf zetels in de Tweede Kamer. Waar blijft de Partij voor de Kinderen?
Thijs Schipper, Middelburg.

Dijsselbloem II

Gewone Griek vindt deze man juist een grote held

'Zuid-Europa valt over uitspraken Dijsselbloem' (AD 23-3). Vrienden van mij zijn
verleden jaar naar Griekenland geweest en zij hadden hun twijfels over hoe de
Grieken hen zouden ontvangen. Ze hebben met veel Grieken gesproken en die waren
juist positief. Dat kwam door minister en eurogroepvoorzitter Dijsselbloem, die
voor de gewone man opkomt en de 'elite' aanpakt. Een Griek vertelde dat zijn
vrouw op de operatietafel lag voor een keizersnee en snel een rekening moest
ondertekenen. Anders kon ze gaan. Nog steeds gaan Griekse ambtenaren heel vroeg
met pensioen, de gewone man moet doorwerken tot zijn dood. Daar moet dus nog
heel veel veranderen.
Janny Kiers, Dronten.

Dijsselbloem II

De waarheid doet pijn

'Orkaan rond Dijsselbloem' (AD 23-3). ,,Als sociaaldemocraat vind ik
solidariteit met Zuid-Europese landen van groot belang. Maar wie een beroep doet
op solidariteit en hulp, moet ook aan zijn plichten voldoen. Ik kan niet al mijn
geld uitgeven aan drank en vrouwen om vervolgens bij u om steun te vragen.''
Fantastisch, die zinnen van onze minister. Hoe dichter men de waarheid benadert,
hoe harder de betreffenden zich gaan weren. Wie klare taal durft te gebruiken,
schept duidelijkheid.
N.C. Fick, Maarssen.

Ontwikkelingshulp

Ik geloof niet zo in dat goednieuwsverhaal

Eén goednieuwsshow, het verhaal van Ralf Bodelier over ontwikkelingshulp voor
Afrika (Opinie 22-3). Hulp zal hier en daar positieve effecten hebben, maar er
zijn zat rapporten die aangeven dat discutabele regeringsleiders en de hun
omringende kliek de afgelopen 50 jaar het merendeel van deze miljarden hebben
verdeeld. Als we hulp blijven geven, zal dat uitsluitend moeten gebeuren met
goederen en diensten, geleverd en begeleid door Nederlandse bedrijven, en zeker
niet met geld. Ik neem het verhaal van Bodelier met een enorme baal zout, omdat
hij stelt dat 'de tijd van grootschalige corruptie voorbij is'. Op het moment
dreigen in de Sahel 20 miljoen mensen en dieren door gebrek aan voedsel te
overlijden. Het leegroven van de staatskas door regeringsleiders, zoals in
Zuid-Soedan, maakt het alleen maar schrijnender. De Verenigde Naties willen 4
miljard dollar beschikbaar stellen om de grootste nood te lenigen. En volgend
jaar? En het jaar daarna? En het jaar daarop? Je kunt ervan uitgaan dat de echte
oorzaak van de problemen niet wordt opgelost. De hoofdoorzaak is het teveel aan
mensen. Zolang dit niet wordt onderkend, worden de problemen alleen maar groter,
ondanks het goednieuwsverhaal van Bodelier. De verwachting is dat in Afrika rond
het jaar 2050 de bevolking zal zijn toegenomen van nu 1,2 miljard tot 3 miljard.
Wat inhoudt dat de stroom vluchtelingen naar Europa slechts zal toenemen.
K.G. Kooijman, Dordrecht.

Ontwikkelingshulp II

Enorme corruptie drijft de wanhopigen naar Europa

Ralf Bodelier van World's Best News, een beweging die de waarheid wil vertellen
over de staat van de wereld, schrijft over ontwikkelingshulp: 'Tot die tijd werd
hulp vaak ingezet om bevriende dictators in het zadel te houden. Die tijd is nu
voorbij' (Opinie 22-3). Mag ik toch betwijfelen dat lokale dictators geen
misbruik meer maken van goedbedoelde buitenlandse hulp? Zouden zij afstand doen
van hun mega-salarissen? En zou er echt iets veranderen in Nigeria, een land met
170 miljoen inwoners van wie 70 procent van 1,50 euro per dag moet rondkomen
terwijl de top van het land in 53 jaar meer dan 352 miljard euro naar
belastingparadijzen sluisde? De combinatie van grootschalige corruptie,
uitzichtloze armoede en droogte in Afrika doet enorme, niet te stuiten stromen
van radelozen de overtocht wagen naar het beloofde land, Europa.
Robert Beckman Lapré, Zoetermeer.

Foute paashazen

Acceptatie van homo's blijkt in dit land flinterdun

Iemand klaagt over het zoveelste heteroseksuele cliché in reclame, de
paashaasfamilie van de HEMA, en het regent homofobe brieven. De ene
briefschrijver beweert dat er geen homoseksuele dieren bestaan (wat in strijd is
met de feiten), terwijl de andere homo's letterlijk belachelijk maakt met rare
benamingen en met worsten en roze tompoezen. Tja, zo zie je maar, de acceptatie
van homo's in dit land is flinterdun. We mogen er zijn, maar wel graag de bek
dichthouden.
Fred Sevriens, Den Haag.

Stuur uw mening naar brieven@ad.nl

Jeroen Dijsselbloem schept duidelijkheid met zijn klare taal naar Zuid-Europa




Bekijk de oorspronkelijke pagina:

LOAD-DATE: 23 March 2017

LANGUAGE: DUTCH; NEDERLANDS

GRAPHIC: ,,Je mag er zijn als homo, maar je moet wel je bek dichthouden.''
Eurogroepvoorzitter Jeroen Dijsselbloem.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               7 of 42 DOCUMENTS



                              AD/Algemeen Dagblad

                             15 maart 2017 woensdag

Nog één keer de kiezer verleiden

BYLINE: TOBIAS DEN HARTOG

SECTION: Nieuwsdienst; Blz. 3

LENGTH: 514 woorden



HIGHLIGHT: In het laatste tv-debat van de lijsttrekkers trokken vooral Asscher
en Wilders van leer. De rest hield zich juist kalm om de zwevende kiezer te
verleiden.


Lijsttrekkers berijden in tv-debat hun stokpaardjes


Nog één keer charmeren, nog één keer je punt maken. Met de o zo spannende
verkiezingen in aantocht, nog maar luttele uren weg, gebruikten de lijsttrekkers
het laatste treffen bij de NOS vooral als een kans om zich te positioneren.



Veel verbaal geweld levert dat niet op. Van VVD-leider Mark Rutte tot
GroenLinks-voorman Jesse Klaver: ze houden vooral mini-preekjes voor de nog
zwevende kiezers, in de hoop hun parochie te vergroten.

Dus kan Klaver tegenover CDA-leider Sybrand Buma ijveren voor belastingverlaging
voor 'de hardwerkende mensen'. ,,Het verschil tussen arm en rijk moet kleiner,
meneer Buma.''

Maar die grijpt die sneer vooral aan om zijn eigen punt te maken, in een laatste
poging toch nog de VVD voorbij te streven. ,,Uw belasting op auto's gaat de
mensen echt raken. Weet u wat ik belangrijk vind? Dat mensen lagere lasten gaan
krijgen, want daar hebben ze - terecht - na 4 jaar genoeg van. Zoek maar een
ander.''

Of neem D66-leider Pechtold, die nog één keer de Europa-aanhangers streelt. ,,We
moeten juist samenwerken binnen de EU, bijvoorbeeld op het gebied van milieu en
energie.''

SP-lijsttrekker Emile Roemer kan zich daar dan weer fijn tegen afzetten. ,,We
geven steeds meer in handen van Brussel, daar moeten we vanaf.''

Zo praten de lijsttrekkers haast expres langs elkaar heen. Geen gehakketak
onderling, maar vooral de achterban behagen en proberen te vergroten. Niemand
neemt risico met al te felle aanvallen, zeker nu de peilingen nek-aan-nek zijn
voor CDA, D66, VVD en PVV. Niemand wil een fout maken.

Precies om die reden houdt VVD-leider Rutte - nu aan kop in de peilingen - het
daarom uiterst kalm. ,,Ik wil goed beleid voor hardwerkende Nederlanders.'' En
hij trekt weinig subtiel de premierkaart. ,,Als er om leiderschap wordt
gevraagd, kijken mensen snel naar mij.'' Alleen tussen PVV-leider Geert Wilders
en PvdA'er Lodewijk Asscher knettert het even. Maar ook dat is precies de
bedoeling. Asscher komt zo fel mogelijk uit de hoek. Hij moet iets, nu de PvdA
de gunst van de kiezer kwijt is. Asscher: ,,U zegt minder, minder. Maar ik sta
voor de moslims bij wie die woorden keihard zijn aangekomen. U twitterde vanaf
de bank, Aboutaleb greep in Rotterdam in.''

Voor Wilders is dat juist een fijne provocatie voor weerwoord, zeker nu zijn
peilingen steeds minder gunstig uitpakken: ,,Door uw beleid van open grenzen
voelen Nederlanders, uw eigen mensen, zich juist in de steek gelaten.''

Weifelend

Al met al is het slotdebat vooral een laatste mogelijkheid voor partijen om zich
nog in de kijker te spelen van de nog weifelende kiezer. Dat kan zeer lonend
zijn. Bij de vorige verkiezingen in 2012 bleek dat 15 procent van de kiezers pas
op de verkiezingsdag zelf besliste welke partij het werd. Voor hen was het
slotdebat vaak van groot belang. Het aantal zwevende kiezers is dit jaar nog
veel groter. Afgelopen weekeinde had zeven op de tien kiezers zijn keuze nog
niet bepaald.

Door uw beleid van open grenzen voelen Nederlanders, uw mensen, zich juist in de
steek gelaten




Bekijk de oorspronkelijke pagina:

LOAD-DATE: 14 March 2017

LANGUAGE: DUTCH; NEDERLANDS

GRAPHIC: De lijsttrekkers van de grote partijen in een onderonsje kort voor het
laatste verkiezingsdebat.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               8 of 42 DOCUMENTS



                              AD/Algemeen Dagblad

                             9 maart 2017 donderdag

Respectloos? Valt best mee

BYLINE: KOEN VOSKUIL

SECTION: Nieuwsdienst; Blz. 1

LENGTH: 323 woorden



HIGHLIGHT: Politici spelen gretig in op klachten over vervagende normen en
waarden. In de praktijk ervaren echter steeds minder Nederlanders respectloos
gedrag op straat, in het openbaar vervoer of in winkels. Dat blijkt uit
onderzoek van het CBS.


'Het gaat juist beter met normen en waarden'


Tijdens deze verkiezingscampagne lijkt het of nafluiten, middelvingers en
scheldpartijen aan de orde van de dag zijn. In werkelijkheid stelt 21 procent
van de Nederlanders het afgelopen jaar respectloos te zijn behandeld op straat.
Dat is een afname van 4 procent ten opzichte van 2008. Ook in het openbaar
vervoer voelen mensen zich minder vaak respectloos behandeld.



Die cijfers staan haaks op wat lijsttrekkers van politieke partijen benadrukken.
Respect en fatsoen zijn voor het CDA een centraal verkiezingsthema geworden.
,,Doe normaal of ga weg", schreef premier Mark Rutte in januari nog in een open
brief over huftergedrag, waarin hij vooral wijst naar immigranten. ,,Mensen die
zich niet willen aanpassen, afgeven op onze gewoontes en onze waarden afwijzen.
Die homo's lastigvallen, vrouwen in korte rokjes uitjouwen of gewone
Nederlanders uitmaken voor racisten", schreef Rutte.

De thema's respect en fatsoen worden in het debat gebruikt om het indirect over
integratie en migratie te hebben, signaleert hoogleraar Hans Boutellier,
directeur van het Verwey-Jonker Instituut dat maatschappelijke thema's
onderzoekt. ,,De kwalijke kant daarvan is dat het gevoelens van onrust
aanwakkert. Dat is tegen de trend in."

Volgens Leo Bisschop van de Handhavingsacademie Nederland, die trainingen
verzorgt op het gebied van openbare orde, is er een groot verschil tussen
beleving en werkelijkheid. ,,Het zijn de mensen die zich het meest storen aan
hufterigheid op straat die de publiciteit zoeken. De media checken dit soort
berichten onvoldoende, waardoor je makkelijk een vertekend beeld krijgt."

Ook Bisschop vindt dat politieke partijen de feiten onvoldoende checken. ,,Ik
heb alle verkiezingsprogramma's doorgenomen, en veel stellingen zijn niet
gebaseerd op feiten. Als het gaat om inspelen op onderbuikgevoelens, doen andere
partijen niet onder voor de PVV."

P7




Bekijk de oorspronkelijke pagina:

LOAD-DATE: 8 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               9 of 42 DOCUMENTS



                              AD/Algemeen Dagblad

                             8 maart 2017 woensdag

WikiLeaks lekt digitale spionagetrucs CIA

BYLINE: CHRIS KLOMP KARLIJN VAN HOUWELINGEN

SECTION: Nieuwsdienst; Blz. 3

LENGTH: 451 woorden



HIGHLIGHT: Onthullingssite WikiLeaks heeft een groot aantal documenten openbaar
gemaakt over de digitale spionagepraktijken van de Amerikaanse
inlichtingendienst CIA. Daaruit blijkt dat de CIA schadelijke software gebruikt
om apparaten aan te vallen en informatie te verzamelen.


Een van de manieren waarop de CIA mensen bespioneerde, is volgens de gelekte
informatie via een smart-tv van het merk Samsung. De experts van de CIA zetten
het apparaat van buitenaf zogenaamd uit. Daarna werkt de tv als een microfoon
waarmee de bezitter werd afgeluisterd.



De CIA zette volgens WikiLeaks tevens in op het infecteren van producten van
Apple die op het besturingsprogramma iOS werken, zoals de iPhone en de iPad, die
ook populair zijn bij politici en diplomaten. Zo kon de inlichtingendienst
bijvoorbeeld de telefoons aftappen waarop het Twitteraccount van Barack Obama
werd beheerd.

Dezelfde techniek werd ingezet bij telefoons die werken op Android, zoals
smartphones van Samsung, HTC en Sony. De CIA kon zo berichten, verstuurd via
bijvoorbeeld WhatsApp, onderscheppen. Dit hield de CIA verborgen voor Apple en
Google, zodat zij geen actie konden ondernemen om hun beveiliging aan te
scherpen.

Volgens het Duitse Der Spiegel gaat het om 8.761 documenten en andere data over
het systematisch binnendringen door de CIA. De informatie is afkomstig uit een
anonieme bron, die een discussie wil losmaken over de vraag in hoeverre het
gebruik van digitale wapens gelegitimeerd is in een democratie.

De gewone burger zal weinig merken van de verregaande mogelijkheden van de CIA
om smartphones en televisies te gebruiken als afluisterapparatuur. Dat is de
stellige overtuiging van beveiligingsexpert Ronald Prins, die als directeur van
Fox-IT de overheid helpt om staatsgeheimen te bewaren. Hij valt niet van zijn
stoel van de onthullingen. ,,Dit is gewoon onderdeel van hun werk. Enorm
waardevol, maar ze zullen het niet zomaar inzetten. Ze zetten het in als ze geen
andere mogelijkheden hebben.''

Onderzoek

Democratische Congreslid Ted Lieu, van huis uit IT'er, wil dat het Congres een
onderzoek instelt. Hij vreest de gevolgen nu de trukendoos van de CIA op straat
ligt. ,,De potentiële privacyproblemen zijn duizelingwekkend. We moeten weten of
de CIA de controle over zijn hackersinstrumenten is kwijtgeraakt, wie ze in
handen heeft en hoe we nu de privacy van Amerikanen gaan beschermen."

GroenLinks-lijsttrekker Jesse Klaver noemde de onthullingen over de
spionagepraktijken van de CIA 'ontluisterend'. ,,Onschuldige mensen moeten er
vanuit kunnen gaan dat ze onbespied tv kunnen kijken en kunnen bellen. Bovendien
lijkt het erop dat de CIA kwetsbaarheden in software niet alleen gebruikt, maar
na gebruik niet meldt. Zulke kwetsbaarheden kunnen zo ook toegankelijk worden
voor kwaadwillende hackers.''

Een woordvoerder van de CIA liet aan de New York Times weten niet in te gaan op
de authenticiteit of de inhoud van de door WikiLeaks gelekte documenten.




Bekijk de oorspronkelijke pagina: ,

LOAD-DATE: 7 March 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               10 of 42 DOCUMENTS



                              AD/Algemeen Dagblad

                              3 maart 2017 vrijdag

Shell wist er van... EN WIJ LIETEN HET GEBEUREN

BYLINE: SANDER VAN MERSBERGEN

SECTION: Economie; Blz. 18

LENGTH: 736 woorden



HIGHLIGHT: Dat grote oliereuzen al sinds de jaren 80 weten dat hun verdienmodel
de wereld de vernieling in helpt, mag eigenlijk geen verrassing heten. Iedereen
wist het. Maar niemand greep in. Shell voor de rechter slepen? Kansloos.


Chris Backes weet nog goed wanneer hij voor het eerst hoorde dat er mogelijk een
verband bestaat tussen CO2-uitstoot en de opwarming van de aarde. ,,In de jaren
70, ik woonde nog thuis", zegt de hoogleraar omgevingsrecht van de Universiteit
Utrecht. ,,In de wetenschap werd dat verband toen al vaak gezien, en er waren
ook politieke partijen die er op wezen. Zij hadden alleen geen meerderheid."

Echt verbaasd was Backes dan ook niet toen diverse media deze week meldden dat
de energiereus al in de jaren 80 wist van de gevaren van CO2-uitstoot.
,,Iedereen had die kennis toen al." De befaamde Club van Rome sloeg al in 1972
alarm.

Shell deed zelf ook onderzoek, in 1986 al. 'Mogelijk zal het milieu zo worden
aangetast dat sommige stukken van de aarde onbewoonbaar worden', is een van de
conclusies. Het Brits-Nederlandse bedrijf noemt de opwarming een 'mondiaal
experiment', waaraan het bedrijf meedoet zolang het broeikasgassen de lucht in
stoot. In een film uit 1991 zegt Shell: ,,Nu actie ondernemen is de enige
verzekering die we hebben."

Groene energie


Dat was precies wat er jarenlang niet gebeurde. Niet voldoende in elk geval,
vinden critici. De activiteiten in groene energie zijn de kinderschoenen
eigenlijk nooit ontstegen. De hoofdmoot bleef lange tijd olie, later in
combinatie met het iets minder vervuilende gas. Het bedrijf ging op zoek naar
nieuwe bronnen - in teerzand, in zee, diep in de bodem.

De vraag is: wat nu? In de Amerikaanse staat Massachussetts is Shells concurrent
Exxon voor de rechter gesleept. De rechter wil de vraag beantwoord zien wat het
bedrijf wist van klimaatverandering. Hij heeft Exxon verordonneerd alle
documenten daarover over de afgelopen 40 jaar te overhandigen. Het vermoeden
bestaat dat de Amerikaanse oliereus consumenten bewust verkeerd ïnformeerde over
het gevaar van CO2-uitstoot.

Kan dat Shell ook gebeuren, in Nederland of elders in Europa? Backes denkt van
niet. ,,Dat kan in mijn ogen alleen als Shell bewust verkeerde informatie heeft
verstrekt. Als het bijvoorbeeld wist dat bepaalde stoffen veel schadelijker
waren dan bij de buitenwereld bekend was. Voor zover ik kan beoordelen, is dat
niet het geval. In de zaak van Exxon lijkt er wel een vermoeden dat het bedrijf
verkeerde informatie verstrekt heeft aan consumenten. Dat zie ik bij Shell
niet."

Voor de hoogleraar is het simpel. ,,Het is aan de overheid om te zorgen dat de
uitstoot beperkt wordt, niet aan Shell. De overheid moet de kaders stellen." Zou
er bijvoorbeeld een effectief systeem zijn ingevoerd om uitstoot te belasten -
dit zegt ook Shell altijd - dan kunnen bedrijven daar hun keuzes op baseren.
Backes: ,,In 2007 nog zijn er in Nederland vergunningen verleend voor de bouw
van grote kolencentrales. Het is echt de politiek die dat doet. We weten ook al
jaren dat auto's een gevaar zijn voor de gezondheid en dat daar jaarlijks mensen
aan sterven. Blijkbaar accepteren we dat. Van roken zijn de gevaren ook al lang
bekend, dat mag nog steeds."

Boudewijn de Bruijn, hoogleraar economische ethiek in Groningen, trekt ook de
vergelijking met de tabaksindustrie, maar ziet wel een verschil. ,,De impact is
kleiner. Over 500 jaar rookt niemand meer en is de tabaksindustrie vergeten.
Voor de klimaatverandering geldt dit niet: die gaat de hele planeet aan.
Misschien zijn de gevolgen wel onomkeerbaar."

Nieuwe energievormen

En dus had Shell (en zijn concurrenten) een andere rol gepast dan ze hebben
genomen. Die van voorvechter van nieuwe energievormen, niet die van volger of
zelfs bevechter van de vooruitgang. ,,Het bedrijf had zelf de leiding moeten
nemen in het maatschappelijke debat en er bij de overheid veel sterker op moeten
aandringen dat het zou lonen om te investeren in schonere energie."

Ook De Bruijn is over één ding helder: de overheid is de echte schuldige. ,,Die
heeft het gewoon gigantisch laten lopen. Nog steeds staat klimaatverandering
niet bovenaan de politieke agenda."

Dat komt ook omdat wij, de gewone Nederlanders, ons met zijn allen niet druk
genoeg maken over de toekomst van de planeet. ,,Mensen zijn irreële wezens.
Iedereen die zijn auto volgooit met benzine draagt er aan bij, maar we blijven
het doen. Als de slechtste scenario's uitkomen, zijn we over 100 jaar een groot
deel van ons land kwijt. Dat is niet uit te leggen aan de volgende generaties."

Het is aan de overheid om te zorgen dat uitstoot beperkt blijft, niet aan Shell




Bekijk de oorspronkelijke pagina:

LOAD-DATE: 2 March 2017

LANGUAGE: DUTCH; NEDERLANDS

GRAPHIC: Shell waarschuwde in de jaren tachtig al voor de gevolgen van
CO2-uitstoot.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               11 of 42 DOCUMENTS



                              AD/Algemeen Dagblad

                             2 maart 2017 donderdag

Olala uit de belle époque

BYLINE: ARNO GELDER

SECTION: AD Nationaal; Blz. 38, 39

LENGTH: 832 woorden



HIGHLIGHT: Theater | Het Van Gogh Museum in Amsterdam toont vanaf morgen onder
de titel 'Prints in Paris - van elitair tot populair' de geboorte van het
affiche tijdens het fin de siècle. Daaronder befaamd werk van Henri de
Toulouse-Lautrec.


Voor Fleur Roos Rosa de Carvalho, conservator prenten en tekeningen van het Van
Gogh Museum, is de tentoonstelling Prints in Paris 1900 - van elitair tot
populair een gedroomde snoepwinkel. ,,Ik werk in het bescheiden prentenkabinet,
maar nu mocht ik drie etages in de tentoonstellingsvleugel inrichten. Een
feest!" De kunsthistorica deed vijf jaar onderzoek naar prenten uit 1890-1905,
de cultuurperiode van het fin de siècle die in Frankrijk voor ongekende bloei in
de prentkunst zorgde.



Haar bevindingen resulteerden in een lijvig boek (tevens catalogus), een website
en de tentoonstelling waarop ruim 250 werken zijn te bezichtigen van vermaarde
kunstenaars als Henri de Toulouse-Lautrec (1864-1901), Pierre Bonnard
(1867-1947) en Théophile-Alexandre Steinlin (1859-1923). Inderdaad, allen Frans,
want Frankrijk gold als de bakermat van prenten en affiches, die door de gegoede
bourgeois als zeldzame drukken werden verzameld en door de gewone burger als
tijdschriftillustraties thuis en advertenties in de straten van Parijs werden
gadegeslagen.

De kunstenaars wilden alle lagen van de samenleving bereiken. Van kunstwerken
voor het interieur van de elite tot populaire grafiek voor de massa. ,,Die twee
werelden willen we in beeld brengen. Veel prenten werden beschouwd als kunst.
Tegelijk hadden ze als affiches een functie in het straatbeeld. ,,Het fin de
siècle bracht welvaart en was het begin van de massaconsumptie. Er werd
geadverteerd met wulpse vrouwen, die op affiches hoestsiroop, mosterd en cacao
aanprezen. Ook vanuit de paardentram moest de consument de affiche kunnen lezen.
De beeldtaal moest zo snel zijn als elektriciteit."

Het Van Gogh Museum bezit een van de mooiste en omvangrijkste collecties
prentkunst uit deze tijdspanne, waarin art nouveau tot wasdom kwam. Ruim 1.800
prenten, affiches en boeken bevinden zich in het depot. Van een Duitse
particulier werd een verzameling van ruim 750 prenten aangekocht. De collectie
vertegenwoordigt grote artistieke en commerciële waarde. ,,Authentieke prenten
en affiches van Toulouse-Lautrec zijn veelgezocht en variëren in prijs van 4.000
tot 400.000 euro. Zijn tijdschriftillustraties kun je voor 100 euro op de kop
tikken."

De prenten mogen één keer in de vier jaar gedurende vier maanden worden
geëxposeerd. ,,Papier is kwetsbaar. Ook de belichting is daarop afgestemd." Dat
biedt de bezoeker de kans een representatieve doorsnede van Parijse prentkunst
te beleven, omlijst met schilderijen, decoratieve voorwerpen en historische
foto's. Blikvanger is vanzelfsprekend het werk van Henri de Toulouse-Lautrec,
die het onstuimige en mondaine Parijs van de belle époque vastlegde. Van hem is
onder meer zijn affiche voor danszaal Moulin Rouge (1891) te zien, waarop hij de
gevierde cancan-danseres La Goulue (De Gulzige) verbeeldt. In prachtige kleuren,
met donkere silhouetten als decor en gevarieerde typografie. Bepaald een
nouveauté destijds. Of de prachtige afbeelding van de Grote Loge (1897), die
werd gemaakt in beperkte oplage van twaalf stuks. Twee Parisiennes uit hogere
kring met modieuze hoofddeksels die elkaar minzaam iets toefluisteren. Een scène
uit het Parijs van alledag (en nacht!) zoals alleen Toulouse-Lautrec die kon
optekenen.

De Carvalho: ,,Je kon een abonnement nemen, waarbij periodiek een grafiek naar
je werd gezonden. De man des huizes kon die op schoot nemen en zich verliezen in
de afbeeldingen." Daarvan getuigt criticus-verzamelaar Roger Marx: 'Na een lange
dag van het teleurstellende Parijse leven laat ik me in een fauteuil neervallen,
naast de prentenstandaard waarin mijn favoriete etsen in hun grote mappen liggen
te slapen, en terwijl ik ze bekijk, verdwijnen mijn problemen en vergeet ik de
zorgen van het dagelijkse bestaan.'

,,Buiten", zegt De Carvalho, ,,werden straten omgetoverd tot visueel spektakel.
Affiches aan de muren met felle kleuren en opvallende letters. Maar ook
tijdschriften in kiosken, te koop voor een paar francs." Zo verzorgde
Toulouse-Lautrec de affiche voor de erotische stuiverroman Reine de joie van
Victor Joze uit 1892, waarin 'genotskoningin' Hélène Roland figureert. De prent
toont de dame van lichte zeden in rode jurk, terwijl zij een bankier verleidt.
'Licht, mooi en heerlijk pervers', meende een criticus, maar de autoriteiten
lieten de posters verwijderen. Zelfs het Parijse olala kende haar grenzen.

Niet minder bekende namen waren Pierre Bonnard en Théophile Steinlen. Van
eerstgenoemde is een waarlijk majestueuze affiche te zien die de zegeningen van
Franse champagne verbeeldt, waarbij een dame van plezier zich lijkt te baden in
een schuimbad van champagnebubbels. En van Steinlen ontbreekt natuurlijk niet
zijn beroemde prent van rebels cabaret Le Chat Noir. Zijn logo van de zwarte kat
zou een begrip worden en bleef dat tot op de dag van vandaag.

Prints in Paris 1900. Van elitair tot populair, van 3 maart t/m 11 juni in Van
Gogh Museum Amsterdam.

De beeldtaal moest zo snel zijn als elektriciteit




Bekijk de oorspronkelijke pagina: ,

LOAD-DATE: 1 March 2017

LANGUAGE: DUTCH; NEDERLANDS

GRAPHIC: Toulouse- Lautrec
'La paresse' (luiheid) van Félix Vallotton.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               12 of 42 DOCUMENTS



                              AD/Algemeen Dagblad

                             1 maart 2017 woensdag

De elite is de ander

BYLINE: HANS VAN SOEST

SECTION: Nieuwsdienst; Blz. 8

LENGTH: 813 woorden



HIGHLIGHT: Er gaapt een kloof tussen de elite en het volk. Het is een vaak
gehoorde klacht. Veel Nederlanders zeggen die kloof ook te herkennen. Maar wie
die elite en dat volk precies zijn, is minder helder. Vandaag: deel 3 van het
onderzoek 'Kiezen in stad en land'.


Het is misschien wel het meest gebruikte woord, deze verkiezingscampagne.
PVV-leider Wilders zegt af te willen rekenen met de elite. DENK-voorman Kuzu
roept dat de elite zijn partij uit de Tweede Kamer probeert te houden. En
volgens SP-lijsttrekker Roemer heeft de elite geen idee meer wat er leeft in het
land.



Er is een voedingsbodem voor het sentiment dat de machthebbers de gewone man uit
het oog zijn verloren. Een op de drie Nederlanders (35 procent) herkent de
tegenstelling elite versus volk, blijkt uit onderzoek van I&O Research in
opdracht van deze krant.

Maar uit het zelfde onderzoek blijkt ook iets anders opvallends. Slechts 6
procent van de Nederlanders voelt zich horen bij die elite en slechts een derde
(31 procent) rekent zich tot het volk. Meer dan de helft afficheert zich liever
met geen van beiden. ,,Grappig'', vindt Jan Latten van het Centraal Bureau voor
de Statistiek (CBS). ,,Want hoewel er geen echte betekenis is van het woord
elite, kun je er wel van uitgaan dat die groter is dan 6 procent van de
bevolking. Het woord elite heeft een negatieve betekenis gekregen, waar we ons
kennelijk liever niet mee associëren. Het past niet in ons Nederlands
ideaalbeeld van gelijkheid, dus plaatsen we ons allemaal liever ergens in de
middenmoot.''

Er bestaat geen eenduidige definitie van het begrip elite. Volgens Latten is je
opleiding de belangrijkste graadmeter of je ertoe behoort of niet: ,,De elite
bestaat vooral uit mensen die naar het hbo of de universiteit zijn gegaan, die
zich makkelijk redden in deze snel globaliserende wereld. De diplomabezitters
hebben over het algemeen een hoger inkomen, worden eerder bestuurder of rechter.
Zo'n 28 procent van de bevolking is hogeropgeleid.''

Peter Kanne van I&O Research ziet opleiding ook als belangrijke graadmeter voor
verschillen in de samenleving. Hogeropgeleiden zien zichzelf dan ook vaker (13
procent) als elite dan lageropgeleiden (2 procent). ,,Maar toch snap ik wel dat
maar zo weinig Nederlanders zichzelf als elite zien'', zegt hij. ,,Bij elite
denk je gevoelsmatig toch aan mensen die invloed kunnen uitoefenen. Niet
iedereen die heeft gestudeerd, kan dat.'' Omgekeerd zijn de mensen die zich
rekenen tot 'het volk' bovengemiddeld vaak lageropgeleid.

Wereldbeeld

De tegenstelling elite-volk zegt iets over de manier waarop mensen in het leven
staan, zo blijkt uit het onderzoek. Kiesgerechtigden die zichzelf tot het volk
rekenen zijn veel cynischer over de politiek dan de elite. Ze vinden dat de
regering vooral werk moet maken van betere zorg, goede sociale voorzieningen en
een strenger immigratiebeleid. Daarvan laten ze ook hun stemkeus afhangen op 15
maart. Het 'volk' stemt vaak PVV of SP.

Wie zich indeelt bij het volk, vindt ook dat politici zich meer onder de mensen
moeten begeven (79 procent). Voelt zich onvoldoende vertegenwoordigd in de
Tweede Kamer (68 procent) en denkt dat politici alleen in je stem zijn
geïnteresseerd en niet in je mening (75 procent).

Dit wereldbeeld staat haaks op dat van de personen die zich rekenen tot de
elite. Die groep wil vooral dat de regering zorgt voor een respectvolle
samenleving, al is de zorg ook belangrijk. Daarnaast hechten ze - veel meer dan
gemiddeld - aan duurzaamheid en gezonde overheidsfinanciën. En ze hebben veel
vertrouwen in de politiek: 86 procent vindt het goed dat er een groep
deskundigen is die het land bestuurt en heeft daar ook respect voor. Tweede
Kamerleden achten ze in driekwart van de gevallen 'betrouwbaar'. Ze hebben ook
het gevoel dat ze invloed kunnen uitoefenen op de regeringspolitiek (67
procent). De 'elite' stemt VVD, D66 of GroenLinks.

Egalitair

,,Die verschillen worden steeds pregnanter'', zegt Kanne. ,,Nederland is van
oudsher een egalitair land, waarin we solidair zijn met elkaar. Maar in de loop
der jaren is er een kloof ontstaan. Mensen met een hogere opleiding kunnen meer
invloed uitoefenen op het bestuur, wat we ook wel de diplomademocratie noemen.
Mensen voelen dat. De solidariteit staat erdoor onder druk.''

Hoe erg het probleem elite-volk is, komt het best naar voren uit het antwoord op
de stelling: ,,De landelijke politiek moet proberen de kloof tussen 'elite' en
'volk' te dichten.'' Mee eens, zegt 84 procent van 'het volk', terwijl dat bij
de 'elite' slechts 54 procent is. Waar de ene bevolkingsgroep dus smacht naar
meer invloed en verandering, vindt een groot deel van de andere bevolkingsgroep
het allemaal wel best zoals het nu is.

En het rare is dat die kloof alleen maar breder lijkt te worden, sombert Kanne.
,,Populistische politici zeggen vaak het land terug te willen geven aan het
volk. Maar slechts een derde van de kiezers herkent zich in die benaming. De
verschillen worden zo wel telkens benadrukt, maar het is de vraag aan welk volk
het land dan moet worden teruggeven.''

En het rare is dat de kloof alleen maar breder lijkt te worden




Bekijk de oorspronkelijke pagina:

LOAD-DATE: 28 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               13 of 42 DOCUMENTS



                              AD/Algemeen Dagblad

                           25 februari 2017 zaterdag

Veiligheid

SECTION: Nieuwsdienst; Blz. 2

LENGTH: 375 woorden


Column Özcan Akyol


Als een gewone burger pakjes bij PostNL wil sorteren, moet hij eerst een
Verklaring Omtrent het Gedrag (VOG) kunnen overleggen, een document waaruit
blijkt dat gedragingen uit het verleden geen probleem vormen voor het vervullen
van een specifieke functie. In het onderwijs, de jeugdzorg en zelfs de
taxibranche zijn er ook strenge controles om mogelijke probleemgevallen buiten
de deur te houden.



Je zou denken dat de Dienst Bewaken & Beveiligen (DBB), het orgaan dat zich moet
ontfermen over de veiligheid van politici en de koninklijke familie, een veel
strengere screening hanteert voor mensen die in aanmerking willen komen voor
werk bij die organisatie. Maar dat blijkt vies tegen te vallen.

vanwege het schenden van zijn ambtsgeheim, toch kon hij later onderdeel uitmaken
van de dienst die zulke verregaande verantwoordelijkheden heeft. En nu blijkt
dat eerder al twee andere medewerkers van de veiligheidsorganisatie vanwege
financiële malversaties op non-actief zijn gesteld.

Hoewel er geluiden zijn dat Geert Wilders deze ontwikkelingen politiek gaat
uitbuiten, net als toen zijn broer een interview gaf en de PVV-voorman zich om
die reden uit een debat terugtrok, moeten we goed in ogenschouw nemen dat dit
écht ernstig is.

Cynici kunnen zeggen dat de nationalisten de misstanden bij het politiekorps
willen politiseren, maar dan gaan ze voorbij aan het feit dat er geen politiek
valt te bedrijven als je een paar meter onder de grond ligt.

Wilders heeft de beveiliging nodig, voor zijn werk, maar ook zijn privédomein,
dat al volledig is afgekalfd. Wie de angst van de PVV-leider in twijfel trekt en
er campagnemateriaal van maakt, moet nog eens bij zichzelf te rade gaan. Niet
alles is een spel. Het gaat om echte mensen. De verwerpelijke denkbeelden van
iemand zijn geen reden om zijn zorgen weg te honen.

Als deze kwestie al electorale gevolgen krijgt, dan zijn die voor Stef Blok,
onze minister van Veiligheid en Justitie. Hij verzekert dat iedere politicus
gewoon naar openbare bijeenkomsten kan gaan. Dat zijn nogal gewaagde uitspraken,
zeker voor iemand die zoveel lekken in zijn belangrijkste veiligheidsorganisatie
heeft.

Wie Wilders' angst in twijfel trekt, moet bij zichzelf te rade gaan




Bekijk de oorspronkelijke pagina:

LOAD-DATE: 25 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               14 of 42 DOCUMENTS



                              AD/Algemeen Dagblad

                           22 februari 2017 woensdag

Kraken en knappen

BYLINE: MATTHIJS MEEUWSEN

SECTION: AD Nationaal; Blz. 30

LENGTH: 605 woorden



HIGHLIGHT: Een bakje luxe noten laat zich gemakkelijk leeggraaien. Maar hoe
presteren deze elitehavers in een grondige smaaktest? Ons panel kraakt harde
noten.


Voor u getest

Het zijn bijzondere tijden om een notenhandelaar te zijn, onderstreept Arie
Slagboom. Vlees is verdacht. Brood zit in het verdomhoekje vanwege de
koolhydraten. En zelfs melk is volgens het groeiende leger gezondheidsgoeroes
een aanslag op je lichaam. ,,Maar noten zijn supergezond", glundert Arie. ,,Dat
wordt keer op keer bewezen.

De wereldwijde vraag naar noten rijst dan ook op de pan uit. ,,Sommigen zijn de
laatste jaren drie keer zo duur geworden." Maar ook het aanbod is uiteraard van
invloed op de prijs, weet inkoper Ruben van Wijngaarden. ,,De prijs van
cashewnoten is op dit moment bijvoorbeeld torenhoog door een aantal mislukte
oogsten."

Elke notensoort is bovendien verkrijgbaar in tal van variaties, legt Van
Wijngaarden uit. Je hebt kleine en grote cashewnoten. Complete noten of stukjes,
in vakjargon ook wel LWP's of large white pieces genoemd.

Een luxe noot bestaat dus eigenlijk niet. Een soort die bij de ene handelaar of
op het ene moment als luxe in de markt wordt gezet, kan bij een andere verkoper
of op een ander moment als een doodgewoon dertien-in-een-dozijnnootje worden
verkocht.

Rozijnen


Om toch zo veel mogelijk appels met appels te vergelijken selecteerde uw
keurmeester precies zes notenmixen met op de verpakking het predicaat
'elitehaver'; sinds oudsher verwikkeld in een klassenstrijd in het notenschap.

,,Elitehaver is eigenlijk een begrip van vroeger", beaamt Arie. ,,Jan met de pet
kocht een zakje studentenhaver, maar de chiquere heren en dames kwamen vooral
voor de elitehaver bij ons. Dan deden wij altijd duurdere muscatelrozijnen in de
mix."

Elitehaver is echter geen beschermde naam, dus het staat fabrikanten vrij om elk
willekeurig nootje in de mix te gooien. In alle zes de testhavers zijn rozijnen
te vinden; oplopend tot wel zestig procent van het geheel, volgens het panel om
de kosten zo veel mogelijk te drukken.

De fabrikanten kiezen ook unaniem voor hazelnoten en amandelen in deze mix. Hema
en COOP doen daar slechts één nootje bij (respectievelijk para- en pecannoten),
Hoogvliet gaat voor twee extra soorten (para- plus walnoten) en drie aanbieders
doen ook daar nog één schepje bovenop: Albert Heijn, Jumbo (beide ook
macadamianoten) en Puur Natuur (de enige met cashewnoten).

Eén voetnoot nog: ,,De samenstelling is uiteindelijk van ondergeschikt belang",
vindt Arie. ,,Het draait niet om de verhouding, maar om de kwaliteit van de
noten."

Drama

Een van de belangrijkste factoren voor die kwaliteit van noten, is vocht. ,,Elke
noot heeft wat vocht in zich", legt Arie graag uit. ,,De beste noten krijgen
tijd om dat vocht uit te wasemen. Daarom moet je een vers zakje van de notenboer
ook nooit dichtvouwen. Bij de supermarktnoten is die tijd er echter vaak niet en
kan het vocht de noot op den duur zacht maken."

En zo'n valse noot haalt de doorgewinterde verkoper Frans Laeremans er al uit
voor hij de noot überhaupt in zijn mond heeft gestopt. ,,Kijk, eens hoe slecht
ze knappen", zegt hij hoofdschuddend, de een na de andere wal-, para- of
pecannoot doormidden brekend. ,,Wat een drama is dit."

Slechts twee elitehavers verdienen aan het eind van de rit een voldoende volgens
het kritische panel. Op de budgetnoten van Hoogvliet en de bionoten van Puur
Natuur is weinig aan te merken, waarbij die laatste met de winst naar huis gaat
dankzij een bredere selectie en een lager rozijnenpercentage.

Over de overige vier is het panel minder te spreken. Muffe macadamia's, vettige
walnoten en ingedroogde rozijnen. ,,Laten we eerlijk zijn: hier is niks elites
aan", jammert Arie. ,,Dit zijn stuk voor stuk doodgewone studentenhavers."




Bekijk de oorspronkelijke pagina:

LOAD-DATE: 21 February 2017

LANGUAGE: DUTCH; NEDERLANDS

GRAPHIC: De 'notenkrakers' aan het werk: knappen ze of knappen ze niet?

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               15 of 42 DOCUMENTS



                              AD/Algemeen Dagblad

                            21 februari 2017 dinsdag

Prem

SECTION: Showbuzz; Blz. 32

LENGTH: 369 woorden


Vincent luistert radio


Opper-Nederlander Prem Radhakishun is van Powned. Ik citeer: ,,Hier is weer de
Publieke Omroep voor Weldenkend Nederland En Dergelijke. Ik ontmasker
pseudo-elitaire parasieten die konten likken voor subsidie.''

Hij verdient, zegt hij, meer dan Giel Beelen. Hij lult namelijk maar twee uur in
de week uit zijn nek, terwijl Beelen elke dag drie uur moest ouwehoeren en dat
moest hij ook nog eens voorbereiden. Op 'de mislukte plastic zender Hilversum 1'
presenteert hij het programma Zwarte Prietpraat.



De Opper-Nederlander heeft het goed voorelkaar. Hij laat blanken onzin en shit
uitkramen. Daar heeft hij dan weer een goed programma mee en dan kan hij zijn
zakken weer vullen. Prem heeft zo'n grote bek dat je hem ook nog hoort als je de
radio uitdoet en je raam openzet. Ze worden bij Powned blijkbaar getraind in
schreeuwen.

Hij wil de radio teruggeven aan de hardwerkende Nederlander en uit de handen
trekken van de mislukte managers. Of hij dat meent, dat weet niemand, Prem is
als Opper-Nederlander een rasopportunist.

Hij zit immers zelf (betaald) aan de tafel bij De Wereld Draait Door, maar als
een luisteraar hem vraagt hoeveel hij daar verdient, weigert hij dat te
vertellen.

Prem is direct en open als hem dat uitkomt. Begint iemand met een noordelijk
accent aan de telefoon over de gaswinning in Groningen, dan schreeuwt hij: ,,Ik
dacht dat Marokkanen het zwaar hadden, ik dacht dat Limburgers het zwaar hadden,
maar als er één groep is die genaaid is, in de bek gepist is door Nederlandse
politici, dan is het de Groningers.''

Zijn hele programma, zegt hij zelf, gaat, netals poëzie, over niets en over
alles.

Afgelopen zondag had Prem Moustafa Amhaouch te gast, Limburgse Marokkaan van de
tweede generatie met een biculturele achtergrond, Tweede Kamerlid van het CDA,
de enige moslim tussen de christenen. Ze voerden een onnavolgbaar gesprek, het
was goed en slecht, alles en niets, kant en wal, vlees en vis, klok en klepel,
hoed en rand. Toen ik om 2 uur 's nachts de radio uitzette, duurde het nog drie
uur voordat ik in een ondiepe slaap viel, Prem bleef me de hele nacht gezelschap
houden met zijn mislukte, leuke gelul.

Reageren? vincent@ad.nl




Bekijk de oorspronkelijke pagina:

LOAD-DATE: 20 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               16 of 42 DOCUMENTS



                              AD/Algemeen Dagblad

                            17 februari 2017 vrijdag

Goed verhaal, of net zo elitair als de linkse elite?

SECTION: Service; Blz. 21

LENGTH: 423 woorden



HIGHLIGHT: PVV-ideoloog Martin Bosma vraagt zich af wat voor land we willen zijn
(AD 15-2). Met zijn betoog oogst hij instemming én afkeuring.


BOSMA


Doodlopend gesprek

Martin Bosma en PVV-stemmers voelen zich genegeerd. Ze zijn slachtoffer van de
'Gutmenschen' en de politiek correcten. Kan zijn, maar het valt om de donder
niet mee met een PVV'er in gesprek te gaan. Want hoe doe je dat met iemand die
zegt dat 'de linkse elite weet dat we gelijk hebben, maar het niet toe durft te
geven'? Het zijn altijd doodlopende gesprekken, de PVV'er heeft altijd gelijk.
Ook in het interview met Bosma mis ik elke vorm van twijfel of zelfkritiek. Op
verjaardagen met PVV'ers kom ik niet meer.



Enrico di Oleggio, Amsterdam.

Hou ze maar te vriend

Ik heb me altijd afgevraagd waarom de PVV zoveel tegen Marokkanen heeft en niet
tegen Antillianen of Surinamers. Antillianen zijn gemiddeld iets meer
vertegenwoordigd in de criminaliteitscijfers dan Marokkanen. En Surinamers iets
minder dan Marokkanen. PVV-ideoloog Bosma geeft het antwoord: 'Mijn partij is de
grootste onder Antillianen en Surinamers. Die zijn niet tegen Zwarte Piet'. Dát
is het dus! Antillianen en Surinamers moeten we te vriend houden. Daarmee kunnen
we laten zien dat we niet racistisch zijn. Bovendien zijn het meest christenen,
geen moslims. Ik noem het wegkijken, wat de PVV doet.

Maartje Bommer, Alkmaar.

Hij verdedigt onze cultuur

Ik zit niet te wachten op een wetsvoorstel over hoe Zwarte Piet eruit moet zien,
maar de verdediging van onze cultuur vind ik wel belangrijk. Dus toch een goed
verhaal van Martin Bosma.

Guda Bes-Foeth, Assendelft.

Niet voor Henk en Ingrid

PVV-ideoloog Bosma is even elitair als de 'linkse elite' die hij zo
bekritiseert. Wie begrippen als 'cognitieve dissonantie' en 'het is iets
tribaals' in de mond neemt, verraadt zijn universitaire - dus elitaire -
afkomst. Dacht Bosma daarmee echt Henk en Ingrid te kunnen bereiken?

Fred van Wijnen, Bergambacht.

Een verfrissend geluid

Na de interviews met D66-voorman Alexander Pechtold, PvdA-leider Lodewijk
Asscher en de verhalen van premier Mark Rutte is het verhaal van Martin Bosma
verfrissend en nuchter. Jaren hebben onze voorouders hun best gedaan om zich te
bevrijden uit het keurslijf van beknellende religies, en zie wat er nu gaande
is. Ook zijn verhaal over de zwartepietendiscussie kan ik volledig
onderschrijven. Het is ook niet echt democratisch om mensen die het eens zijn
met de PVV, weg te zetten als racisten. Uiteindelijk mag eenieder zijn keuze
maken, je hoeft het niet altijd met elkaar eens te zijn.

Ineke van den Berg, Rotterdam.

Zwartepietenwet hoeft niet, maar wel een goed verhaal van Martin Bosma




Bekijk de oorspronkelijke pagina:

LOAD-DATE: 16 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               17 of 42 DOCUMENTS



                              AD/Algemeen Dagblad

                            17 februari 2017 vrijdag

Weg met de schijn van de politieke Unie

SECTION: Nieuwsdienst; Blz. 9

LENGTH: 436 woorden


In Europa is de democratie ondergesneeuwd. Wim Verver uit Piershil valt maar
meteen met de deur in huis. ,,Het idee was goed: economische samenwerking is
belangrijk. Maar het moest daarna ook nog een politieke unie worden. Dat wilden
én willen we helemaal niet.''

Tijdens de economische crisis werden er miljarden in Griekenland gepompt. Maar
niemand die aan Verver - of andere Europeanen - vroeg of hij dat goed vond,
klaagt hij. Natuurlijk, de nationale parlementen van de 28 lidstaten moesten er
toestemming voor geven. Maar dat vindt Verver niet democratisch genoeg. ,,Dat
geld kwam terecht bij banken en bedrijven. De gewone man krijgt niks. En de
veroorzakers van de crisis gaan vrijuit.''

De grootste pijn voor Verver zit bij het referendum over het Oekraïneverdrag. De
meerderheid van de kiezers die gingen stemmen, zei nee tegen dat verdrag.



Toch wordt het na maandenlang gesteggel door de regering geratificeerd. ,,Daar
werd de democratie op slinkse wijze gepasseerd.'' Volgens hem moet de EU terug
naar een puur economische samenwerking met een gezamenlijke grensbewaking.
Daarnaast moet Nederland uit de euro stappen en de gulden weer omarmen. ,,Dan
haal je de angel al uit die politieke samenwerking.''

Verver heeft zijn keus al gemaakt: hij stemt op 15 maart op het Forum voor
Democratie, de EU-kritische partij van Thierry Baudet.

Het aantal partijen dat de 'macht' van de EU aan banden wil leggen, is groot:
PVV, VNL, SGP, CDA, ChristenUnie, GeenPeil en SP willen op de één of andere
manier 'minder Brussel'. Zij vinden dat de 28 lidstaten te veel macht hebben
overgedragen aan Brussel en dat de Europese instituties - met name de Europese
Commissie - te veel voor ons (lees: Nederland) beslissen en zien het liefst een
EU die teruggaat naar enkel economische samenwerking.

De PVV wil een Nexit, een Nederlands vertrek uit de EU. VNL wil daar eerst een
referendum over organiseren, terwijl CDA, ChristenUnie en SGP de EU vooral
willen gebruiken als vehikel voor economische samenwerking en veiligheid. Denk
aan bestrijding van terrorisme, de beperking van de vluchtelingenstroom en
terugdringen van mensenhandel.

Zo proberen alle partijen zich te positioneren nu de steun voor de EU
afbrokkelt. Een nieuw kabinet zal een koers gaan uitzetten. Maar er zijn ook
partijen - D66 voorop - die als oplossing van de Europese problemen juist méér
Europese samenwerking suggereren.

Waar moeten de verkiezingen volgens u over gaan?

Mail naar: verkiezingen@persgroep.nl

Nederland moet uit de euro stappen en de gulden weer omarmen. Dan haal je de
angel al uit de politieke samenwerking




Bekijk de oorspronkelijke pagina:

LOAD-DATE: 16 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               18 of 42 DOCUMENTS



                              AD/Algemeen Dagblad

                           11 februari 2017 zaterdag

De toppers zeggen af en de bezoeker is de dupe

SECTION: Service; Blz. 35

LENGTH: 165 woorden


WORLD TENNIS TOURNAMENT

Als pur sang Rotterdamse sport- en tennisfan moet mij wat van het hart. Het is
al jarenlang hetzelfde liedje bij het ABN AMRO World Tennis Tournament in Ahoy.
Afzeggingen van de toppers cq publiekstrekkers. Deze week weer Nadal en Wrawinka
en voorheen om er maar een paar te noemen Federer en Becker. Niet alleen de
toernooidirecteur baalt, maar ook diegene die al (dure) kaarten heeft gekocht.
Zij zullen zich zeker bekocht cq belazerd voelen. De vips kan het het amper wat
schelen, want die zitten toch al snel met drank in het vipdorp. Maar de 'gewone'
man/vrouw is de dupe. Kan toernooidirecteur Richard Krajicek niet een
boeteclausule in het contract opnemen als zo'n speler (wegens vermoeidheid, kom
op zeg!) niet komt? Nou zal Nadal niet wakker liggen van een boete van
bijvoorbeeld 100.000 euro, maar het is een stok achter de deur voor Krajicek en
andere toernooi-organisatoren. Het is maar een ideetje.

Ruud Gravendijk, Rotterdam.




Bekijk de oorspronkelijke pagina:

LOAD-DATE: 10 February 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               19 of 42 DOCUMENTS



                              AD/Algemeen Dagblad

                            10 februari 2017 vrijdag

'Politiek voor Frans Bauer-publiek' bij SBS

BYLINE: GUDO TIENHOOVEN

SECTION: Showbuzz; Blz. 29

LENGTH: 213 woorden


De Stem van Nederland, een nieuw tv-programma van SBS dat de kloof tussen de
burger en de politiek hoopt te dichten, kan van grote invloed zijn op de Tweede
Kamerverkiezingen. Dat zegt spindoctor Kay van de Linde, die zowel in de
Verenigde Staten als in Nederland bij verkiezingscampagnes betrokken was. ,,Ik
zou alle politieke partijen adviseren hier zeer serieus mee om te gaan, want dit
programma kan de zwijgende meerderheid aanspreken.''

Op 8 maart zendt SBS6 twee uur live uit waarin belangrijke politieke thema's als
immigratie, ouderenzorg en sociale zekerheid worden behandeld met de
lijsttrekkers. Elk onderwerp is 'geadopteerd' door een bekend SBS-gezicht, te
weten Lucille Werner, André van der Toorn, Patty Brard, Rob Geus en Kees Tol.
Zij leggen vragen van burgers voor aan de politici.

,,Deze mensen liggen goed bij de gewone Nederlander. Het zogeheten Frans
Bauer-publiek waar vaak zo minachtend over wordt gedaan'', meent
campagnestrateeg Van de Linde. ,,Dat we die zwijgende meerderheid nooit moeten
onderschatten, zagen we in de VS met Trump. De Stem van Nederland wordt véél
interessanter dan wat we in al die traditionele debatten voor de elite gaan
zien.'' De show wordt gepresenteerd door presentatrices van Hart van Nederland.




Bekijk de oorspronkelijke pagina:

LOAD-DATE: 9 February 2017

LANGUAGE: DUTCH; NEDERLANDS

GRAPHIC: Kay van de Linde.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               20 of 42 DOCUMENTS



                              AD/Algemeen Dagblad

                            7 februari 2017 dinsdag

Elite VS wacht in luxe bunkers op chaos na de burgeroorlog

BYLINE: RENSKE BAARS

SECTION: Nieuwsdienst; Blz. 9

LENGTH: 567 woorden



HIGHLIGHT: In Amerika zijn de rijksten aan het 'preppen' - afkomstig van het
woord preparation - geslagen. De elite bereidt zich voor op de revolutie van 'de
gewone man'.


De 33-jarige baas van website Reddit - goed voor 600 miljoen dollar - liet
onlangs zijn ogen laseren. Waarom? Niet omdat hij plots helemaal klaar was met
zijn lenzen, maar omdat hij bang is dat hij in een chaotische toekomst niet kan
overleven met slecht zicht.



Opmerkelijk? Niet echt, vindt Steve Huffman. ,,Ik heb motoren en wapens en ben
ook bezig met het opslaan van munitie, water en voedsel. Ik ga ervan uit dat ik
het in mijn huis wel een tijdje kan uithouden'', vertelt Huffman, de baas van
Reddit, aan The New Yorker. ,,Ik ben niet zozeer bang voor het einde van de
wereld - door een aardbeving of een nucleaire bom - maar meer voor wat er daarna
komt: het tijdelijk wegvallen van een regering. Het moment dat er totale chaos
ontstaat en het 'ieder voor zich' wordt.''

En multimiljonair Huffman is echt niet de enige rijke Amerikaan die zich prept
voor een chaotische toekomst. Vooral in de techwereld wordt er flink voorbereid
op het einde der dagen, aldus Antonio Garcí­a Martí­nez, de auteur van Chaos
Monkeys. Hij rept over survivalisme, een nieuwe stroming in de samenleving met
wortels in Silicon Valley.

Garcí­a Martí­nez werkte zelf eerder bij Facebook en heeft inmiddels een stuk
bosland op een eiland aan de westkust van Amerika gekocht. ,,Als er iets
gebeurt, zijn wij er in ieder geval klaar voor. In Facebook-chats spreek ik veel
mensen die er net zoals ik in staan. We willen voorbereid zijn en dat moeten we
samen doen.''

Gewone man

Het is niet geheel toevallig dat vooral onder de elite deze 'preptrend' is
ontstaan. Ze zijn vooral bang dat de 'gewone man' zich in de toekomst tegen hen
keert. ,,Ik zie voor me dat mensen ons willen aanvallen als de overheid
ineenstort. Nu geloven ze de media niet meer, maar dat zal straks ook met het
juridische systeem zo zijn'', aldus Robert Dugger, die sinds 1993 als financieel
lobbyist werkt.

Wie denkt dat hij er met een paar blikjes bonen komt, heeft het mis. Veel
Amerikanen hebben hun oog laten vallen op Nieuw-Zeeland. Ze vermoeden dat ze
daar wel met rust worden gelaten als de revolutie uitbreekt. Tim Chang, een
40-jarige directeur van een investeringsmaatschappij, noemt zijn vakantiehuis in
Nieuw-Zeeland, een veilige haven. ,,Als de burgeroorlog uitbreekt, dan zijn we
in ieder geval goed voorbereid.''

Steve Huffman denkt dat hij vooral veel heeft aan zijn motoren. ,,Want wie
vliegt er straks jouw vliegtuig? De piloten keren zich dan ook tegen ons of we
moeten hun familie ook meenemen.'' Met een motor kan hij gemakkelijk door de
chaos heenrijden, denkt hij. ,,Dat heb ik ook in de film Deep Impact gezien'',
aldus de miljonair.

Silo

Voor wie Nieuw-Zeeland te ver is, is er het ondergrondse villacomplex in Kansas.
In de omgeving van het dorpje Concordia heeft Larry Hall een ondergronds silo,
ooit gebruikt om wapens te testen, omgebouwd tot een appartementencomplex van
vijftien etages. Hier kan een aantal superrijken wonen totdat de bovengrondse
chaos voorbij is, legt Hall uit.

Hall kwam op het idee om de luxueuze appartementen te bouwen toen de
regering-Bush zich na 11 september steeds meer leek bezig te houden met het
beschermen tegen een mogelijke aanval. Hij heeft in een bunker twaalf
appartementen gebouwd. Met zwembad, bioscoop en een speciaal 'parkje' waarin
honden uitgelaten kunnen worden. Ze zijn allemaal voor drie miljoen dollar
verkocht, behalve eentje. ,,Die is voor mijzelf.''




Bekijk de oorspronkelijke pagina:

LOAD-DATE: 6 February 2017

LANGUAGE: DUTCH; NEDERLANDS

GRAPHIC: De ruimtes in een voormalige ondergrondse militaire silo zijn van alle
gemakken voorzien.
De bunkerappartementen kosten 3 miljoen dollar.
De ruimtes in een voormalige ondergrondse militaire silo zijn van alle gemakken
voorzien.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               21 of 42 DOCUMENTS



                              AD/Algemeen Dagblad

                            31 januari 2017 dinsdag

Rutte

BYLINE: HALINA REIJN

SECTION: Nieuwsdienst; Blz. 17

LENGTH: 492 woorden


Halina Reijn


Wat ik me afvraag: zijn er mensen die zich op een aangename manier aangesproken
voelen door de woorden van Rutte? Mensen die zich erin herkennen en denken:
eindelijk iemand die me begrijpt, iemand die zegt wat ik denk, en dat meent?
Want dat is toch het idee van populisme, dat de massa, het merendeel zich
aangesproken voelt door wat de populist beweert?



Ik heb altijd gedacht dat ieder mens zich vanbinnen een alien, een
buitenstaander, een eeuwige brugpieper voelt, en dat dat niet voorbehouden is
aan de vluchteling, de creatieveling, de uitzondering of de intellectuele
elitaire figuren van deze wereld.

Ik verkeer in de veronderstelling dat alle mensen kampen met een intrinsieke
behoefte ergens bij te horen en dus in beginsel denken dat ze alleen zijn. In
dat licht zou het 786 keer schrijven van het woord 'normaal' in één brief
iedereen tegen de borst moeten stuiten. Maar blijkbaar is dat niet zo, blijkbaar
zijn de meeste mensen overtuigd van het feit dat zij de norm zijn, waaraan de
anderen zich moeten aanpassen. Of heeft 'de gewone man' (wie dat ook mag zijn),
'het volk', 'de massa' ook wel door dat er geen snars klopt van deze brief?

Het is een typisch Hollands en totaal achterhaald gedachtegoed dat normaal doen
al gek genoeg is. In andere culturen stimuleren ze mensen juist om zich te
onderscheiden en experimenteel te denken, omdat men beseft dat de enige kans op
groei en vooruitgang abnormaliteit is.

De afgelopen week is alles natuurlijk wel zo'n beetje gezegd over Ruttes
contactadvertentie, gericht aan het Nederlandse volk, maar het blijft in mijn
ogen verbijsterend dat iemand zichzelf een compleet ander taalgebruik en een
vreemde toon aanmeet, enkel omdat hij denkt stemmen te kunnen winnen. Dat iemand
zijn eigen karakter en intellect zo schaamteloos verloochent om meer macht te
genereren.

Zijn schrijven is zo doorzichtig dat ik vrees dat zelfs de meest supernormale,
Hollandse, pindakaas etende, ietwat racistische, fris gewassen Sanex-burger van
dit land zal doorzien dat Rutte niet meent wat hij zegt. Dat Rutte zelf
(gelukkig) een vrij abnormaal iemand is die woorden heeft gestolen van een
ander. Of ben ik dan naïef en is hij gewoon een onbeholpen, verkrampte, angstige
fatsoensrakker die nooit geleerd heeft een brief te schrijven?

Er zijn stemmen die beweren dat we Rutte en zijn spindoctors juist dankbaar
moeten zijn voor het feit dat hij zich dit personage heeft aangemeten. Omdat hij
een hand reikt aan de ontevreden mannen en vrouwen van Nederland die anders op
een nog grotere populist zouden stemmen. Dat Rutte uiteindelijk het beste
voorheeft met ons allemaal, of in ieder geval iets beters dan zijn concurrenten,
ook met de aliens en de eeuwige brugpiepers onder ons, maar dat hij een
tijdelijke verstandsverkleining heeft ondergaan omdat intelligent en uniek zijn
nu eenmaal niet hip is op het moment.

Het is typisch Hollands dat normaal doen al gek genoeg is




Bekijk de oorspronkelijke pagina:

LOAD-DATE: 30 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               22 of 42 DOCUMENTS



                              AD/Algemeen Dagblad

                            30 januari 2017 maandag

Lezersbrieven

SECTION: Service; Blz. 16

LENGTH: 864 woorden


interview sybrand buma

Constructief en helder

'Plan van de VVD voor arbeidsmarkt is asociaal'(AD 28-1). De transparantie die
tegenwoordig met een loep gezocht moet worden in de Nederlandse politiek, spat
lekker ouderwets van het interview met Sybrand Buma af. Geen gedraai, maar
gelukkig ook geen simpel en doorzichtig populisme om extra stemmen te trekken.
Sowieso heeft het CDA zich de afgelopen jaren 'volwassen' opgesteld. Niet
meehuilen met de wolven, maar ook nooit weggelopen voor verantwoordelijkheden.
Buma maakt zich, terecht, hard voor de gewone werknemer, met een al even gewoon
salaris. Juist dit immens grote volksdeel heeft de huidige regering te vaak in
kou laten staan. De VVD propageert letterlijk dat bedrijven elkaar kapot
concurreren met lage lonen. Vaste banen, redelijke lonen en steun aan het
midden- en kleinbedrijf zijn prachtige doelen in de CDA-plannen. Door deze
constructieve toon haal je het opkomend populisme, deels, de wind uit de zeilen.
Je biedt immers perspectief aan 'Henk en Ingrid' en hun portemonnee.

Gosse Talma, Meppel.

van der laan ziek

Ik ben diep geschokt


Diep geschokt lees ik dat de sympathieke en uiterst deskundige burgemeester van
Amsterdam Eberhard van der Laan uitgezaaide longkanker heeft (AD 28-1). Ieder
mens heeft een eigen verantwoordelijkheid, dat geldt ook voor de verslaving
roken. Ik wens burgemeester Van der Laan en gezin veel sterkte toe in deze
moeilijke resterende periode!

Nico van Harten, Utrecht.

deelder bij jinek

Eindelijk echte mensen

'Méér van dit soort tv graag!' (recensie 27-1). Ik heb genoten van uw commentaar
op een talkshow die ontsnapte aan de gebruikelijke saaie gladheid en
correctheid! Eindelijk echte mensen. Perfecte hoofdrolspelers Jules Deelder en
Eva Jinek. En de beledigde koningin Palmen. Wat heeft zij eigenlijk te
vertellen?

Paul van Pelt, Hengelo.

column paul de leeuw

Jammer, zo'n reactie

'Recensie' (column Paul de Leeuw 28-1). Natuurlijk moet Paul zijn reactie op
kritiek laten plaatsvinden op het toilet. Symbolisch spoelt hij het commentaar
door met zijn zojuist geproduceerde uitwerpselen. Jammer hoor, dat hij eigenlijk
laat weten dat hij schijt heeft aan kritiek. Die komt ook nooit van de kruipers
die hij om zich heen heeft, want die zijn afhankelijk van hun meester. Het zou
echt goed zijn om wél eens naar een opinie van buitenaf te luisteren. Wie weet
gaan z'n ogen dan een keer open en ziet hij dat niet alles wat hij doet
zaligmakend is. Neem de laatste show, die er zogenaamd om gaat onbekende mensen
een podium te geven. Wie is er prominent aan het woord en in beeld? Juist, Paul
zelf. Ik kijk niet meer!

Wijnand van de Meeberg,

Rotterdam.

opvanglocatie ter apel

Er waren volop incidenten

Volgens vrijwilliger Jan Kah en wethouder Giny Luth waren er de laatste jaren
amper incidenten met asielzoekers in opvanglocatie Ter Apel. De problemen
begonnen pas een half jaar geleden, sinds er meer asielzoekers uit Oost-Europa
en Noord-Afrika in Ter Apel werden geplaatst (AD 28-1). Wat een onzin. Alleen al
in 2015, ruim voor de komst van asielzoekers uit Oost-Europa en Noord-Afrika,
waren er in de opvanglocatie in Ter Apel 403 incidenten waarbij de politie moest
worden ingeschakeld. Het hoogste aantal van alle opvanglocaties in Nederland.
Van een wethouder mag je mogen verwachten dat ze hier open over is.

Rob Dijkstra, Winsum.

spinazie en sla schaars

Eet liever kool en bietjes

'Groenteschappen mogelijk nog weken leeg' (AD 27-1). Met als ondertiteling
'Tekort aan spinazie en sla'. Ik vind dit een onbegrijpelijk stukje nieuws.
Vroeger aten wij spinazie en sla in de zomer, omdat dit zomergroenten zijn. En
zijn er geen andere gezonde groenten voorradig? Zoals rode kool, witte en groene
kool, savooiekool, chinese kool, zuurkool, winterwortelen en rode bietjes. Ik
vind dat je de groenten van het jaargetijde kunt eten met voldoende variatie.

C. Klein, Zoetermeer.

steun voor van der steur

Krokodillentranen!

Leo Olffers zegt (Brieven 28-1) dat hij het klasse van Mark Rutte vond dat hij
minister Van der Steur tot het laatste moment terzijde bleef staan. In diezelfde
krant kon hij echter lezen dat het opstappen van Van der Steur nauwelijks een
eigen keuze was, maar hem door de top van de VVD was ingefluisterd. Ik vind het
daarom niet van enige klasse getuigen van Rutte om dan net te doen of je het zo
verschrikkelijk vindt. Krokodillentranen.

Henk Rensen, Meppel.

max verstappen en picnic

Wat een zielig gedoe

'Max-grapje gaat Picnic geld kosten' (AD 27-1). Niemand dacht nog een seconde
aan het reclamefilmpje. Maar Max Verstappen en zijn 'pit crew' moeten het
aanwakkeren voor een kleine 3,5 ton. Alles onder het mom van een belachelijke
compensatie voor portretrecht. Wat een zielige bedoeling om effe makkelijk een
paar extra centjes te verdienen over de ruggen van deze hardwerkende mensen. Ga
fijn met je autootjes spelen! Tegen Picnic zeg ik: breng in jullie koele
karretje een mooi fruitmandje naar Max, bedank hem hartelijk en hiermee is de
kous af. Maar ga vooral door met jullie 'supermarkt' online en on-wheels. Dit is
echt een topconcept.

Daniëlle Agterberg, Amersfoort.

Buma maakt zich hard voor de gewone werknemer, met een gewoon salaris




Bekijk de oorspronkelijke pagina:

LOAD-DATE: 30 January 2017

LANGUAGE: DUTCH; NEDERLANDS

GRAPHIC: Sybrand Buma.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               23 of 42 DOCUMENTS



                              AD/Algemeen Dagblad

                            24 januari 2017 dinsdag

'Webshop kan niet zonder retouroptie'

BYLINE: ANNEMIEKE VAN DONGEN

SECTION: Economie; Blz. 21

LENGTH: 454 woorden



HIGHLIGHT: Retourzendingen zijn een enorme kostenpost voor webwinkels. Grote
webshops als Bol.com en Zalando maken mede daardoor geen, of pas sinds kort,
winst.


online aankopen tot 30 procent teruggestuurd

Volgens econoom Alec Minnema is het toch onverstandig om het retourneren te
ontmoedigen, bijvoorbeeld door de verzendkosten in rekening te brengen. Minnema
promoveert donderdag op dit onderwerp aan de Rijksuniversiteit Groningen.
,,Klanten blijken meer te kopen als terugsturen gratis is en ze hun geld zonder
gedoe terugkrijgen", aldus Minnema. ,,Ook raden ze de webshop dan vaker aan bij
vrienden en kennissen. Een soepel retourbeleid kost dus geld, maar levert de
webshop ook trouwe en nieuwe klanten op."

Webshops laten volgens de onderzoeker weinig los over hun boekhouding, maar
retouren kosten ontzettend veel geld. ,,Tot 30 procent van de aankopen wordt
teruggestuurd; de kosten daarvan bedragen gemiddeld 12,5 procent van het
factuurbedrag. Het gaat niet alleen om de verzendkosten die de onlineretailer
vaak voor zijn rekening neemt, hij moet het product ook opnieuw verpakken en is
het een tijdje kwijt. Vooral kleding en elektronica hebben maar een beperkte
houdbaarheid, winterkleding ligt nu al in de uitverkoop."

Gehecht

Overigens, hoe langer klanten een product mogen terugsturen, hoe kleiner de kans
dat ze dat ook doen. ,,Klanten raken aan de spullen gehecht. Misschien herken je
het wel: aanvankelijk twijfel je, en laat je het product nog even in de
verpakking zitten. Na een tijdje let je minder op de details en ga je het mooier
vinden."

Waar ook nog winst valt te behalen voor de webshops, is de manier waarop de
koopwaar gepresenteerd wordt. Minnema ontdekte dat webshops kleding beter niet
op modellen kunnen tonen: dat leidt tot meer retourzendingen dan kleding die
'los' wordt gefotografeerd. Een model met de ideale maten, een jurk die dankzij
wat speldjes perfect om het lichaam zit, professioneel gefotografeerd: dat
plaatje contrasteert te veel met de praktijk van de gewone vrouw of man die de
nieuwe broek thuis voor de spiegel past, verklaart Minnema. Met teleurstelling
tot gevolg. Het kledingstuk gaat retour afzender.

Modelfoto's

,,Voor kleding waar een hoge marge op zit, kunnen modelfoto's voor een webshop
een goede strategie zijn. Maar anders werken detailfoto's van het product
beter."

Realistische, uitgebreide productinformatie werkt voor webshops sowieso het
best. ,,Zeer positieve recensies leiden juist tot meer retouren: die scheppen
(te) hoge verwachtingen die het product niet waarmaakt."

Voor webwinkels is dit allemaal vast gesneden koek? ,,Dat valt tegen. De meeste
webwinkels maken nog geen gebruik van informatie over het terugstuurgedrag van
hun klanten. Wanneer ze dat wel doen, valt 20 procent meer winst te halen."

Zeer positieve recensies leiden tot meer retouren, die scheppen (te) hoge
verwachtingen




Bekijk de oorspronkelijke pagina:

LOAD-DATE: 23 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               24 of 42 DOCUMENTS



                              AD/Algemeen Dagblad

                            24 januari 2017 dinsdag

Labbekak

SECTION: Nieuwsdienst; Blz. 2

LENGTH: 396 woorden


Özcan Akyol Column


@ÖzcanAkyol

Als het aan Mark Rutte ligt doet iedereen in deze samenleving kritiekloos mee.

Wie desalniettemin ontevredenheid voelt én de noodzaak om te zeuren, mag wat
onze premier betreft weggaan. Waarheen? Dat zegt hij er voor het gemak niet bij,
terwijl de boodschap ook over 'gewone Nederlanders' gaat, dus mensen met blonde
haren en blauwe ogen.



Het was een van de merkwaardige opvattingen die gisteren viel te lezen in een
persoonlijke brief waarmee het campagnevuurtje nog eens extra werd opgepookt.

In infantiele bewoordingen maakt Rutte een samenvatting van het afgelopen jaar -
asielzoekers, treitervloggers en geweld tegen hulpverleners - om vervolgens een
populistisch standpunt in te nemen. 'Doe normaal of ga weg.'

Het beknopte partijprogramma van de PVV is een vorm van minachting jegens de
burger, maar deze labbekakkerige retoriek van de premier slaat alles. Niet
eerder zagen we een politicus van formaat met zo veel dedain het electoraat
toespreken. Mark Rutte denkt dat de mensen thuis volgzame schapen zijn die niet
voor zichzelf kunnen denken.

Hij sloot vorige week een samenwerking met Geert Wilders definitief uit, maar
deinst er niet voor terug om diens onverzoenlijke taal bijna volledig te
kopiëren, een ontwikkeling die zelfs de internationale media haalde. De BBC
citeert Rutte: 'If you don't like it here, then leave.'

Nu Mark Rutte en Geert Wilders definitief in dezelfde vijver willen vissen, gaan
andere zaken ook meewegen, zoals betrouwbaarheid en authenticiteit. Onze premier
heeft in de afgelopen jaren bewezen dat hij erg pragmatisch kan zijn: eerst
stapte hij in een gedoogkabinet met de PVV, daarna ging hij een samenwerking met
de PvdA aan. En nu concludeert hij na zes jaar premierschap dat bijna niets
deugt.

Maar juist door deze draaikonterij verliezen kiezers hun vertrouwen. De burger
zit niet te wachten op een minister-president die rechts en links zetels wil
afsnoepen, met provisorische idealen, puur uit angst om de macht te verliezen.
Er is behoefte aan oprechte betrokkenheid.

De VVD-leider vroeg gisteren in zijn brief: 'Wat voor land willen we zijn?' In
elk geval een land dat aangestuurd wordt door een premier met moreel
leiderschap. Dit foefje van Rutte was te doorzichtig. Nederland verdient beter.

Door de draaikonterij verliezen kiezers hun vertrouwen




Bekijk de oorspronkelijke pagina: , ,

LOAD-DATE: 23 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               25 of 42 DOCUMENTS



                              AD/Algemeen Dagblad

                            23 januari 2017 maandag

Opmerkelijk

SECTION: Service; Blz. 22

LENGTH: 110 woorden


Wie op erg jonge leeftijd naar een ander land verhuist en zijn 'moedertaal'
vergeet, is beter in staat die taal later weer te leren, aldus wetenschappers
van onder meer de Radboud Universiteit.

1. Hoe onderzochten ze dit? 29 mensen die kort na hun geboorte geadopteerd zijn,
werden getest naast 29 'gewone' Nederlanders en 29 Koreanen die op latere
leeftijd geadopteerd werden.

2. En? De proefpersonen moesten Koreaanse medeklinkers uitspreken na een korte
training. Degenen met Koreaanse roots deden dat opvallend beter.

3. Dus? Praat zoveel mogelijk tegen je baby; ze absorberen en verwerken wat je
zegt, stellen de onderzoekers.




Bekijk de oorspronkelijke pagina:

LOAD-DATE: 22 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               26 of 42 DOCUMENTS



                              AD/Algemeen Dagblad

                            21 januari 2017 zaterdag

Verlaten Varosha

BYLINE: HANS AVONTUUR

SECTION: Magazine; Blz. 43

LENGTH: 330 woorden



HIGHLIGHT: Hans staat mijmerend op de grens die Cyprus verdeelt.

Hans Avontuur beschrijft elke week een voorval, anekdote of dilemma uit zijn
leven als reisjournalist.


Avontuur op reis


Ik ben in Nicosia de grens overgestoken tussen Grieks en Turks Cyprus. Te voet,
langs prikkeldraad, wachttorens en met beton volgestorte olievaten. Eerder heb
ik met een gehuurde auto het leuke havenstadje Kyrenia bezocht, door het lege
noorden gereden en helemaal alleen door de ruïnes van oud Salamis gedwaald. Het
indrukwekkendste moment volgt aan het hek met verboden toegang erop: zicht op
spookstad Varosha.



De 35.000 Grieks-Cypriotische inwoners van de ooit mondaine badplaats waren in
1974 hals over kop gevlucht toen het Turkse leger landde op het noordelijke deel
van Cyprus. Het conflict tussen extremisten aan Grieks-Cypriotische en
Turks-Cypriotische kant was tot een kookpunt gekomen en zoals zo vaak waren de
gewone burgers de klos. Terug naar hun huis in Varosha? Dagen werden maanden,
maanden werden jaren.

Nu eindelijk sprake is van enige ontspanning tussen de twee partijen op het
eiland, is er voorzichtig weer hoop op een oplossing voor de verboden spookstad.
Maar waar filmsterren als Liz Taylor en Brigitte Bardot flaneerden, komen
voorlopig alleen nog duiven, poezen en waaghalzen die hun leven riskeren voor
een paar leuke Instagram-foto's.

Onverdraagzaamheid, macht, politiek gekonkel, wraak, onwil, geldwolverij, wrok
en gelatenheid. Ik kijk naar het karkas van Varosha en weet: zo ziet dat er dus
uit. Het pijnlijkst is misschien nog dat de internationale gemeenschap er al 42
jaar niet in slaagt om een passende oplossing voor Varosha aan te dragen. Ik
houd met beide handen het verroeste hek vast, sluit mijn ogen en luister naar de
wind en de golven. Als ik heel erg mijn best doe, hoor ik misschien het mooie
verleden. Kinderen rennend over het strand, vaders en moeders lachend in de
schaduw, een ijsverkoper op de kade en flarden The Beach Boys uit een
transistorradio: I'm pickin' up good vibrations.

Reageren? hans.avontuur@persgroep.nl

Als ik heel erg mijn best doe, hoor ik misschien het mooie verleden




Bekijk de oorspronkelijke pagina:

LOAD-DATE: 20 January 2017

LANGUAGE: DUTCH; NEDERLANDS

GRAPHIC: Winkelen in de Friese steden

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               27 of 42 DOCUMENTS



                              AD/Algemeen Dagblad

                            21 januari 2017 zaterdag

Davos

BYLINE: SANDRA PHLIPPEN

SECTION: Economie; Blz. 26

LENGTH: 542 woorden


DE WEEK VAN PHLIPPEN


Met stijgende verbazing stapte ik de afgelopen dagen door de sneeuw van Davos:
aha, dit is dus de elite. Elite, zo'n nietszeggend woord, dacht ik altijd, want
in ons - doe maar normaal dan doe je gek genoeg - landje wordt iemand met een
goede opleiding die welbespraakt is al elite genoemd. Maar wat daar in Davos
rondliep was duidelijk andere koek: miljardairs, mannen met honderdduizenden
werknemers of een heel land onder zich, en film- en muzieksterren om de boel op
te leuken.



Als totale outsider in deze scene struinde ik rond op straat, hing urenlang in
de lobby's van hotels en hengelde een uitnodiging voor een nachtelijk
fintechfeestje met Bill Gates binnen. Dat alles met maar één doel: achterhalen
waarover de elite smoezelt achter de schermen. Door de komst van bijvoorbeeld
Paul Polman, Bill Gates en Shakira had ik hoge verwachtingen. Zij staan bekend
als elite met een zeer sociaal hart. Vleesgeworden Davos eigenlijk. Dankzij Bill
Gates en zijn vrouw Melinda zijn miljoenen Afrikaanse kinderen met een simpele
wormenkuur niet langer te moe om hun weg door het bos naar school te banen. Wat
voor geweldige uitwisselingen zouden er wel niet plaatsvinden als honderden van
dit soort mensen samenkomen?

Maar wat ik aantrof was teleurstellend. Onbegrip en angst heerste er. Angst voor
het fenomeen Trump. Onbegrip over het volk dat zich tégen de elite heeft gekeerd
- waarom in hemelsnaam? Zij hebben toch juist oog voor de gewone man? Opeens
wordt hen verweten dat zij alleen de gewone man in Afrika en de armen in eigen
land steunen en niet de westerse middenklasse. Die voelt zich verwaarloosd en
stemde op Trump.

De elite is ruw wakker geschud, maar het leidt in Davos vooral tot veel abstract
gewauwel. Zo heeft Christine Lagarde van het IMF het nu constant over
ongelijkheid aanpakken. Want dat vormt een voedingsbodem voor populisme, volgens
Lagarde. Maar als je even stilstaat bij wat ze zegt, dan zie je dat het
onlogisch is. Ongelijkheid gaat over het verschil tussen arm en rijk. Hoe
problematisch dat ook moge zijn, het heeft werkelijk niets van doen met
populisme. De stemmers van Trump kwamen juist uit de middenklasse. Dat zijn de
armen noch de rijken. Ik durf te beweren dat de gemiddelde Amerikaan geen snars
om ongelijkheid geeft. Zolang ze maar in staat zijn om die ongelijke ladder
omhoog te klimmen.

Des te verfrissend was daarom mijn gesprek met Jeroen Dijsselbloem
woensdagmiddag. Met zijn befaamde nuchterheid maakte hij al dat Davos-idealisme
in één klap concreet: hij verzamelde de Hollandse ceo's in een zaaltje en
vertelde ze dat ze het niet in hun harsens motten halen om naar het buitenland
te verkassen zodra hij de winstbelasting omhoog gooit. En hij denkt erover om
techbedrijven die profiteren van het automatiseren van werk, mee te laten
betalen aan de bijstand. Davos is dus toch dichter bij huis dan we dachten.

Sandra Phlippen is chef economie

Week update

Nieuwe LTO-baas Calon gaat de mores in de landbouw opkrikken

Here Xi comes: Xi

Jinping springt in het machtsvacuüm van de

afwezige Trump

Haagse minima hoeven 9 procent minder rente op hun schulden

te betalen

@sandraphlippen

De elite is ruw wakker geschud, maar het leidt vooral tot veel abstract gewauwel




Bekijk de oorspronkelijke pagina:

LOAD-DATE: 20 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               28 of 42 DOCUMENTS



                              AD/Algemeen Dagblad

                            20 januari 2017 vrijdag

'Trump zal meeste leed veroorzaken bij zijn eigen kiezers'

BYLINE: SANDRA PHLIPPEN

SECTION: Economie; Blz. 16, 17

LENGTH: 881 woorden



HIGHLIGHT: Onder Trump worden de allerrijksten nog veel rijker, verdwijnen de
investeringen in infrastructuur in de verkeerde zakken en verliezen veel gewone
Amerikanen hun baan. Topeconoom Larry Summers laat geen spaan heel van Trumps
economische plannen.


Larry Summers is deze dagen een drukbezet man. Hij is niet alleen een van de
bekendste economen ter wereld, hij heeft ook vele jaren ervaring in het Witte
Huis als economisch adviseur van zowel Barack Obama als Bill Clinton.

Dankzij deze combinatie was hij afgelopen jaar uitgebreid in beeld om de
Amerikaanse ontwikkelingen te duiden. Ook op het World Economic Forum in Davos
is hij een veelgevraagde gast. Want wat iedereen wil weten, is: wat gebeurt er
als Donald Trump het stokje overneemt van president Obama?



U spreekt hier de hele dag door met ceo's en politici. De vraag hoe de wereld
eruit gaat zien met Trump, zingt al dagen rond. Wat hoort u?

,,Mensen zijn in de war. Zij begrijpen het niet. Ondernemers, bestuurders en
politici vinden dat ze al jaren oog hebben voor de noden van de 'gewone man'; de
afwijzing van de kiezer van de elite wordt als onterecht ervaren. Sommigen zijn
daar zelfs geïrriteerd over.''

Waar komt de afkeer tegen de gevestigde orde volgens u vandaan?

,,Trump is in het zadel gehesen door de Amerikaanse middenklasse die buiten de
steden woont. Zij hebben het gevoel dat de gevestigde politiek met iedereen
bezig was, behalve met hen. De politici bekommerden zich om de rest van de
wereld, en binnen Amerika om de armen en de mensen zonder werk. Naar hen, de
middenklasse keek niemand om. Tegelijkertijd kreeg de elite alle ruimte om heel
goed voor zichzelf te zorgen."

Door Trump zijn alle ogen in Amerika nu wél op de middenklasse gericht. Dat
heeft hij toch mooi voor elkaar gekregen.

,,De aandacht heeft hij goed te pakken, dat is waar. Maar de vraag is of zijn
economisch beleid de middenklasse ook echt verder gaat helpen. Zijn plannen tot
nu toe laten eerder het tegenovergestelde zien.''

Waarom? De Amerikaanse economie staat er best goed voor. Tegen alle
verwachtingen in stegen de beurskoersen op het moment dat Trump aan zijn
overwinningsspeech begon. Beleggers verwachtten blijkbaar betere tijden.

,,Nee, wat je op de beurs zag, was wat wij een sugar high noemen. Beleggers
reageerden op de aankondiging van grote belastingverlagingen. Dat zegt nog niks
over de uiteindelijke effecten", aldus een zichtbaar geïrriteerde Summers, omdat
er blijkbaar een heel domme vraag wordt gesteld.

Een van zijn grootste plannen is de mega-investering in infrastructuur. Daar
pleit u toch al jaren voor?

,,Inderdaad. Investeren in infrastructurele werken zoals bruggen, wegen en
vliegvelden is dringend nodig, want ze verkeren in erbarmelijke staat. Maar de
manier waarop Trump dit aanpakt is schandalig. Hij geeft bedrijven 80 procent
subsidie. Het overgrote deel van dat geld belandt bij grote bouwbedrijven en
commercieel interessante projecten. Maar daar heeft het grote publiek niets aan.
We hebben nieuwe vliegvelden nodig. Commercieel interessante projecten komen
toch wel van de grond, ook zonder subsidie. Weggegooid geld dus en niet
effectief."

Wat vindt u van Trumps plannen om de belastingen te hervormen?

,,Zijn belastingplannen zullen de één procent allerrijksten een veertien procent
hoger besteedbaar inkomen geven. De middeninkomens daarentegen zien nauwelijks
verbetering. De middeninkomens die Trump in het zadel hielpen, gaan er dus niet
op vooruit. Maar het wordt nog erger, want juist in het middensegment zullen
banen verdwijnen door zijn protectionisme."

Banen verdwijnen? Trump wil bedrijven toch dwingen hun producten in Amerika te
maken? Daarmee creëert hij toch juist banen?

,,Nee. Jullie media moeten beter opletten op wat er achter de schermen gebeurt.
Trump creëert heel zichtbaar enkele tientallen banen, maar aan de achterkant
raken Amerikanen er door dit soort acties tienduizenden kwijt. Dat komt omdat
Amerikaanse producten op de wereldmarkt verhandeld worden. Trump kan wetgeving
aanpassen maar de economische wetten van vraag en aanbod gelden zelfs voor hem!


,,Om een voorbeeld te geven: toen Trump de muur bij Mexico aankondigde, daalde
de Mexicaanse peso in waarde. Mexicaanse producten werden daardoor veel
goedkoper op de wereldmarkt dan de vergelijkbare Amerikaanse producten. Dat
heeft de Mexicanen veel werk opgeleverd ten koste van Amerikaanse banen. Weer
precies het tegenovergestelde van wat zijn bedoeling was."

Wat is uw grootste zorg?

,,Mijn grootste zorg is niet eens wat er binnen Amerika gebeurt, maar
daarbuiten. Als Trump zich terugtrekt uit alle internationale afspraken, gaat er
een enorme stabiliserende kracht verloren. We komen dan in een wereld waarin
grote politieke conflicten realistisch worden."

Het zouden ook allemaal slechts dreigementen van Trump kunnen zijn.

,,Zou kunnen, maar we weten het niet. Komend jaar zal in veel opzichten een
volstrekt experiment zijn. Ook voor Trump wordt het lastig. Sinds zijn
verkiezing is het vertrouwen in hem aan het dalen. Ik denk soms dat hijzelf ook
niet precies weet wat hij doet. De beste manier om zijn acties in te schatten is
door acht te slaan op zijn eigen vier vuistregels. Die vuistregels lijkt hij
hanteren bij al zijn beslissingen: concrete acties zijn beter dan abstracte.
'Nu' is belangrijker dan 'straks'. Nationaal gaat voor internationaal, en tot
slot: emoties zijn voor hem belangrijker dan feiten.''

Komend jaar wordt een experiment.

Ik denk soms dat Trump zelf ook

niet precies weet wat hij doet




Bekijk de oorspronkelijke pagina: ,

LOAD-DATE: 19 January 2017

LANGUAGE: DUTCH; NEDERLANDS

GRAPHIC: Larry Summers op het World Economic Forum in Davos.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               29 of 42 DOCUMENTS



                              AD/Algemeen Dagblad

                            20 januari 2017 vrijdag

Diepe kloof tussen burger en rechter

BYLINE: HANS HOUWELING

SECTION: Service; Blz. 25

LENGTH: 299 woorden



HIGHLIGHT: Volgens de politiek moet het afgelopen zijn met het opleggen van
slechts een taakstraf in bijvoorbeeld zedenzaken. Rechters willen echter
maatwerk leveren. ,,Het bewijs dat de rechterlijke macht mijlenver verwijderd is
van de burger'', meent een lezer.


taakstraffen


Rechters, doe uw werk

Door één dag celstraf op te leggen ontwijken rechters de opdracht vanuit de
politiek om over te gaan tot celstraffen bij ernstige overtredingen (AD 19-1).
De verharding en verhuftering van onze maatschappij is het gevolg van het
strafsysteem van de afgelopen jaren. Ga weer over tot harde celstraffen, hoge
boetes en het beperken van vrijheden. Wellicht kunnen we dan het touwtje weer
uit de brievenbus laten hangen en lopen we zonder angst naar de pinautomaat.
Rechters, doe uw werk.



E. Tuitel, Maassluis.

En ik draag de gevolgen

Ooit werd de taakstraf ingevoerd om werkenden die zich schuldig hadden gemaakt
aan een licht vergrijp, in staat te stellen hun baan te behouden. Nu krijgen
steeds vaker criminelen die veroordeeld zijn voor een gewelds- of zedenmisdrijf
deze straf opgelegd. Volgens rechter Elianne van Rens moet de impact van zo'n
straf niet onderschat worden. Die lieverdjes moeten de straf ook nog eens in hun
eigen tijd uitvoeren. Hoe mensonterend. Mevrouw de rechter vergeet de impact van
zo'n misdrijf op de slachtoffers. Ook bagatelliseert zij in mijn ogen het begrip
aanranding. Zelf ben ik als 13-jarig meisje aangerand door twee jongens. Ik heb
er ruim veertig jaar later nog last van, terwijl zij het waarschijnlijk snel
vergeten waren. Hieruit blijkt maar weer dat de rechterlijke macht mijlenver
verwijderd is van de gewone burger. Knettergek.

Sonja Leliveld, Nieuwkoop.

De dader lacht erom

Volgens mij kijkt rechter Elianne van Rens als een soort dader naar de
taakstraf. Een straf moet impact hebben op de dader. Veertig uur taakstraf, daar
lacht zo'n figuur om. Een week gevangenisstraf komt harder aan. Een strafblad
had hij of zij kunnen voorkomen door zich niet te misdragen.

Sjef de Lang, Rotterdam.




Bekijk de oorspronkelijke pagina:

LOAD-DATE: 19 January 2017

LANGUAGE: DUTCH; NEDERLANDS

GRAPHIC: Rechter Elianne van Rens: ,,Onderschat het effect van een taakstraf
niet.''

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               30 of 42 DOCUMENTS



                              AD/Algemeen Dagblad

                            18 januari 2017 woensdag

Twijfel is ook doorgedrongen tot Davos

BYLINE: SANDRA PHLIPPEN

SECTION: Nieuwsdienst; Blz. 10, 11

LENGTH: 623 woorden


Elite bij elkaar


Alsof je in een film bent beland. Het dik besneeuwde zonovergoten Davos in het
oosten van Zwitserland, volledig omsloten door witte bergen, vormt het
schitterende decor voor het Wereld Economisch Forum.

In de straten en rond de hotels krioelt het van de mannen en vrouwen in pakken
met dezelfde badge. Die badge is essentieel en exclusief, hij geeft toegang tot
waar het gebeurt in deze scene: het congrescentrum en de hotels eromheen.
Geblindeerde limousines rijden af en aan met soms tot de tanden bewapende
beveiligers met bivakmutsen. Boven onze hoofden cirkelt constant een helikopter.
Het geeft niet echt een veilig gevoel, al die beveiliging. Eén aanslag en de
hele elite is verdwenen.



Dit is dé tijd en plaats voor ruim 3.000 directeuren en politici om de wereld
door te spreken en deals te sluiten. Iedereen die ertoe doet is er. Iedereen
behalve die ene, die de wereld en ook Davos in zijn greep houdt: Donald Trump.

Wat het extra wrang maakt, is dat Trump lijnrecht tegen de missie van het Wereld
Economisch Forum in lijkt te werken. Die missie is op elke badge, congrestas en
podium te lezen: 'Toegewijd om de wereld te verbeteren'.

Trumps aankondiging om de belangrijkste internationale afspraken over handel en
klimaat aan zijn laars te zullen lappen, doet hier pijn. Veel van die afspraken
zijn in Davos ontstaan. Ze zijn gerijpt en worden breed gesteund, maar toch
begint ook hier de twijfel toe te slaan. Zijn internationale handel en
technologische voorruitgang in staat de wereld beter te maken? Hebben
wereldleiders genoeg oog gehad voor de keerzijde van deze ontwikkelingen?

De twijfel hierover blijkt uit het overkoepelende thema van dit jaar:
verantwoord en aanspreekbaar leiderschap. Directeuren worden opgeroepen zelf
verantwoording af te leggen. Of dat gaat gebeuren is de vraag: in zijn
openingsspeech probeert forum-oprichter Klaus Schwab ons op het verkeerde been
te zetten met een quote van 21 jaar geleden: 'Globalisering mag nooit een doel
op zich zijn, de burger moet het altijd ervaren als iets dat in zijn eigen
directe belang is'. ,,Dat ik dit al 21 jaar geleden zei, maakt duidelijk dat wij
in Davos de gewone man nooit uit het oog zijn verloren."

Vooralsnog wast Davos zijn handen dus in onschuld. Dat is jammer want het zou de
discussies scherper maken. In Davos, maar ook bij instituten als het
Internationaal Monetair Fonds en de Wereldbank, is jarenlang vrijwel uitsluitend
oog geweest voor de voordelen van globalisering. Die voordelen zijn er nog
steeds. Zo zijn miljoenen mensen in China en India in het kielzog van
globalisering opgeklommen tot de middenklasse van de wereld. Die wereld is als
geheel onmiskenbaar gelijker geworden, armoede sterk teruggedrongen.

Dit jaar is er vooral oog voor de keerzijde daarvan: onzekerheid, ongelijke
inkomensverdeling binnen landen in het westen en de afkeer van het volk van de
elite.

De enige die de balans tussen de voor- en de nadelen van globalisering durft te
wegen is Xi Jinping, de president van China. Hij maakt veruit de meeste indruk
door volop in het machtsvacuüm te springen dat is ontstaan doordat Amerika zich
van de wereld afsluit. Zijn pleidooi gaat lijnrecht in tegen al die
wereldleiders die zijn overmand door twijfel.

Xi spreekt zich vol voor globalisering uit. Volgens hem is het zaak de problemen
van globalisering te onderkennen en ze op te lossen. Zonder hem te noemen
spreekt hij Trump aan: ,,Wij zijn ook lang bang geweest voor de buitenwereld,
maar daarmee houdt die niet op te bestaan. Wees moedig, spring in het diepe en
leer zwemmen, dat hebben wij ook gedaan.'' Houd deze man in de gaten:

here Xi comes.

Houd deze man in de gaten: 'here Xi comes'




Bekijk de oorspronkelijke pagina: , , ,

LOAD-DATE: 17 January 2017

LANGUAGE: DUTCH; NEDERLANDS

GRAPHIC: Minister van Buitenlandse Zaken van de VS John Kerry praat met
diplomaat Stuart Eizenstat.
Koningin Mathilde van België en Deense oud-premier en ceo van Save the Children
Helle Thorning-Schmidt.
De Chinese president Xi Jinping houdt een toespraak.
Chinese president Xi Jinping met de Zwitserse bondspresident Doris Leuthard.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               31 of 42 DOCUMENTS



                              AD/Algemeen Dagblad

                            13 januari 2017 vrijdag

Trump kun je hier niet op afrekenen

SECTION: Service; Blz. 25

LENGTH: 332 woorden



HIGHLIGHT: Tegenstanders van Donald Trump schilderen hem graag af als een
verdachte president (AD 12-1). Maar is het dossier over Trumps vermeende
seksuele escapades wel echt? ,,Hier kun je iemand toch echt niet op afrekenen'',
meent een briefschrijver.


Schandaal

Hij zet straks wel de toon

Alle commotie rond Trump is fake. Als er bewijzen waren, dan hadden zijn
tegenstanders die getoond. Ze hebben niets, maar de linkse kerk in Amerika is
nog jaloerser dan in Nederland. Koren op de molen van de linkse media. Ik word
er misselijk van. Laat Trump maar gaan regeren, hij zet straks de toon.

Ruud Kraan, Aalsmeer.

Zo waren er veel meer

Men probeert Trump door het slijk te halen door zijn seksuele escapades openbaar
te maken. Hij zou feestjes met prostituees hebben gehad die wat verder zouden
zijn gegaan dan gemiddeld. Dus? Dat zijn privézaken. Er zijn zoveel voorbeelden
te noemen waarvan men schande sprak, maar die niet schadelijk bleken voor het
functioneren van de betreffende persoon. Wat te denken van prins Charles die
vreemdging en 'de tampon van Camilla' wilde zijn. Dan hebben we nog Clinton die
zich oraal liet bevredigen. Ook Kennedy ging vreemd. Niets menselijks is hun
vreemd. Het zijn dingen die zich soms ook achter de voordeur van Henk en Ingrid
afspelen. Hier kun je niemand op afrekenen, zolang hij of zij verder goed
functioneert.

Pauline van Neck, Rotterdam.

Heimwee naar Obama

In wat voor wereld komen we terecht als de Amerikaanse president elect al voor
zijn aantreden gedrag tentoonspreidt dat niet hoort bij de leider van de vrije
wereld. Een persconferentie waar de hem niet welgevallige pers de mond wordt
gesnoerd, bedrijven die gechanteerd worden met invoerbelastingen als zij zich
niet vestigen in Amerika, een muur om Amerika 'vrij'te houden van Mexicanen.
Verder is er een beschuldiging van banden met Rusland en kan er sprake zijn van
een chantabele positie door een mogelijke seksuele affaire. Zelfs de Amerikaanse
kiezers besloten dat zij zo'n man niet als president willen. Maar door het rare
systeem van kiesmannen dreigt dit doemscenario nu toch echt. Slecht, niet alleen
voor Amerika, maar voor de hele wereld. Ik heb nu al heimwee naar de
Obama-jaren.

Theo Ballering, Den Haag.




Bekijk de oorspronkelijke pagina:

LOAD-DATE: 12 January 2017

LANGUAGE: DUTCH; NEDERLANDS

GRAPHIC: Donald Trump: gekozen tot president van de VS.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               32 of 42 DOCUMENTS



                              AD/Algemeen Dagblad

                             9 januari 2017 maandag

Mr. Frank bestrijdt arrogantie van de macht

BYLINE: JEF WILLEMSEN

SECTION: Media; Blz. 25

LENGTH: 406 woorden



HIGHLIGHT: Juridische bijstand Frank Visser gooit het over een hele andere boeg.
In zijn nieuwe programma Mr. Frank Visser rijdt visite staat hij mensen thuis
persoonlijk bij met juridische raad en daad.


Wat maakt dit programma anders dan Mr. Frank Visser doet uitspraak?

,,Simpel gezegd: ik doe geen uitspraak, maar kom langs om advies te geven. Ik
ben een soort huisdokter die visites rijdt, compleet met een aktetas vol
wetboeken, een vergrootglas voor de kleine lettertjes en het overbekende
meetlint. Het gaat vaak om zaken die zich al jaren voortslepen. Ik ben er om
mensen die verdwaald zijn tussen het kastje en de muur weer op het juiste spoor
te zetten.''

Wat voor soort zaken passeren de revue?



,,Dat varieert van een vrouw die zich bekocht voelde omdat haar Tel Sell
pannenset toch bleek aan te bakken, tot een man die derdegraads brandwonden
opliep en maanden moest revalideren nadat zijn hobbybrander van de bouwmarkt was
ontploft. Of wat te denken van een gezin met 30.000 euro schuld dat een
bewindvoerder kreeg toegewezen die hen uiteindelijk met een schuld van 130.000
euro opzadelde? Ze wonen nu noodgedwongen in een stacaravan.''

Wat heeft u het meest geraakt?

,,De arrogantie van de macht. Veel bedrijven en instanties werkten niet mee,
gemeenten weigerden zelfs voor de camera te reageren. Ik noem dat bestuurlijk
autisme, het totale onvermogen je in de positie van een ander te verplaatsen. Ik
kan mij levendig voorstellen hoe frustrerend dat is voor de gewone man, zeker
als het je hele leven bepaalt.''

Dat klinkt alsof u de barricades opgaat?

,,Ik blijf beschaafd hoor, verwacht van mij geen Breekijzer-achtige taferelen.
Als ik ergens niets in zie, wind ik daar geen doekjes om. Ook concludeer ik met
regelmaat dat de gang van zaken juridisch gezien waterdicht is, maar dat er geen
bal van klopt. Vaak zijn mensen al blij met de erkenning, met het gevoel dat ze
gehoord zijn en toch écht niet gek zijn. Daarna is het aan hen of ze een
procedure willen starten in een poging alsnog hun gelijk te halen. Feit blijft
dat principes hebben, geld kost.''

Was het lastig om niet persoonlijk betrokken te raken?

,,Dat is bijna onvermijdelijk. Ik kom bij mensen thuis om vanuit hun perspectief
de zaak te benaderen. Dat is nieuw voor me, maar ik maakte in 2015 juist de
overstap naar SBS om nieuwe dingen te doen. Die nieuwe rol wende vrij snel,
juist omdat ik geen rol hoef te spelen. Ik ben al twintig jaar mezelf op
televisie, alleen nu een beetje meer.''

Mr. Frank Visser rijdt visite

,

SBS 6, 21.30 uur.

Mensen die verdwaald zijn tussen het kastje en de muur zet ik weer op het juiste
spoor




Bekijk de oorspronkelijke pagina:

LOAD-DATE: 8 January 2017

LANGUAGE: DUTCH; NEDERLANDS

GRAPHIC: In zijn nieuwe programma gaat Visser vooral adviseren.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               33 of 42 DOCUMENTS



                              AD/Algemeen Dagblad

                             9 januari 2017 maandag

Lezersbrieven

SECTION: Service; Blz. 21

LENGTH: 856 woorden


Hoofddoek

Als wij een klein gebaar kunnen maken, graag

'Hoofddoek verbindt niet' (Brieven 7-1). Precies zo ervaren ik, en velen in mijn
omgeving, de hoofddoeken van moslima's. Het zal zeker verbindend werken als zij
deze hoofddoeken buiten op straat niet dragen. Het herinnert inderdaad helaas
aan de gruwelen die uit naam van de islam worden bedreven. Als wij autochtonen
zoiets, voor ons gevoel simpels, kunnen doen om nieuwe Nederlanders hier een
meer verbindend gevoel te geven, dan horen we dat ook graag. De PVV vind ik
afschuwelijk. Wetten om hoofdoeken te verbieden? Niet doen. Het moet uit
moslima's zélf komen op het moment dat zij aanvoelen hoe hun medeburgers hun
geloofsuiting beleven. Het helpt al dat we steeds meer moslima's zien met leuke,
fleurige hoofddoeken. Dat is al beter dan zwart en somber. Hans Schipperus,
Leidschendam.

Hoofddoek II

Stop toch met dit gezeur


Houdt het nooit op? Dat kleinzielige gezeur over het dragen van een hoofddoek
(Brieven 7-1). Voor sommigen is dat al een reden om op de PVV te stemmen. Willen
we soms in een land leven waar bij wet geregeld is welke kleding we wel en niet
mogen dragen? Laat mensen in hun waarde. Zelfs het dragen van een niqab in ons
land zou moeten kunnen, hoewel ik mij niet kan voorstellen waarom een vrouw zich
daarin zou willen hullen. Beoordeel mensen op hun daden, niet op wat voor
kleding zij dragen. Vroeger was het normaal dat vrouwen buiten een hoofddoek
droegen, nonnen burka-achtige gewaden hadden en men in delen van ons land
traditionele kleding droeg. Kees Post, Papendrecht.

Hoofddoek III

Dan ook geen hoedje meer bij het ter kerke gaan

In het AD van zaterdag 7 januari las ik de brief van Laurens Vos, die het dragen
van hoofddoekjes door moslima's nogal provocerend vond. Hij stelde voor om die
niet meer in het openbaar te dragen. Interessante visie. Ik miste echter een
oproep aan onze Joodse medeburgers om zich niet meer op straat te begeven met
een keppeltje op. Of een verzoek aan mensen die zo nodig met een provocerend
kruis aan een kettinkje moeten rondlopen, dat voortaan maar onder hun kleding te
dragen. Of een oproep aan vrouwen van christelijke signatuur om hun hoedjes
thuis te laten als ze ter kerke gaan. Bert van der Last, Amersfoort.

Deeleconomie

PvdA liep veel te lang achter liberalen aan

'Overheid moet deeleconomie sturen, zodat iedereen deelt in de welvaart' (Opinie
6-1). Wat een krokodillentranen van PvdA-Kamerlid Hoogland, die plotseling het
belang van eerlijk delen in de welvaart gaat inzien. Na zo'n vier jaar de alleen
op de markt en multinationals gerichte VVD bijna blindelings te hebben gevolgd,
waardoor de PvdA-leden bij bosjes wegliepen, komen de uitspraken van deze
parlementariër te laat. Ze klinken zo hol als een preek in een lege kerk. Had
deze partij het belang van een deeleconomie eerder ingezien, dan zagen de
loonstrookjes van januari er anders uit dan nu. Immers, het zijn weer de rijken
en veelverdieners die de buit opstrijken, terwijl modaal met een paar luttele
euro's wordt afgescheept. Het gaat goed in Nederland, de economie trekt weer aan
en daardoor de inflatie. Jan-met-de-pet zal echter de broekriem nog wat aan
moeten trekken. Krijn Coppoolse, Wijhe.

Agent wantrouwt politiek

Bond moet diender snel helderheid verschaffen

'Agent is geloof kwijt in politiek' (AD 5-1). Laat de politievakbonden op basis
van een gedegen, gezamenlijk onderzoek eens inventarisere wanneer, hoe en met
wie de straatdiender met die openbare orde verstorende ellende te maken heeft.
Presenteer vervolgens in klare taal, en vóór de komende verkiezingen, de
bevindingen en aanbevelingen aan alle politieke partijen. En laat die partijen
vóór 15 maart reageren en laten weten wat ze wel of niet met de aanbevelingen
van de vakbonden gaan doen. Dit alles ook ter geruststelling van alle
goedwillende burgers in dit land.

J.A. Blaauw, (oud-hoofdcommissaris van politie), Berkel en Rodenrijs.

Relschoppers

In plaats van zinloos geweld, zinloos werk

Minister Van de Steur wil de ideeën van de politie over het straffen van
relschoppers serieus bekijken. Heel verstandig, om mensen uit de praktijk te
raadplegen. Zelf heb ik ook nog een idee dat weinig kost en gegarandeerd succes
zal hebben. In de winter ligt veel bouwland braak. Zoek een paar hectare zware
klei, plaats de relschoppers een week onder de krijgstucht, geef ze een spa en
laat ze spitten. Ga er, als ze klaar zijn, met een wals overheen en zet ze
opnieuw aan het werk. In plaats van zinloos geweld, zinloos werk. Zend dit live
uit op de tv, zodat alle nieuwe sollicitanten het goed kunnen zien.

Dik de Visser, Alphen aan den Rijn.

Zweeds wittebrood

Eén ding is zeker: het was heel erg lekker!

Met belangstelling volg ik de discussie op deze pagina over het Zweedse
wittebrood. Ik ben van na de oorlog, dus heb het niet meegemaakt. Wat hieruit
weer blijkt, is dat getuigenverklaringen niet erg betrouwbaar zijn. Iedereen
herinnert zich iets anders. Eén ding is zeker; het was wittebrood en het was
heerlijk. Laten we het daar dan maar op houden. B. Smitshoek, Barendrecht.

Beoordeel mensen op hun daden, niet op wat voor kleding zij dragen




Bekijk de oorspronkelijke pagina:

LOAD-DATE: 8 January 2017

LANGUAGE: DUTCH; NEDERLANDS

GRAPHIC: ,,Het helpt al dat we steeds meer moslima's zien met leuke, fleurige
hoofddoeken''.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               34 of 42 DOCUMENTS



                              AD/Algemeen Dagblad

                            7 januari 2017 zaterdag

Ballotine

BYLINE: HERMAN DEN BLIJKER

SECTION: Magazine; Blz. 30, 31

LENGTH: 632 woorden



HIGHLIGHT: Hoe kostbaarder de vulling van deze rollade, hoe meer dit afstraalt
op de gastheer of gastvrouw. Niet voor niets werd de ballotine tijdens
koninklijke schranspartijen op tafel gezet. Wij vullen hem met fazant. Of bever.



Herman den Blijker

Wellicht heb je met kerst fazant op tafel gezet, maar er zijn natuurlijk veel
meer gelegenheden om fazant voor te schotelen. Het jachtseizoen op de fazanthaan
is nog tot 31 januari open. Vandaag presenteer ik een ballotine van fazant. Dat
is echt een grande pièce uit de Franse keuken, een rollade plus, want gevuld met
een fijne farce. Dit smakelijke gerecht kun je rustig van tevoren bereiden, op
de dag van het diner hoef je het alleen te pocheren.

Ik stel een ballotine voor die fijn, maar vol van smaak is en elegant van
opbouw. Geen dik stuk vlees met een gehaktvulling, maar kwartelhuid met
fazantfarce, pistachenootjes, ossentong en eekhoorntjesbrood. Kun je aan dat
laatste niet komen, verwerk dan in blokjes gebakken kastanjechampignons.

Koop bij voorkeur fazanthanen van de jacht, die geven het gerecht veel meer
smaak dan kweekfazant. Kies ook je kwartels met zorg uit. Het Label Rouge
keurmerk is een aanwijzing dat je mooi vlees in handen krijgt. Dit Franse
keurmerk schrijft de leefomgeving bij de verplicht kleinschalig werkende
bedrijven voor. Denk aan daglichtstallen, vrije uitloop en verantwoord voer
zonder foute bende.

Meeslepend


Verwant aan de ballotine is de galantine. Het verschil kun je aan het woord
aflezen. De ballotine is verpakt in een ballon, een bundel, en die serveer je
warm. Een ballotine kun je zowel pocheren als stoven, de galantine wordt alleen
gepocheerd en koud of op kamertemperatuur geserveerd.

Beide bereidingen komen uit lang vervlogen tijden. Beroemde Franse chefs als
Escoffier en Carême maakten er goede sier mee. De ballotine en galantine kwamen
vroeger dan ook op tafel tijdens grote buffetten en adellijke en koninklijke
schranspartijen. De reden: het is net even chiquer een vakkundig opgebonden stuk
ontbeend vlees op tafel te zetten dan vlees met been. Hoe kostbaarder de
vulling, hoe meer dit afstraalt op de gastheer en gastvrouw. Zo onderscheidden
ze zich destijds van het gewone volk. Heb je ook zin om jezelf culinair op het
schild te hijsen, dan maak je zeker de blits met de ballotine. Wil je de ster
van het diner zijn en een groots en meeslepend verhaal bij het opdienen
vertellen? Laat dan de fazant weg een kies voor bever.

,,Bever!?"

Ja. Bever.

,,Dat dammen bouwende dier?"

Ja, dat dammen bouwende dier.

,,En stel dat ik daar zin in heb, waar koop je dan bevervlees?"

Overschot

Bij jagers in Limburg. Als je deze krant goed leest, had je het kunnen weten.
Maar omdat ik de beroerdste niet ben, hierbij de herhaling. In Limburg zijn ze
een fokprogramma met bevers begonnen. De uitgezette bevers voelden zich direct
erg thuis, zodat ze elkaar enthousiast besprongen. Het resultaat: een serieus
beveroverschot bedreigt het Limburgse waterbeheer. Geen overheid in de rest van
Nederland wil een deel van het overschot hebben, want vreest hun geslachtsdrift.
Voor je het weet, sluit ook daar een teveel aan bevers de waterlopen af, met een
gerede kans dat landerijen overstromen. Een deel moet dus afgeschoten worden.
Kunnen we ze maar beter opeten, net zoals afgeschoten ganzen. Het gaat om kleine
aantallen, dus je krijgt zeer exclusief vlees in handen. Want de bever is ook
nog eens een beschermde diersoort. Als je een gerecht op tafel zet met een
verhaal erbij, levert dat altijd bewondering op. Wel checken of het vlees van de
gereglementeerde jacht komt. Want zo maar bevers afknallen is zwaar illegaal.
Waar je het vlees kunt kopen als de jacht eenmaal is toegestaan? Dat mag je zelf
uitzoeken. De jacht op bijzondere producten vergt nu eenmaal veel inspanning.
Veel plezier in Limburg!

Heb je zin om jezelf culinair op het schild te hijsen, dan maak je zeker de
blits met de ballotine

Als je een gerecht op tafel zet met een verhaal erbij, levert dat altijd
bewondering op




Bekijk de oorspronkelijke pagina: ,

LOAD-DATE: 7 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               35 of 42 DOCUMENTS



                              AD/Algemeen Dagblad

                            7 januari 2017 zaterdag

Hogere lasten: wel of niet?

BYLINE: DAVID BREMMER

SECTION: Economie; Blz. 29

LENGTH: 484 woorden



HIGHLIGHT: De vennootschapsbelasting voor bedrijven moet omhoog, vindt minister
van Financiën Dijsselbloem. Heel dom, want desastreus voor de economie, zegt
VVD-collega Henk Kamp. Wie heeft er gelijk?


Experts reageren op opinie Dijsselbloem

VOOR: Geen 'race to the bottom'

Indra Römgens, onderzoeker bij Stichting Onderzoek Multinationale Ondernemingen
(SOMO):

,,Deskundigen roepen gemakkelijk dat bedrijven Nederland verlaten als de
vennootschapsbelasting omhoog gaat. Dat is vaak niet op feiten gebaseerd. We
hebben zoveel meer positieve punten. De haven van Rotterdam, Schiphol, een
hoogopgeleide bevolking die goed Engels spreekt, een uitstekende digitale en
logistieke infrastructuur. De belastingdruk is slecht één factor voor een
aantrekkelijk vestigingsklimaat."

,,Het veelgehoorde argument luidt dat de winstbelasting overal in Europa daalt
en wij daarom mee moeten. Maar dat is maar ten dele zo: ja, in Nederland, het
Verenigd Koninkrijk waar we altijd naar wijzen, Ierland en nog wat landen. In
Frankrijk is de vennootschapsbelasting met 33,33 procent hoog gebleven."

,,Door een daling neemt de belastingdruk voor gewone Nederlanders toe. Want de
overheid gaat niet minder miljarden uitgeven, terwijl de inkomsten wél op peil
moeten blijven. Belastingheffing verschuift dus van kapitaal naar arbeid. Dat
moeten we niet willen. Niet alleen wij profiteren van multinationals hier, zij
profiteren ook van onze maatschappij en moeten daar eerlijk aan bijdragen. Het
is goed om te beseffen dat landen weliswaar met elkaar concurreren, maar dat een
'race to the bottom' uiteindelijk enkel verliezers kent. Slechts grote bedrijven
spinnen er garen bij. Uiteindelijk is de oplossing meer samenwerking.''

TEGEN: De trend is omlaag

Hans van den Hurk en Jan van de Streek, hoogleraren in Maastricht en aan de UvA
zijn tegen. ,,Belastingdruk is niet de enige factor voor bedrijven, Nederland
hoeft niet het laagste tarief van Europa te hebben. Maar tegelijk moeten we mee:
de trend is omlaag, we concurreren met het Verenigd Koninkrijk om de positie van
aantrekkelijkste vestigingsland. Momenteel probeert Nederland Tesla te verleiden
zijn nieuwe fabriek hier te vestigen. Daarin is belasting niet onbelangrijk."
Jan van de Streek: ,,Nederland zit met zijn tarief van 25 procent nu in de
middenmoot en dat is prima. We hoeven niet de prijsvechter van Europa te zijn,
zoals Bulgarije, dat op 10 procent zit. Er zijn meer vestigingsfactoren. Stel
dat je de vennootschapsbelasting een paar procentpunt verhoogt, dan jaag je de
multinationals echt niet weg. Maar nieuwe bedrijven en investeringen komen niet
snel meer hierheen."

Hij vervolgt: ,,Desalniettemin maak ik me zorgen over de race naar de bodem.
Vraag is echter of Nederland die dalende trend alleen kan keren. Minimumtarieven
in Europees verband kunnen wellicht helpen. Belastingafdrachten vormen een
belangrijke kostenpost voor bedrijven. En vergeet niet: verhoging geldt ook voor
kleine zelfstandigen. Velen hebben een eigen bv en betalen ook winstbelasting.
Globaal ervaren zij bij elkaar een belastingdruk van 45 procent.''




Bekijk de oorspronkelijke pagina:

LOAD-DATE: 7 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               36 of 42 DOCUMENTS



                              AD/Algemeen Dagblad

                            7 januari 2017 zaterdag

Het was niet de gewone burger die met open ogen in de euro-fuik liep

BYLINE: C.B.A. GÖLLNER,

SECTION: Service; Blz. 39

LENGTH: 159 woorden


Brief van de dag

,,We zijn met open ogen in de fuik gelopen'', stelt professor Jan Luiten van
Zanten (foto).

Hij zegt dit in het interview 'In de toekomst zien we 2016 als een keerpunt' (AD
5-1). Hoezo 'we'? Zou de professor alstublieft voor zichzelf willen spreken? De
burger - door de boven ons gestelden in de regel denigrerend als Jan-met-de-pet
aangeduid - had allang in de gaten dat door de invoering van de euro de
begrotingstekorten van Italië, Griekenland en Frankrijk nu ook ónze
begrotingstekorten waren geworden. En dat er van de gedane beloften - lagere
prijzen, meer banen, ieder land z'n eigen financiële broek ophouden - niet één
gestand zou worden gedaan. Het referendum over de Europese Grondwet is in 2005
dan ook niet voor niets op een massaal 'Nee!' uitgedraaid. ,,We weten niet welke
lessen we moeten trekken'', vervolgt de professor. De burger wist en weet dat
dus wel: uit de EU. En wel met bekwame spoed.




Bekijk de oorspronkelijke pagina:

LOAD-DATE: 7 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               37 of 42 DOCUMENTS



                              AD/Algemeen Dagblad

                             6 januari 2017 vrijdag

Tweeverdiener profiteert flink

BYLINE: DAVID BREMMER

SECTION: Economie; Blz. 18

LENGTH: 473 woorden



HIGHLIGHT: Ondanks de gunstige economie zien de meeste werknemers hun loon er
eind deze maand nauwelijks op vooruitgaan. Enige groep die flink profiteert zijn
tweeverdieners met kinderen die naar de opvang gaan.


Jan Modaal krijgt er een karige 3 euro bij


,,Dit jaar is een vlak, bijna saai jaar voor de lonen'', constateert Dik van
Leeuwerden, hoofd wet- en regelgeving bij het ADP dat maandelijks voor een
kleine 1,5 miljoen werknemers het loonstrookje regelt.



Wie het minimumloon geniet, mag 15 euro per maand extra verwachten. Voor
inkomens tot 1.750 euro per maand is dat 11 euro. Jan Modaal (2.855 euro) ziet
een karige 3 euro extra op zijn of haar loonstrookje. Voor werknemers die twee
keer modaal verdienen is dat 10 euro.

De lichte stijging wordt veroorzaakt doordat werknemers dit jaar iets minder
belasting hoeven te betalen. Dat komt vooral doordat de maximale arbeidskorting
stijgt met 120 euro per jaar. Ook het afbouwtraject van de arbeidskorting
wijzigt: waar de korting eerst bij een jaarinkomen van 100.000 op nul eindigde,
gebeurt dat dit jaar pas bij 111.000 euro. Vooral hoge inkomens profiteren.
,,Iemand die drie keer modaal verdient ontvangt, daardoor maandelijks 28 euro
meer arbeidskorting en gaat er netto 21 euro op vooruit."

Enige groep die bovengemiddeld profiteert zijn tweeverdieners met kinderen die
kinderopvang krijgen. Dankzij de inkomensafhankelijke combinatiekorting en
doordat de kinderopvangtoeslag stijgt, gaan zij er jaarlijks 333 tot 442 euro op
vooruit. Het verschil met eenverdieners met kinderen kan zelfs tot 500 euro
oplopen nu de niet-werkende partner jaarlijks 145 euro minder heffingskorting
krijgt uitbetaald. ,,Het kabinet wil zo stimuleren dat partners bij kinderen
allebei blijven werken'', zegt Van Leeuwerden.

Tegenover de kleine plusjes voor de meeste werknemers staan kleine minnen. Veel
ambtenaren vinden op hun eerste loonstrookje juist een lager bedrag terug.
Oorzaak vormen de verhoogde pensioenpremies van ambtenarenfonds ABP.

Voor de duidelijkheid: de berekeningen van het ADP tonen slechts het effect van
alle Prinsjesdagmaatregelen - koopkrachtmaatregelen, fiscale en
premieveranderingen. Ze staan los van jaarlijkse loonsverhogingen die werknemers
via hun werkgever krijgen, al dan niet op grond van de geldende CAO.

Niet alleen werknemers, ook werkgevers gaan er licht op vooruit. Zij hoeven met
name voor werknemers met lagere en middeninkomens minder premies af te dragen.
Door de stijgende pensioenpremies is de overheid als werkgever wel duurder uit.
Dat werkgevers en organisaties goedkoper uit zijn, komt omdat zij dit jaar
minder aan sectorpremies voor de WW kwijt zijn. Oorzaak daarvan is de prima
draaiende economie waardoor de werkloosheid daalt en daarmee het aantal mensen
met een werkloosheidsuitkering.

De berekeningen van het ADP liggen in lijn met de laatste decemberraming van het
Centraal Plan Bureau. Het CPB becijfert de koopkrachtstijging dit jaar op 0,7
procent.

Het verschil met eenverdieners met kinderen kan zelfs tot 500 euro oplopen




Bekijk de oorspronkelijke pagina:

LOAD-DATE: 5 January 2017

LANGUAGE: DUTCH; NEDERLANDS

GRAPHIC: Het loon gaat er in 2017 nauwelijks op vooruit.

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               38 of 42 DOCUMENTS



                              AD/Algemeen Dagblad

                            5 januari 2017 donderdag

Stop belastinglokkertjes voor de grote bedrijven

SECTION: Service; Blz. 23

LENGTH: 487 woorden



HIGHLIGHT: Netjes belasting betalen moet, vindt Jeroen Dijsselbloem, PvdA-lid en
minister van Financiën. Maar terwijl de burgers en de bakker op de hoek gewoon
betalen, dragen creatieve multinationals nergens af.


Opinie


Belasting betalen is een morele plicht. Om bij te dragen aan infrastructuur,
onderwijs, defensie en ouderenzorg. Mensen aanspreken op hun belastingplicht kan
echter alleen als het systeem rechtvaardig is. En daar zit het scheef.

Werkenden zijn de afgelopen decennia een steeds groter deel van de totale
belastingen gaan betalen. Vermogenden profiteren daarvan. Zij steken hun geld in
ondernemingen, waarvan er steeds meer de fiscus ontlopen. Ook tussen bedrijven
is de balans zoek. De bakker op de hoek betaalt keurig zijn belastingen, terwijl
creatieve multinationals nergens afdragen. Dat komt doordat landen bedrijven
voordelen bieden, in de hoop dat ze zich binnen hun grenzen vestigen. Bedrijven
grijpen die voordeeltjes om uiteindelijk nergens belasting te betalen. Nederland
is onderdeel van dit probleem, maar moet onderdeel van de oplossing worden.
Staatssecretaris Wiebes en ik hebben gezorgd voor meer transparantie. Geld
verstoppen in het buitenland is steeds moeilijker. Het saldo op Liechtensteinse
en Zwitserse bankrekeningen ziet de Belastingdienst nu ook. De Nederlandse en
Duitse belastingdienst delen informatie over belastingafspraken met
multinationals, met alle Europese landen. Daarnaast moeten multinationals
rapporteren in welk land ze hoeveel afdragen. En er komt een register dat gaat
bijhouden wie achter welk bedrijf zit, ook in tropische belastingparadijzen.
Ondanks nieuwe regels voor brievenbusfirma's is de moraal van Nederlandse
trustkantoren, die vennootschappen beheren, slecht. Naar schatting heeft 40
procent problemen met de wet: grove belastingontwijking, fraude, witwassen en
corruptie. Dat vraagt om een grote schoonmaak. De Nederlandsche Bank (DNB) heeft
meer mankracht vrijgemaakt voor het toezicht op de sector. En ik ga de wet
aanpassen zodat DNB nog effectiever kan ingrijpen. Zo sluit ook dit net zich. Om
te voorkomen dat bedrijven nergens belasting betalen, herzien we onze
belastingverdragen, te beginnen die met ontwikkelingslanden. Onder mijn leiding
hebben de 28 EU-lidstaten vorig jaar veel maatregelen genomen om
belastingontwijking te voorkomen. Ook Nederlandse constructies zoals de
CV-BV-constructie gaan de komende jaren op de helling. Landen die niet
meewerken, komen op een zwarte lijst. Het risico blijft dat landen
belastingtarieven verlagen om bedrijven te verleiden. Ook dat moeten we
voorkomen. Lodewijk Asschers eerste speerpunt is 'eerlijke belastingen'. Wat mij
en de PvdA betreft moet het belastingtarief voor bedrijven omhoog. Om het
evenwicht tussen gewone Nederlanders en internationale bedrijven, en tussen
werkenden en vermogenden, te herstellen. Om te betalen wat Nederland echt sterk
en rechtvaardig maakt. Omdat onze toekomst veel belangrijker is dan lokkertjes
voor multinationals.

Jeroen Dijsselbloem, PvdA, is minister van Financiën.

Er is sprake van witwassen, fraude en corruptie bij heel veel trustkantoren




Bekijk de oorspronkelijke pagina:

LOAD-DATE: 5 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               39 of 42 DOCUMENTS



                              AD/Algemeen Dagblad

                            5 januari 2017 donderdag

'Verhoog belasting bedrijven'

BYLINE: LAURENS KOK

SECTION: Nieuwsdienst; Blz. 3

LENGTH: 490 woorden



HIGHLIGHT: De belasting voor ondernemingen moet omhoog, vindt PvdA'er Jeroen
Dijsselbloem. Als minister van Financiën betoogde hij juist nog dat de
winstbelasting geleidelijk omlaag kan.


Dijsselbloem: gewone mensen nu de klos, terwijl multinationals profiteren

De verhoging is volgens Dijsselbloem nodig om 'het evenwicht tussen gewone
Nederlanders en internationale bedrijven, en tussen werkenden en vermogenden, te
herstellen'. Hij schrijft dat in een ingezonden opiniestuk in deze krant.

Het toptarief in de winstbelasting (vennootschapsbelasting) voor bedrijven
bedraagt op dit moment 25 procent. Dijsselbloem laat in het midden welk
percentage hij in gedachten heeft. Dat komt pas naar buiten als het
PvdA-programma is doorgerekend door het Centraal Planbureau.

,,Werkenden zijn de afgelopen decennia een steeds groter deel van de totale
belastingen gaan betalen. Vermogenden profiteren daarvan. Ook tussen bedrijven
is de balans zoek. De bakker op de hoek betaalt keurig zijn belastingen, terwijl
creatieve multinationals nergens afdragen." Bedrijven grijpen voordeeltjes die
landen bieden, zodat ze uiteindelijk nergens belasting betalen, aldus
Dijsselbloem.

De minister benadrukt als PvdA'er te spreken en niet namens het kabinet. ,,Wat
mij en de PvdA betreft moet het belastingtarief voor bedrijven de komende jaren
omhoog."

Dijsselbloem gaat verder dan zijn partij eerder opschreef in het
verkiezingsprogramma. Daarin bepleit de PvdA een Europees minimumtarief voor de
winstbelasting. Van een verhoging is daarin geen sprake.

In een interview met RTLZ op 22 november zei Dijsselbloem als minister van
Financiën dat Nederland de komende jaren de winstbelasting kan verlagen, als
tegelijkertijd aftrekmogelijkheden of belastingconstructies worden versoberd. Zo
kan Nederland internationaal concurrerend te blijven.

Hogere lasten

Dijsselbloem licht toe dat hij in het tv-interview uitdrukkelijk sprak over de
mogelijke opbrengst van de aanpak van belastingontwijking. Daarover is binnen de
coalitie tussen PvdA en VVD de afspraak gemaakt dat eventuele extra inkomsten
door deze aanpak niet zouden mogen leiden tot netto hogere lasten voor het
bedrijfsleven.

In algemene zin vindt de PvdA echter dat de tarieven te laag zijn, stelt
Dijsselbloem. ,,Vooruitkijkend, in de nieuwe periode, vinden wij dat de tarieven
omhoog moeten om het evenwicht te herstellen."

De PvdA-minister benadrukt dat de tarieven in de vennootschapsbelasting onder
zijn bewind niet zijn verlaagd. Wel heeft dit kabinet ervoor gezorgd dat
bedrijven de komende jaren minder belasting gaan betalen, omdat over een groter
deel van de winst het gunstige belastingtarief van 20 procent geldt in plaats
van 25 procent. Deze maatregel, die stapsgewijs wordt ingevoerd, scheelt de
schatkist op termijn jaarlijks 225 miljoen euro aan belastinginkomsten.

Coalitiepartij VVD is een verklaard tegenstander van een hogere winstbelasting.
De liberalen vrezen dat grote bedrijven Nederland de rug zullen toekeren,
waardoor banen verloren gaan.

> Meningen

De bakker op de hoek betaalt keurig zijn belastingen, multinationals dragen
nergens af




Bekijk de oorspronkelijke pagina:

LOAD-DATE: 5 January 2017

LANGUAGE: DUTCH; NEDERLANDS

GRAPHIC: Minister Dijsselbloem: ,,Werkenden zijn een steeds groter deel van de
totale belastingen gaan betalen."

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               40 of 42 DOCUMENTS



                              AD/Algemeen Dagblad

                            4 januari 2017 woensdag

Verbijsterend hoe vluchtelingen hier in de watten worden gelegd

BYLINE: LOTTE VAN BOHEMEN, UTRECHT.

SECTION: Service; Blz. 24

LENGTH: 283 woorden


Brief van de dag


'Nu op inburgeringscursus' (AD Magazine 31-12). Met verbazing heb ik de rubriek
Geld & Geluk gelezen.

Natuurlijk is het goed dat we echte vluchtelingen helpen. Maar er is wel een
verschil tussen helpen en volledig in de watten leggen.

Deze mensen worden meer en beter geholpen dan menig Nederlander. Ze wonen in een
huis van 585 euro per maand. Ik ken mensen die de helft meer huur betalen, omdat
ze zo lang op de wachtlijst staan voor een sociale huurwoning. En 6.000 euro om
allemaal nieuwe spullen te kopen? Waar vind je dat? Met een gewoon minimumloon
kan dit niet. Waarom kan dit niet via Marktplaats of via de Kringloop? Amira wil
een opleiding in de zorg doen. Dat wilde ik ook. Op mijn 58ste werd ik
boventallig verklaard, ik wilde me omscholen naar de zorg. Maar ik moest
fulltime beschikbaar zijn voor de arbeidsmarkt, daarnaast zou het UWV of de
gemeente mij niet faciliteren met de kosten voor de opleiding. Amira, die zal
wel steun krijgen. Ik zie in dit stukje alleen maar krijgen, krijgen. En Henk en
Ingrid maar werken. Zelfs voor het minimumloon, waarbij ze geen cent meer te
besteden hebben dan deze mensen. Ik zie ook geen tegenprestatie, iets van
vrijwilligerswerk, niets. Eerst de inburgeringscursus, maar dat kan nog heel
lang duren, aldus het stel. Ondertussen op je lauweren rusten en niets terug
hoeven te doen. Wie in de bijstand zit, wordt wel geacht iets terug te doen. We
mogen best sociaal zijn, maar het moet niet zo zijn dat ze het nu tien keer
beter hebben dan in hun eigen land toen het daar nog vrede was. En als er ooit
vrede komt in Syrië, dan blijven ze, want hier is alles gratis. Hoelang kunnen
wij dit nog betalen?




Bekijk de oorspronkelijke pagina:

LOAD-DATE: 3 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               41 of 42 DOCUMENTS



                              AD/Algemeen Dagblad

                            4 januari 2017 woensdag

'Het Westen moet zich beter weren tegen islam'

BYLINE: WIERD DUK

SECTION: Nieuwsdienst; Blz. 8, 9

LENGTH: 1525 woorden



HIGHLIGHT: Het Westen onderschat het gevaar van de radicale islam nog altijd.
,,Wereldwijd zijn 50 miljoen moslims bereid geweld te gebruiken'', stelt
socioloog Ruud Koopmans (55).


Interview Socioloog Ruud Koopmans


Ruud Koopmans is hoogleraar sociologie en migratie-onderzoek in Berlijn, de
Duitse hoofdstad die vorige maand werd opgeschrikt door een bloedige aanslag op
een kerstmarkt. De wetenschapper vindt dat de islamitische gemeenschap zich
duidelijker moet uitspreken tegen terreur. ,,Het stoort mij dat er na dit soort
aanslagen nooit een massale mobilisatie van moslims op gang komt. Als zoiets in
naam van jouw religie gebeurt, heb je de verantwoordelijkheid om te handelen.
Maar ook nu wordt weer gezegd dat dit niets met de islam te maken heeft."



Koopmans is sinds 2007 directeur van de afdeling Migratie, Integratie en
Transnationalisatie van het sociaalwetenschappelijke instituut WZB aan het
Landwehrkanal. De Nederlander is auteur van enkele geruchtmakende onderzoeken,
onder meer naar fundamentalisme onder Turkse en Marokkaanse moslims in zes
Europese landen.

U hekelt het gebrek aan vermogen tot zelfkritiek in de islamitische
gemeenschappen.

Koopmans: ,,Er bestaat een enorm gevoel van superioriteit binnen de islam. Kijk
naar de misstanden in moslimlanden: het ligt altijd aan de buitenwereld. Uit
onderzoek blijkt dat ongeveer de helft van de moslims wereldwijd gelooft dat
Israël en de VS achter Islamitische Staat en de aanslagen van 11 september 2001
zouden zitten. Als je zo'n kritiekloos zelfbeeld hebt, wordt een gesprek
moeilijk. Niet-moslims steunen die gedachtegang bovendien door elke kritiek te
smoren met het verwijt van 'islamofobie'."

Een grote minderheid van de moslims in westerse landen leeft in parallelle
samenlevingen, beweert u.

,,Van de moslims van Turkse en Marokkaanse komaf in Nederland moet 45 procent
als 'fundamentalistisch' worden beschouwd. Zij tolereren maar één interpretatie
van de Koran en stellen die boven de Nederlandse wet. Bij deze groepen is er
sprake van sterke segregatie: hun hele leven is ingericht op omgang met
gelijkgezinden."

Veel van de radicaliserende Europese moslimjongeren groeien op in deze milieus.
Hoe groot is het dreigingspotentieel?

,,Dat is wereldwijd aanzienlijk. Er woedt een oorlog tussen verschillende
islamitische stromingen én tussen de radicale islam en het Westen. Je moet
vaststellen dat van het miljard moslims bijna de helft een intolerante vorm van
de islam aanhangt, waarbinnen haat jegens afvalligen en homoseksuelen en het
schenden van vrouwenrechten normaal zijn. Van die 500 miljoen mensen, blijkt uit
onderzoek, is 10 tot 20 procent bereid om geweld te accepteren - ook tegen
burgers - om de islam te verdedigen. Dat zijn minstens 50 miljoen moslims. Dan
weet je waar die 'eenzame wolven', die terreuraanslagen plegen, vandaan komen.
Die zijn helemaal niet eenzaam."

Uw onderzoeksresultaten zouden 'twijfelachtig' zijn. U zou 'stemming maken tegen
moslims'. Een groep 'antifascistische' Berlijnse studenten voerde afgelopen
najaar campagne tegen u.

,,Linkse kranten als de Taz en Neues Deutschland noemden mij zonder wederhoor
'die racistische professor'. Uiteindelijk moest ik mij voor een volle zaal
studenten verantwoorden. Ik dacht hen met onderzoeksresultaten te kunnen
overtuigen. Maar alles wat ik zei, stuitte op hoongelach, terwijl mijn
tegenstanders luid applaus kregen voor beweringen zonder enige feitelijke
onderbouwing. Het was een soort showproces, waar nota bene ook enkele collega's
vrolijk aan meededen."

Die ervaring heeft hem gehard, zegt Koopmans. ,,Mensen die mij aanvallen,
deinzen er niet voor terug mijn onderzoeksresultaten te verdraaien en ronduit te
liegen. Die spreek ik daar op aan. Ik geef ze niet eens een hand meer."

Waar komt die weerstand vandaan?

,,In de denkwereld van mijn tegenstanders ben je 'fout' als je kritisch kijkt
naar de islam en naar de wenselijkheid van immigratie omdat je daarmee rechtse
populisten als Wilders en in Duitsland de AfD in de kaart zou spelen. Er zit ook
een klassenaspect aan: als je niet meedoet aan die lofzang op de islam, op
diversiteit en de multiculturele samenleving ben je een tokkie: kwaadwillend en
dom."

Een andere reden dat het integratiedebat in Duitsland 'zo'n vijftien jaar
achterloopt', zegt Koopmans, is dat Nederland de ervaring heeft van de
jihadistische moord op Theo van Gogh. Tot aan de recente aanslagen ging
islamistische terreur aan de Bondsrepubliek voorbij.

,,Dat heeft ook te maken met de moslimpopulaties in Duitsland. In meerderheid
zijn dit Turken en mensen van de Balkan, relatief weinig Arabieren. Maar dat
laatste voordeel heeft Angela Merkel met haar 'Wir schaffen das' en de komst van
meer dan een miljoen mensen uit het Midden-Oosten met één gebaar tenietgedaan."


Het moet mogelijk zijn om over ingrijpende beslissingen als Merkels politiek van
open grenzen vragen te stellen, zonder van islamofobie en racisme te worden
beschuldigd, vindt Koopmans. ,,Het is smakeloos om te stellen dat aan Merkels
handen bloed zou kleven, maar je moet niet doen alsof massa-immigratie iets is
dat een land zomaar overkomt. Het is een keuze. Merkel mag zeker worden verweten
dat zij de grenzen van Europa heeft opengezet zonder de rest iets te vragen."

Hoe is uw contact met de politiek?

,,Door partijen als de CDU/CSU en de FDP word ik regelmatig geconsulteerd. In de
nieuwe Duitse integratiewet zijn ook enkele adviezen van mij terug te vinden."

In Koopmans' voorstellen ligt de nadruk op verplichte inburgeringscursussen, het
stellen van duidelijke eisen voor het verlenen van permanente
verblijfsvergunningen en bij naturalisatie, en het handhaven van de principes
van de rechtsstaat.

,,We moeten veel duidelijker definiëren wat de kern van de rechtsstaat is. Nu is
het enorm moeilijk om migranten, die zonder papieren of met valse
identiteitsbewijzen zijn binnengekomen, uit te zetten. En wanneer afgewezen
asielzoekers worden teruggestuurd, schreeuwen critici moord en brand over
'nazi-praktijken'. Dit soort verwrongen gedrag ondermijnt juist de rechtsstaat.
Het is een gevolg van verkeerde politieke beslissingen als hier zo veel
kwaadwillenden kunnen rondlopen, die niet uitgezet kunnen worden. Dat zijn
misstanden die doden kunnen kosten. Het is ook niet rechtsstatelijk om iedereen
maar binnen te laten en daarmee gewetenloze mensensmokkelaars in de kaart te
spelen. Hoe kan dat een 'Europese waarde' zijn?"

Onlangs waarschuwde Koopmans: vertegenwoordigers van de 'elite' moeten hun
ivoren torens verlaten als zij het populisme de wind uit de zeilen willen nemen.
Volgens de hoogleraar zetten 'kosmopolieten', die culturele en religieuze
minderheden met hand en tand verdedigen, de dominante nationale cultuur - in
Nederland gesymboliseerd door Zwarte Piet - veel te gemakkelijk weg als
'achterlijk' en 'racistisch'.

,,Ik vind de minachting waarmee zij de meerderheid van de burgers bejegenen
schaamteloos en onbegrijpelijk. Die constante krenking zit veel mensen dwars.
Die kosmopolieten - politici, intellectuelen, journalisten - hebben geen idee
hoezeer zij andersdenkenden krenken omdat ze geen enkele voeling met die mensen
hebben."

U komt zelf uit een laag opgeleid milieu, u was de eerste uit uw familie die
ging studeren. Scheelt dat?

,,Ik weet drommels goed hoe die leefwereld eruitziet. Voor die mensen is
Nederland het referentiekader en een baken van identiteit, houvast en
bescherming. In het buitenland ga je af en toe eens op vakantie. Die wereld
staat mijlenver af van die van de hoogopgeleide veelvliegers, voor wie de
geglobaliseerde wereld een prachtige speeltuin is. Dat is de kloof tussen de
elite en de gewone burgers waar helaas de populisten van profiteren."

Koopmans zegt 'helaas', want hij ziet zichzelf als een ouderwetse
sociaaldemocraat. Hij wil niet in het rechts-populistische kamp worden
getrokken. ,,De AfD vraagt me een enkele keer om te komen spreken, maar daar ga
ik niet op in. Toen Wilders mij eens fout citeerde, heb ik dat ook direct
rechtgezet. Het is tragisch: als thema's zo beladen zijn als de islam,
immigratie en integratie, is het nauwelijks meer mogelijk om je in het midden
staande te houden."

Denkt u wegens de tegenstand die u in Duitsland ontmoet nooit aan weggaan?

,,Nee, als je hier een rolletje kunt spelen in het debat en eventueel bakens
kunt verzetten, bereik je zoveel meer dan in Nederland."

Maar hoopvol is hij niet. ,,Je ziet dat de onbuigzamen aan het langste eind
trekken. Radicalen stappen naar de rechter als ze hun zin niet krijgen, wij
ergeren ons alleen. Mijn zoon wilde voor zijn middelbare school stage lopen bij
een artsenpraktijk in de multiculturele wijk Kreuzberg in Berlijn. We kregen te
horen dat er voor hem geen plaats is wegens het grote aantal islamitische
patiënten dat bezwaar heeft tegen jonge mannelijke stagiaires. Een vriend van
mij werd met hetzelfde argument meermaals geweigerd als sollicitant bij
kinderdagverblijven in Berlijn. Dat is een subtiele vorm van islamisering. Hoe
gaan onze 'zachte' samenlevingen het conflict winnen met die hardere cultuur?
Dat lukt alleen als de westerse democratieën zich veel weerbaarder gaan
opstellen."

Radicalen stappen naar de rechter als ze hun zin niet krijgen, wij ergeren ons
alleen.

Als je niet aan die lofzang op de islam meedoet, ben je een tokkie




Bekijk de oorspronkelijke pagina: , , ,

LOAD-DATE: 3 January 2017

LANGUAGE: DUTCH; NEDERLANDS

GRAPHIC: Ruud Koopmans is hoogleraar in Berlijn. ,,Bondskanselier Angela Merkel
mag worden verweten dat zij de grenzen van Europa heeft opengezet zonder de rest
iets te vragen.''

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved

                               42 of 42 DOCUMENTS



                              AD/Algemeen Dagblad

                             3 januari 2017 dinsdag

Darts

SECTION: Showbuzz; Blz. 24

LENGTH: 342 woorden


Angela kijkt tv


Dat darts, dat blijft toch geweldig om naar te kijken. Niet alleen omdat het
steeds weer zo bloedstollend spannend is, maar vooral omdat het ten diepste een
ode is aan de gewone man. En zoals u weet, kun je mij niet gelukkiger maken dan
met meer gewone mensen op tv. Daar zap ik als vrouw graag voor naar RTL 7,
ondanks dat die zender blijft brullen dat ze er 'meer voor mannen' zijn.



Nergens vind je zoveel gewone mensen bij elkaar als in dartspaleis Ally Pally in
Londen. Zowel in de zaal als op het podium. Toegegeven, je moet soms om een
woeste hanenkam heen gluren, niet op een tatoeage meer of minder kijken en af en
toe flink knipperen als er weer een met felgekleurd polyester omtrokken bierbuik
door beeld schuift - maar dan staat daar toch echt de gewone man in de
schijnwerpers. De postbode die een heel land in vervoering brengt. De voormalige
trambestuurder die nu in zijn gesponsorde shirt analyticus zit te wezen.

En daar houdt het niet op. RTL 7 heeft de twee commentatoren ook op hun
gewone-man-kwaliteiten geselecteerd. Ze wekken elke wedstrijd de indruk amper
door te hebben dat ze live op tv zijn. Ze ouwehoeren gewoon een beetje voor de
vuist weg, alsof ze met een biertje aan de toog zitten van de plaatselijke
kroeg. Of beter nog, alsof ze onder de brug liggen in een Bovag-garage. Ze maken
een flauwe grap, gooien de term 'grote-mannen-finish' er weer eens in en laten
met pretogen weten dat Melissa uit Vinkeveen en Kimberly uit Raamsdonksveer kans
maken om walk on girl te zijn bij de Dutch Darts Masters later dit jaar.

Als Koert Westerman dan in de studio de boel leidt, is het helemaal feest. Want
die spreekt de taal van al die mannen als geen ander en trekt zich van geen
enkele tv-wet iets aan. Zijn collega Marcel Maijer is zonder twijfel de betere
presentator, maar die is toch te veel hockeykakker voor zo'n volksfeest.

Heerlijk. Na een paar van zulke avondjes darts, kan ik volgende week wel weer
een portie Felix Rottenberg aan in De Wereld Draait Door.

Reageren? angela@ad.nl




Bekijk de oorspronkelijke pagina:

LOAD-DATE: 2 January 2017

LANGUAGE: DUTCH; NEDERLANDS

PUBLICATION-TYPE: Krant


                    Copyright 2017 De Persgroep Nederland BV
                              All Rights Reserved
