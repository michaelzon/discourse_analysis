
                               1 of 70 DOCUMENTS

                                Algemeen Dagblad

                               December 24, 2001

Ben

BYLINE: ANTOINNETTE SCHEULDERMAN

SECTION: sport; Pg. 19

LENGTH: 507 words


    Ben Johnson heeft een grote verantwoordelijkheid. Hij maakt de bobsleebaan
schoon die gebruikt wordt tijdens de Olympische Winterspelen in Salt Lake City.
Ben Young is 15 jaar en ballroomdancer. Bij de openingsceremonie op 8 februari
danst Ben mee in het Rice-Eccles Olympic Stadium. Ben Lonsdale is VIP-host voor
de Italiaanse Olympische delegatie. Eigenlijk houdt hij niet van wintersporten.
Ben is fan van Patrick Kluivert.

    De drie Bens wonen in Salt Lake City, een dorp met 171.000 inwoners in de
Amerikaanse staat Utah.

    Behalve deze drie wonen er nog zeker 20 andere Bennen in Salt Lake. Ze zijn
de helden in de nieuwe campagne van mobiele telefoonaanbieder Ben.

    Wel verstandig van Ben om nu vooral te gokken op de 'gewone man' in plaats
van de topsporter. Bij de vorige Spelen, die in Sydney, stelde Ben een man
centraal: trampolinespringer Alan Villafuerte. Ben was fan van Alan, maar Alan
maakte de hoge verwachtingen van de telefoonmaatschappij en de rest van
Nederland niet waar.

    Bens risico is nu gespreid. Naast de inwoners van Salt Lake City, sponsort
het een uitgebreide delegatie Olympische sporters: het bobsleeteam van Arend
Glas, de snowboarders Nicoline en Marieke Sauerbreij en Marcella Boerma,
schaatsers Erben Wennemars, Mark Tuitert en Andrea Nuyt, kunstrijdster Karen
Venhuizen en de skiers Harald de Man en Rogier Oosterbaan.

    Erben Wennemars is blij met Ben als sponsor: 'Zij betalen de
telefoonrekening.' Ook Mark Tuitert is verheugd met zijn suikeroom: 'Voor mij is
het wel makkelijk, want ik kan lekker bellen zonder dat ik me zorgen hoef te
maken over de kosten.' Overigens wil Ben geen sponsor heten. Ben is fan.

    Reclamebureau KesselsKramer bedacht de nieuwe campagne, die tijdens het
Olympisch kwalificatietoernooi in Heerenveen werd gepresenteerd. Journalist Ben
Fulton van de Salt Lake City Weekly is de spil van de commercial waarinBen op
zoek gaat naar zijn naamgenoten in de stad van de Mormonen. Zoals Ben Cantu, de
vrouwelijke taxichauffeur die tijdens de Spelen de sportreporters van NBC in
haar grote slee rondrijdt.

    Nog nooit kwam ze een vrouw tegen die ook Ben heette. Eigenlijk is haar
verhaal een beetje triest. Haar vader heette Benny en Benny hoopte op een
jongen. De naam van de ongeborene was al klip en klaar. Maar het werd een
meisje. Ook met de voornaam van Benn Framer zaten zijn ouders in de maag. Zijn
vader gaf alle kinderen een naam met vier letters. Na Mory, Gary, June, Jull,
Mary en Lade kwam Ben. Oh nee; Benn.

    Hoe leuk de commercials en printadvertenties met de 'gewone' Bennen ook
zijn, het zijn de topsporters om wie het draait. Ben is fan van Harald de Man en
Rogier Oosterbaan. 'Wij wensen Harald en Rogier veel succes in Salt Lake' zeggen
enkele 'gewone' Bennen in een van de televisiespotjes. Jammer alleen dat Harald
en Rogier in februari gewoon thuis op de bank zitten. Ze hebben zich niet
gekwalificeerd, net zomin trouwens als Mark Tuitert dat heeft gedaan. Wat nu?
Wordt Ben dan Was?

    Reclame ; Sponsoring ; Economie ; Bedrijfsleven

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               2 of 70 DOCUMENTS

                                Algemeen Dagblad

                               December 22, 2001

Besmet met het Oost-Europa-virus

SECTION: Reporter; Pg. R5

LENGTH: 1222 words


    Het is een week van ups en downs voor de ruwgebolsterde Rotterdammer Herman
Jansen, coordinator van Stichting Alexander Helpt Roemenie (SAHR). Op zijn
kantoor in jeugdcentrum Plexat meldt zich een vrouw met twee zakken kleding. Ze
brengt ook een klein pakje voor een weeskind in Botosani in het arme noordoosten
van Roemenie.

    Kort daarna krijgt hij een schoenmaker aan de lijn, die zijn bedrijf
opdoekt. Jansen: 'Dat buitenkansje laat ik niet lopen. Met zijn spullen kan een
Roemeense jongen een vak leren en een bedrijfje beginnen.'

    'Hartverwarmend nieuws' krijgt hij van schoolkinderen uit de buurt. 'Ze
hebben in twee jaar 5000 gulden bijeengespaard. Dat raakt mij meer dan een gift
van Freddy Heineken van 100.000 gulden', zegt Jansen, die is opgegroeid in Het
Oude Noorden. De armoede en saamhorigheid, die hij als kind beleefde in deze
Rotterdamse volkswijk, inspireren hem nog steeds.

    De coordinator, met een Melkert-baan fulltime bezig voor SAHR, ondervindt
ook tegenslag. Voor de deur van Plexat staat een vrachtwagencombinatie klaar om
goederen naar Botosani te brengen. Op 15 november zou hij vertrekken voor de
2000 km lange tocht over de Karpaten. Maar de chauffeur, een WAO'er, kreeg kort
voor vertrek een vaste baan. Na lang zoeken vond Jansen een vrijwilliger, maar
toen maakte hevige sneeuwval de reis onmogelijk. Jansen gelaten: 'Je loopt
continu tegen muren. Het is vechten en toch doorgaan.'

    Zoals SAHR zijn er honderden clubs bezig voor Oost-Europa. Ze zamelen geld
en goederen in; brengen leermiddelen, kleding, medicijnen en bedden naar
scholen, bejaardenoorden en ziekenhuizen; en zetten zich in voor scholing en
werkgelegenheid. Het is een bonte sector van stichtingen, kerken, rotary clubs,
boerenbonden en individuen. Het zijn de hulpacties van gewone Nederlanders, die
meer willen dan thuis een girootje uitschrijven voor Amnesty of Greenpeace. Ze
willen zelf de handen uit de mouwen steken, met eigen ogen het resultaat van hun
werk controleren, en daarbij genieten van de vriendschap en gastvrijheid die ze
op hun weg tegenkomen.

    De sector heeft een breed draagvlak. Nederlandse huishoudens schenken per
jaar 3,6 miljard gulden aan goede doelen. Daarvan is 824 miljoen bestemd voor
internationale hulp, aldus het onderzoek Geven in Nederland van de Vrije
Universiteit, al zal daarvan ook een deel bestemd zijn voor grote organisaties
als Artsen Zonder Grenzen en Unesco.

    Populair zijn ook doelen op het gebied van kerk en levensbeschouwing (1,15
miljoen gulden). Daarvan verhuist een deel indirect weer naar Oost-Europa via
kerkelijke acties. Opvallend is verder dat het buitenland bovenaan staat bij het
weggeven van goederen. De waarde van de gebruikte spullen (kleding, schoeisel,
meubelen, computers, etc.) bedraagt 201 miljoen gulden.

    Als donorland is Roemenie onbetwist koploper. Zo'n 300 non-profit
organisaties onderhouden banden met dit land, meldt het ministerie van
Buitenlandse Zaken. 'In werkelijkheid zijn het er nog honderden meer', vermoedt
Arnout Eimers van de Nationale Commissie voor Internationale Samenwerking en
Duurzame Ontwikkeling. Deze NCDO heeft een programma voor 'maatschappelijke
transformatie en kleine plaatselijke activiteiten'.

    Eimers heeft geen totaalplaatje, aangezien veel clubs geen subsidie
aanvragen, of niet de moeite nemen een stichting op te richten. Zoals de
Amersfoortse apothekersassistente Jannie Torn, die al 15 jaar medicijnen en
goederen brengt naar een protestantse gemeenschap in Bielsko Biala (Polen). 'Het
zou fiscaal aantrekkelijk zijn, maar ik heb geen zin in die rompslomp.'

    Tweede op afstand staat Hongarije, gevolgd door Polen, Litouwen en Oekraine.
Voor dat land telde Beja Kluiters, coordinator humanitaire zaken van Platform
Nederland-Oekraine en actief met de stichting Spoetnik, ooit 32 organisaties.
Kluiters weet niet hoeveel er nog actief zijn. Sommigen leggen na twee jaar het
loodje. 'Het is werk voor doorzetters. Maar als je met het virus bent besmet,
raak je het niet meer kwijt.'

    De NCDO heeft wel inzicht in de aard van de hulp. 'De kerken gaan voorop',
weet Elisabeth van der Steenhoven, die de subsidie-aanvragen onder ogen krijgt.
'Daarna volgen de agrarische organisaties, die goed weten wat hun collega's in
het oosten nodig hebben. Dan heb je nog de stedenbanden, vrouwengroepen, rotary
clubs en scholen.'

    De hoofdrol van de kerken, met name in Roemenie en Hongarije, is historisch
bepaald. De banden dateren uit de communistische tijd. Protestanten steunden hun
vervolgde broeders, eerst met bijbels en boeken, na 1989 met hulpgoederen, en
tegenwoordig met duurzame projecten. Katholieke hulpacties richten zich vanouds
meer op Polen en de vakbond Solidariteit.

    De stichting Polen-Oekraine is een voorbeeld van de ontwikkeling, die veel
groepen doormaken. Begin jaren 90 begon Joep Huttinga uit Nieuw-Vennep met het
transport van kleding, speelgoed en bedden naar Krzeszow, de geboortestad van
zijn Poolse vrouw Barbara. Na de voortijdige dood van Huttinga namen anderen het
vaandel over.

    Er ontstond een netwerk van sponsors en vrijwilligers: de parochie in
Spaarndam, een groep transporteurs uit Nieuw-Vennep, personeel van busbedrijf
Connexxion in Haarlem, de Rotary Club Reeuwijk en de artsen van het
VU-ziekenhuis in Amsterdam. Vanuit Polen verplaatste het zwaartepunt zich
oostwaarts, via Lvov in het westen van Oekraine naar de Krim.

    'In Polen is de situatie verbeterd, maar bepaalde groepen houden onze
aandacht', zegt vice-voorzitter Dick Nijssen, een papierhandelaar uit
Nieuw-Vennep die in 1993 begon als sponsor van de dieselolie en daarna met het
hulpvirus werd besmet. 'In Krzeszow en omgeving helpen we scholen, sociale
diensten en verpleeginstellingen. De meeste vrachtwagens gaan verder naar
Oekraine.' Een verschuiving is er ook in de bestemming, van puur humanitair naar
duurzaam. Voedsel en kleding blijven van belang, maar er zijn nieuwe doelen
bijgekomen, zoals de inrichting van scholen en ziekenhuizen en de opbouw van een
rolstoelwerkplaats voor invaliden.

    De aandacht voor structurele verandering en zelfredzaamheid is hard nodig,
meent Laszlo Maracz van het Oost-Europa Instituut in Amsterdam. Hij zet
vraagtekens bij de voedsel- en kledinghulp, die ten koste gaat van lokale
boeren, middenstand en industrie. 'Wil je echt wat veranderen, dan moet je
helpen de maatschappij op te bouwen: door het versterken van de lokale netwerken
en het verbeteren van het bestuur. Anders blijft het een druppel op een
gloeiende plaat.'

    Hoe zinvol is het nog om voedsel te sturen naar Oekraine met zijn
overvloedige markten? 'Heel zinvol', houdt Beja Kluiters vol. 'In de winter is
er veel minder te koop. En het echte probleem is dat de armste mensen niet
genoeg geld hebben. Vooral in het oosten is de hulp hard nodig, omdat veel
organisaties terugschrikken van de afstanden en alleen in het westen actief
zijn.'

    Nijssen: 'Het geld zit bij de verkeerde mensen. Dat weerhoudt mij niet om te
helpen. Als je het gezicht ziet van een weeskind, dat voor het eerst speelgoed
krijgt, dan weet je dat je goed bezig bent. Het is misschien een druppel op de
gloeiende plaat, maar veel druppels maken toch een klein plasje.'

    Paul van Rossum: 'Aanwezigheid in het land is de beste controle.'

    Humanitaire hulp ; Rampen en Ongevallen ; Hulpverlening

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               3 of 70 DOCUMENTS

                                Algemeen Dagblad

                               December 20, 2001

Het is gedaan met de formulierdagvaarding

BYLINE: DOOR PAUL HOVIUS

SECTION: uw goed recht; Pg. 43

LENGTH: 634 words


    Een van de gevolgen van de herziening van het burgerlijk procesrecht is dat
een rechtzoekende burger meer moeite moet doen om simpele zaken zelfstandig aan
de rechter voor te leggen.

    Op 1 januari verdwijnt voor de rechtzoekende burger de mogelijkheid om met
behulp van de formulierdagvaarding op eenvoudige wijze een procedure bij de
kantonrechter te beginnen.

    Dit is een gevolg van de herziening van het procesrecht burgerlijke zaken.
De Eerste Kamer nam het betreffende wetsvoorstel onlangs aan. Doel van de
herziening is geschillen die burgers echt voor de rechter uitvechten, sneller te
laten verlopen.

    Wanneer een gedaagde partij het niet laat aankomen op een verstekzaak
(waarbij hij niets van zich laat horen) maar daadwerkelijk verweer gaat voeren,
is er zelfs met de simpelste kwestie al veel tijd gemoeid. Afhankelijk van de
werkdruk op de rechtbank kan de zaak in anderhalf jaar zijn geregeld. Maar
meestal duurt het twee a drie jaar voordat er duidelijkheid is.

    In die tijd krijgen beide partijen ruim de gelegenheid over en weer
standpunten uit te wisselen. Een tijdrovende en arbeidsintensieve bezigheid, die
een grote wissel trekt op de capaciteit van de rechtbanken.

    De klacht over de lengte en complexiteit van procedures dateert al van lang
geleden. Voor veel burgers was het feit dat het nodig was voor zelfs de meest
simpele kwestie een advocaat in te schakelen, reden een zaak er maar bij te
laten zitten. Gelijk hebben betekent nog niet gelijk krijgen. De kosten wogen
niet op tegen de mogelijke baten.

    In 1991 werd daarom de formulierdagvaarding in het leven geroepen, ook wel
bekend als de 'verkorte procedure bij de kantonrechter'.

    Bij een belang tot 5000 gulden, later opgetrokken tot 10.000 gulden, kon de
rechtzoekende door het invullen van een simpel formulier een zaak bij de
kantonrechter aanhangig maken.

    De eiser zette zijn grieven op papier en stuurde het papier naar de griffie
van het kantongerecht. Een advocaat was niet nodig. Alleen griffiekosten waren
verschuldigd.

    Zeker bij eenvoudige zaken was de formulierdagvaarding een uitstekende stok
achter de deur om onwilligen over de drempel te trekken. Toch is deze aanpak
nooit erg populair geworden. Veel consumenten bleken niet op de hoogte met deze
mogelijkheid. Het aantal procedures dat op deze wijze werd beslecht, bleef dan
ook relatief beperkt.

    Mede uit het oogpunt van rechtsgelijkheid is het voeren van een
gerechtelijke procedure gebonden aan zeer nauwe regels, die zijn vastgelegd in
het Wetboek van Burgerlijke Rechtsvordering. Dat is voer voor juristen. 'Gewone'
burgers krijgen hier zelden mee te maken. Is dat wel het geval, dan nemen zij
een advocaat in de arm.

    De uitgangspunten van het nieuwe procesrecht zijn vereenvoudiging, verdere
deformalisering, modernisering van de verhouding tussen rechter en partijen,
efficiency en harmonisering.

    De versnelling in de procedure wordt gerealiseerd door het schriftelijke
deel van de procedure te bekorten. Verder moet de rechter steeds waken tegen
onnodige vertraging. Hij krijgt daarbij ruimere bevoegdheid om partijen te
bevelen stellingen toe te lichten en stukken te overgeleggen.

    In die gehele vernieuwing is de simpele formulierdagvaarding gesneuveld. De
burger die in een eenvoudige kwestie zijn recht wil halen, zal daardoor eerder
kiezen voor het inschakelen van een geschillencommissie. En eventueel andere
alternatieve vormen van conflictbeslechting.

    Is dat om welke reden dan ook niet mogelijk en wil hij de zaak toch aan de
rechter voorleggen, dan kan hij dat tot een bedrag van 5000 euro zelfstandig
blijven doen. Maar voor niet-juristen is dat een zware opgave. En daarmee lijkt
in vooral eenvoudige consumentenzaken toch een forse drempel te zijn opgeworpen.

    Recht ; Consumentenzaken

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               4 of 70 DOCUMENTS

                                Algemeen Dagblad

                                December 3, 2001

Geen pielemuisjes, maar Reve zelf ; Letterkundig Museum eert de Volksschrijver

BYLINE: DOOR MENNO SCHENKE

SECTION: Cultuur & Media; Pg. 10

LENGTH: 738 words

DATELINE: Den Haag


    Vergeet de pielemuisjesrel rond de Prijs der Nederlandse Letteren. Eindelijk
gaat het weer over leven en werk van Gerard Reve. Het Letterkundig Museum wijdt
een expositie aan de Volksschrijver.

    Het is alsof zelfs de muren van het Letterkundig Museum een zucht van
verlichting slaken. Na weken van gejeremieer mag het gesprek weer gaan over
leven en werk van de bijna 78-jarige homoseksuele, katholieke Volksschrijver
Gerard Reve.

    Zuchten van verlichting slaken deden in elk geval Anton Korteweg, directeur
van het Letterkundig Museum, en een zaaltje vol literaire Haagse chique bij de
opening van de expositie Gerard Reve, Leraar en Belijder. Geen Vlaamse
pielemuisjes meer, geen Joop Schafthuizen als 'bekendste levenspartner van
Nederland', geen weigerachtige koning en dwingende Belgische minister. Het woord
is nu aan Reve zelf.

    Maar ja, de Koninklijke Volksschrijver was er niet om de hem gebrachte
hommage minzaam te ontvangen. 'Hij heeft een te wankele gezondheid', aldus
Korteweg, 'een drukke bijeenkomst is hem te veel.' Ook Matroosje Vosch bleef
derhalve weg.

    Dus deden we het met Teigetje en Woelrat en hun herinneringen,
liefdesvrienden van Reve van zo'n 35 jaar geleden. Willem Bruno en Henk van
Albada hebben hun Wolf Gerard overigens al 15 jaar niet meer gesproken, want
'Joop' blokkeert elk contact met huize Reve in het Vlaamse Machelen. Ze hadden
dia's en filmpjes van toen, geschoten in huize Het Gras in het Friese Greonterp
en op het Geheime Landgoed in de schaduw van de Mont Ventoux in Frankrijk.

    Beelden voor huiselijk gebruik, die in zo'n Letterkundig Museum iets
sacraals krijgen. Kijk, Gerard die een zak eierkolen leegstort... Moooi!! En
Gerard die z'n koffie uit een mok drinkt... Uit een mok!

    Wel ja, doe daar maar weer sarcastisch over; straks hebben die foto's wel
historische waarde.

    Alles wat met Reve te maken heeft krijgt immers waarde. Neem het juryrapport
voor de Prijs der Nederlandse Letteren. Die onderscheiding is meneer Reve
overigens bij meerderheid van stemmen, en dus niet unaniem, toegekend door de
zeskoppige Belgisch-Nederlandse jury.

    Dat boekje, dat voor Revianen vast een verzamelobject wordt, staat vol lof.
Voor Reve's ironie en humor, voor de poezie in zijn prozateksten, voor het Grote
Zwijgen en het Onuitsprekelijke in zijn boeken.

    Groninger dichter Jean Pierre Rawie, zijn maintenee Rosita Steenbeek aan de
arm, kwam namens Gerard Reve de 50ste druk van de beroemde debuutroman De
Avonden in ontvangst nemen. Manuscript uit 1947 (in 1996 voor 160.000 gulden
door het Letterkundig Museum van Joop Schafthuizen gekocht) en typoscript in een
mooi, groot boek. De Bezige Bij, altijd uitgever van De Avonden gebleven, drukte
250 exemplaren a [f]1000. Ze zijn al bijna allemaal verkocht, maar voor de
gewone man is er een Volkseditie.

    En o ja, natuurlijk is er die tentoonstelling, die door 'biograaf in hope'
Nop Maas is samengesteld en vormgegeven door Wim Crouwel, oud-directeur van
museum Boijmans in Rotterdam en gelauwerd grafisch ontwerper. Gerard Reve,
Leraar en Belijder is leuk, hoor. Veel foto's, een verstandskies en door Woelrat
in 1972 afgeknipt haar van 'Grijze Wolf', brieven, Frits van Egters'
(hoofdrolspeler in De Avonden) bruine speelgoedkonijn, schilderijen, affiches,
al z'n boeken, manuscripten van onder andere De Avonden en Werther Nieland.

    Mooie literaire nostalgie, lekker veel te lezen. Maar leven en werk van
Gerard Reve zijn zo benepen in vitrines gepropt in het even benepen gehuisveste
Letterkundig Museum dat je er claustrofobisch van wordt. Moet je zo een groot
schrijver eren? Het museum en zijn staf kunnen er weinig aan doen, maar geen
enkele tentoonstelling krijgt op deze armoedige locatie allure.

    Als-ie zelf nog naar Den Haag kan komen, zal Reve wellicht bij het zien van
deze expositie stiekem zijn gedicht Roem uit 1981 opzeggen: 'U bent', zegt de
groenteman,/ 'wel zo ongeveer de beste schrijver die we hebben.'/ Die man zegt
niet zomaar wat. Ik bedoel:/ hij zou zoiets niet zeggen als het niet waar was./
Ik zwijg, en kijk stil voor mij uit,/ en denk: 'Waarheen? Waarvoor? Waarom?'

    Letterkundig Museum Den Haag: Gerard Reve, Leraar en Belijder, t/m
26-5-2002.

    Teigetje (rechts) en Woelrat in het Letterkundig Museum bij affiches voor de
boeken van Gerard Reve.

    Foto Hans Kouwenhoven

    Literatuur ; Musea en galerieen ; Kunst en Cultuur ; Kunst ; Taal- en
Letterkunde

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               5 of 70 DOCUMENTS

                                Algemeen Dagblad

                                November 9, 2001

Cadeau bij Het Huwelijk: iets voor in huis of tuin

BYLINE: VAN EEN ONZER VERSLAGGEVERS

SECTION: Binnenland; Pg. 4

LENGTH: 319 words

DATELINE: Den Haag


    De bevolking schenkt Willem-Alexander en Maxima voor hun huwelijk 'iets voor
in huis of tuin'. De keuze tussen een nieuwe eethoek of een set tuinmeubelen mag
het paar zelf maken. Het cadeau wordt op 1 februari aangeboden.

    Dat heeft het Nationaal Oranjecomite, dat de inzameling voor het
huwelijksgeschenk organiseert, gisteren bekendgemaakt. Willem-Alexander en
Maxima verhuizen na hun huwelijk naar landgoed Eikenhorst in Wassenaar. Een
binnenhuis- of een tuinarchitect zal samen met het paar het cadeau vormgeven.

    Behalve het persoonlijke geschenk komt er een nieuw Oranjefonds voor
initiatieven die de verschillende culturen in Nederland beter bijeenbrengen. Het
geld is bedoeld voor projecten op het gebied van sport, cultuur en onderwijs.
Het comite zamelt de komende maanden geld in bij burgers en bedrijven. Zij
kunnen een bijdrage aan het huwelijksgeschenk storten op giro 22201.

    Het idee voor het Oranjefonds is het resultaat van een oproep aan de
bevolking met voorstellen te komen voor een huwelijksgeschenk. Het Oranjecomite
ontving 1500 suggesties. Volgens P. Beelaerts van Blokland van het comite
opperden diverse inzenders de oprichting van een fonds. Als voorzitter van het
Oranjefonds is oud-minister Wijers gevraagd. Willem-Alexander en Maxima worden
beschermheer en -vrouwe.

    Het nationaal huwelijksgeschenk wordt aangeboden tijdens een feestavond op 1
februari in de Amsterdam Arena. De provinciebesturen nodigen de komende maanden
50.000 'gewone' Nederlanders uit om het feest bij te wonen. Het programma
bestaat uit muziek, theater en dans.

    Daarnaast heeft het Oranjecomite zanger Marco Borsato gevraagd een speciaal
huwelijkslied te schrijven. Het lied, Lopen over Water, wordt gezongen door
Borsato en zangeres Sita van de band K-otic. De opbrengst van de cd gaat naar
het Oranjefonds.

    Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               6 of 70 DOCUMENTS

                                Algemeen Dagblad

                                November 7, 2001

Vox populi

BYLINE: PAMELA HEMELRIJK

SECTION: Cultuur & Media; Pg. 11

LENGTH: 634 words


    Nou deed Henny Stoel het verdorie ook weer! Bij Barend en Van Dorp zat ze,
en ze verklaarde met een vies gezicht dat ze niks van Pim Fortuyn moest hebben.
'Waarom niet', vroegen Barend en Van Dorp. Ik wachtte in spanning af. Hennie
Stoel was toch een politiek onderlegd iemand? Die zou toch zeker wel met valide
argumenten op de proppen komen? Maar nee, ze keek naar het plafond en zei: 'Ik
vind hem een populist.' Daar nam heel de tafel genoegen mee, en de discussie was
gesloten. Wel vroegen ze Henny nog wat zijzelf stemde. Nou, zei Henny,
persoonlijk stemde zij altijd op een vrouw. De hoogste vrouw op de lijst.
'Jeltje van Nieuwenhoven dus', constateerden Barend en Van Dorp. Want dat een
politiek onderlegd persoon als Henny op de PvdA stemt, dat was kennelijk zo
vanzelfsprekend dat het niet eens hoefde te worden gezegd.

    Als ze Fortuyn nou een SS'er had genoemd, of een demagoog, of een neonazi,
of een fascist, dan had ik het nog kunnen begrijpen. Dan had ik geen verdere
uitleg nodig gehad. Maar een populist, dat is iemand die zich iets aan de
volkswil gelegen laat liggen. En daar gruwen socialisten tegenwoordig van,
blijkbaar. Als je het volk voor vol aanziet, dan deug je niet.

    Alsof datgene wat het volk wil per definitie iets zeer kwalijks is. Alsof je
als weldenkend mens boven de grauwe massa behoort te staan, waar immers alleen
maar onderbuikgevoelens heersen. Dat alleen diegenen boven verdenking verheven
zijn, die een elitair minderheidsstandpunt huldigen, dat in het algemeen belang
aan die niet tot oordelen bevoegde meerderheid moet worden opgelegd. Dat je pas
een goeie politicus bent als je je eerst wel door een meerderheid laat kiezen,
maar je daar vervolgens niks van aantrekt.

    Daar heb je nou precies de 'regentenmentaliteit' waar de socialisten
vroeger, toen ze nog in de oppositie zaten, zo op scholden! En nu propageren ze
hem. Zo geven ze al hun aanhangers het prettige gevoel tot de happy few te
behoren. Als je op de PvdA stemt, is de suggestie, dan maak je deel uit van de
intellectuele elite; zelfs als je die voorkeur deelt met 6 miljoen anderen. Want
de PvdA moet natuurlijk wel de verkiezingen winnen; anders kan zij jouw
verlichte democratische gedachtengoed niet aan het plebs opleggen. Die meute
waarmee geen zichzelf respecterend mens zich encanailleert.

    Ja, vroeger, toen massaal moest worden geprotesteerd tegen Lubbers en zijn
kruisraketten, toen werd de massa door de media nog op handen gedragen. En haar
voorman, Mient Jan Faber, werd vereerd als een volksheld. Maar koud is Kok aan
de macht, of de massa ten diepste worden gewantrouwd, kennelijk; een broeinest
van onderbuikgevoelens en abjecte denkbeelden, die door gewetenloze volksmenners
als Fortuyn worden uitgebuit. Van een rechtgeaarde socialist wordt nu verwacht
dat hij een gezonde minachting voor het volk heeft. Net als het Paarse kabinet,
dat gewoon doorgaat met het aanleggen van de Betuwelijn, het privatiseren van
het openbaar vervoer en de posterijen, de schaalvergroting in het onderwijs, de
afbraak van de gezondheidszorg en het doordrijven van gemeentelijke
herindelingen. Terwijl niemand dat wil. Weet u van wie ze die goocheltruc hebben
geleerd? Van Stalin. Die bazuinde ook overal rond dat de meerderheid beslist,
maar stelde zich tegelijk op het standpunt dat de bolsjewistische minderheid de
wil van die meerderheid belichaamde. De PvdA exploiteert bij Jan met de Pet het
ordinairste dertien-in-een-dozijn-gevoel dat er bestaat: de illusie anders te
zijn dan de rest. De illusie superieur te zijn aan Jan met de Pet. En het lukt
ook nog. Iedereen stinkt erin. Tot en met Henny Stoel. 'Weg met ons', roepen de
linkse kiezers massaal. 'Leve de regenten!' Dat lijkt me nou een puike
verkiezingsleuze voor de PvdA. En hij gaat er bij de massa in als koek.

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               7 of 70 DOCUMENTS

                                Algemeen Dagblad

                                November 3, 2001

Het laatste feestje van Brood

BYLINE: DOOR ROBERT HAAGSMA

SECTION: Cultuur & Media; Pg. 17

LENGTH: 945 words


    Herman Brood stond onlangs op de eerste plaats van de hitparade met zijn
vertolking van My way. Aanstaande maandag vieren zijn collega's, vrienden en
fans zijn verjaardag in een uitverkocht Paradiso. Nemen we daarmee definitief
afscheid van het kleurrijke fenomeen? Niet volgens zijn boezemvriend en biograaf
Bart Chabot. 'De echte erkenning moet nog komen.'

    Nederland leek na de zelfmoord van Herman Brood, op 11 juli na een sprong
van het Hilton hotel in Amsterdam, even helemaal stil te staan. De media
verdrongen zich om de nationale knuffeljunk nog eenmaal in de armen te sluiten.
De bewondering voor de veelzijdige kunstenaar kreeg bijna religieuze dimensies.
Was het, achteraf gezien, niet allemaal wat overdreven?

    'Ik vond het juist nogal meevallen', reageert Bart Chabot. 'Ik heb in al die
jaren die ik met Herman optrok op straat meegemaakt hoe enorm geliefd hij was
bij vooral de gewone Nederlanders.' De bebrilde Hagenaar, dichter, schrijver,
columnist, spraakwaterval en panellid, vergezelde jarenlang zijn vriend en idool
tijdens de vaak wilde avonturen. Hij deed er op dagboekachtige wijze verslag van
in Broodje gezond (1996) en de opvolger Broodje halfom (2001). De biografieen
vertellen in razendsnel proza over de bezoeken aan bordelen, de dagelijkse tocht
naar de dealers en het gerommel met jongedames.

    Van het eerste boek werden liefst 60.000 exemplaren verkocht. Want, weet
Bart Chabot, Herman Brood leeft. En dan vooral onder mensen die normaal geen
boeken en kunst kopen. Een dankbaar publiek dat de kunstenaar jarenlang
bestookte met zijn zeefdrukken, tekeningen en schilderijen. De kunstwereld liep
echter met een grote boog om het snel groeiende oeuvre van de rocker heen.
Terecht?

    Bart briest: 'Herman deed daar heel luchtig over. Hij deed het af met een
grapje, maar het stak hem wel degelijk. Vooral omdat hij het geploeter en
geklungel zag van de mensen die wel in de elitaire bladen opgehemeld werden.

    'Volgens museumdirecteur Rudi Fuchs maakte Herman geen kunst, omdat het niet
in relatie stond tot andere kunststromingen. Ik zie dat heel anders. Herman past
perfect in de Cobra-traditie, met een heel klein beetje Dick Bruna. Ik heb mij
enorm opgewonden over die uitspraken van Rudi Fuchs', raast Bart Chabot verder,
die de achternaam consequent als fucks uitspreekt. 'Ik heb een voodoo over hem
uitgesproken: 'oh boze geesten laat hem een ongeluk geschieden'. Hij kreeg
prompt een auto-ongeluk en ligt alweer een tijdje thuis.Gebroken ribben.
Wellicht verschaft het hem tijd om tot inkeer te komen.'

    De Hagenaar vertelt dat de muzikant Herman Brood wel op waarde is geschat.
Hij heeft immers regelmatig in de hitparade gestaan en hij speelde altijd voor
volle zalen. De ware erkenning voor de rest van zijn werk ligt nog in het
verschiet, weet de biograaf zeker.

    'Ik maak dat bijvoorbeeld op uit de reacties van Bono, de zanger van U2. Hij
was al jaren een fan van Herman, vooral vanwege zijn schilderkunst. Hij wilde
ook dat Herman de hoes voor de volgende U2-cd zou maken, maar zover heeft het
niet mogen komen. Wel heeft hij tijdens de laatste Europese tournee telkens een
minuut stilte voor Herman gevraagd en heeft hij zijn atelier in Amsterdam
bezocht. Dat zegt toch wel iets.'

    Volgens Bart Chabot heeft Nederland in Herman Brood nu eindelijk zijn eigen
Elvis, Jim Morrison of Jimi Hendrix: sterren die na hun dood tot legendes uit
konden groeien. Alleen een handvol kunstpauzen staan die status nog in de weg.

    'Eerst moeten mensen van de generatie Fuchs van het toneel verdwijnen. Ik
verwacht dan ook dat er over 10 jaar in Amsterdam een museum staat dat volledig
aan zijn werk gewijd is. Chez Herman, of zo. Lijkt me een mooie naam gezien zijn
voorliefde voor bordelen. Hij is de ideale multimedia artiest. Er is genoeg
beeld, geluid en kunst aanwezig om daar een spannende allesomvattende ervaring
van te maken.'

    De naam van Herman Brood zal dus blijven voortleven, als het aan Bart Chabot
ligt. Niet in de laatste plaats dankzij zijn eigen inspanningen. Hij werkt
momenteel hard aan twee nieuwe boeken over Herman Brood. Brood en spelen zal
volgend jaar uitkomen en de tumultueuze theatertournee van Chabot, Brood en
Jules Deelder beschrijven. Weer een jaar later moet Springlevend in de winkel
liggen, wat de laatste treurige jaren van Herman Brood zal behandelen.

    'Ik werk elke dag hele stapels tapes uit', vertelt Bart Chabot, die voor het
eerst wat stil valt. 'Het grijpt me telkens weer enorm aan. Er is na zijn dood
een enorm gat gevallen in mijn leven. Ik mis hem, elke dag. Ik heb in weinig
echt plezier meer. En zeker niet in futiele zaken. Ik doe geen
spelletjesprogramma's meer. Ik ben helemaal uit gewaku-wakud.

    'Het was ook zo'n klap omdat ik het niet verwachtte. Niet op deze manier, en
niet zo snel. Achteraf gezien heb ik de diverse signalen niet opgepikt. Hij
klaagde over depressies en verlangde hardop naar rust. Ik dacht dat Herman het
wel zou redden. Dat gebeurde voorheen immers ook altijd. 'Ik vraag me wel eens
af hoe het was. Die laatste tocht naar het dak. Die eenzaamheid en twijfel. Het
moet vreselijk geweest zijn. Of ik er bij had willen zijn? Misschien. Ik denk
dat hij mij er bewust buiten heeft gelaten. 'Samen springen is de ultieme
bezegeling van een vriendschap', had hij ooit gezegd. Ik weet niet wat ik gedaan
had, als we daar samen aan de rand van het dak hadden gestaan. Herman wist als
geen ander wat ik allemaal te verliezen had en hij heeft me dat waarschijnlijk
willen besparen.'

    Herman Brood, kort na zijn vijftigste verjaardag, in zijn atelier in
Amsterdam.

    FOTO ARIE KIEVIT

    Popmuziek ; Kunst en Cultuur ; Kunst ; Muziek

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               8 of 70 DOCUMENTS

                                Algemeen Dagblad

                                November 3, 2001

Leipzig vier keer anders

BYLINE: DOOR ADWIN DE KLUYVER

SECTION: Reizen; Pg. R13

LENGTH: 1366 words


    Bach schreef er zijn meesterwerken, Marinus van der Lubbe verloor er zijn
hoofd. Leipzig is beroemd, berucht, arm en rijk. In een weekend in de voormalige
Oost-Duitse stad komen alle uitersten aan bod.

    Beroemd

    Schumann, Mendelssohn-Bartholdy, Wagner, Luther, Schiller en Goethe.
Allemaal grote namen die in Leipzig geboren werden of er langere tijd verbleven.
Maar vooral de naam Johann Sebastian Bach is aan Leipzig verbonden. De componist
bracht 27 jaar van zijn leven in de stad door. Zijn Matthaus Passion en het
Weihnachtsoratorium zagen er het licht. Bachs carriere in Leipzig verliep niet
altijd even voorspoedig. Als cantor van de Thomaskerk en stedelijk
muziekdirecteur was hij dan wel verantwoordelijk voor ongeveer alle muziek die
in Leipzig klonk, bij de sollicitatieprocedure voor de functie was hij derde
keus. Na zijn dood in 1750 zonk hij weg in de vergetelheid. Bijna een eeuw later
kreeg Bach pas alom waardering.

    Die omslag kon niet verhoeden dat zijn huis en de koorschool waar hij les
gaf werden gesloopt. In het tegenover de Thomaskerk gelegen Bach Archief en
Museum is nog wel zijn voordeur te zien. Het had niet veel gescheeld of ook
Bachs stoffelijk overschot was verloren gegaan toen in 1949 de puinhopen door de
bombardementen in de oorlog werden geruimd. Een attente arbeider leverde de
botten op een kar af bij de Thomaskerk, waar de componist werd herbegraven.

    Op het pleintje voor de Thomaskerk staat Johann Sebastian nu op zijn sokkel
wat nors voor zich uit te staren. De zakken hangen leeg uit zijn broek om aan te
geven dat hij het met zijn 20 kinderen niet breed had. Binnen in de kerk klinken
nog geregeld zijn motetten en cantaten uit honderd jongenskelen. Het aan de kerk
verbonden knapenkoor, Die Thomaner, is met een geschiedenis van bijna 800 jaar
het oudste en beroemdste van Duitsland.

    Het Bach-toerisme is gelukkig beschaafd gebleven. Natuurlijk zijn er de
miniatuurborstbeelden en stropdassen met notenmotief, maar de liefhebbers
bezoeken vooral een van de vele concerten. De Leipzigers zelf eren hem met een
Bachpfeiffe, een langwerpige bonbon in de vorm van een orgelpijp, in een van hun
vele koffiehuizen. Niet voor niets inspireerde de stad Bach tot het schrijven
van de beroemde koffiecantate.

    Berucht

    Oorlog, dood, verderf, verraad, en onderdrukking. Ook dat is Leipzig. Wat te
denken van de Volkerenslag in 1813? In een paar dagen tijd hakten de legers van
Rusland, Oostenrijk en Pruisen met vereende krachten de 190.000 soldaten van
Napoleon in de pan. Het gevolg: 88.000 doden. De Leipziger bevolking nam de zorg
van 100.000 gewonden op zich, dat was toen drie gewonden op iedere inwoner.

    Een eeuw later werd in een park aan de zuidrand van de stad een 91 meter
hoge zwartstenen kolos neergezet, die de vorm heeft van een bel. De
Volkerschlachtdenkmal mag dan het 'grootste monument van Europa' heten te zijn,
het ligt bovenal zeer goed in de race om tot het lelijkste te worden
uitverkozen.

    Nog een zwarte bladzijde: het proces na de brand in de Rijksdag in Berlijn.
In 1933 zat Marinus van der Lubbe zes maanden gedrogeerd en psychotisch in de
beklaagdenbank in Leipzig. Op het plein voor het imposante Reichsgericht aan de
Simsonplatz rolde uiteindelijk zijn kop. Of hij nu echt verantwoordelijk was
voor de brand of slechts een instrument was in handen van communisten of nazi's,
is altijd onduidelijk gebleven. Zijn lichaam werd in een anoniem graf begraven
op de Sudfriedhof. Een klein monumentje herinnert nog aan de Leidse metselaar.

    Het ene terreurbewind volgde het andere op. In het Stasimuseum in de Runde
Ecke, het voormalige hoofdkwartier van de geheime politie aan de Dittrichring,
is te zien hoe de DDR zijn burgers bespioneerde en manipuleerde. 2400
Stasi-agenten en 10.000 verklikkers controleerden de bevolking van Leipzig. Per
dag werden 3000 brieven open gestoomd, gegevens over verdachte Leipzigers werden
opgeslagen in kilometer kilometer dossiers.

    De systematische onderdrukking mocht niet baten. Op 4 december 1989 gaven
150.000 protesterende Leipzigers met de leus Wir sind das Volk de doorslag in
Die Wende. Valse baarden, afluisterapparatuur en propagandamateriaal liggen nu
in vitrines.

    Rijk

    Bij aankomst is het meteen duidelijk: Leipzig heeft een rijk verleden. Met
26 sporen en een monumentale stationshal is het schitterend gerestaureerde
Hauptbahnhof een van de grootste stations van Europa. Al in 1839 vertrok de
eerste trein richting Dresden.

    Dat Leipzig altijd zo'n populaire reisbestemming is geweest, heeft te maken
met zijn verleden als handels- en beurscentrum. Al in de twaalfde eeuw kreeg de
stad het recht om jaarmarkten te houden. In 1497 kreeg Leipzig de rijksjaarmarkt
toegewezen. Bijkomend voordeel: de stad kreeg in de wijde omtrek het alleenrecht
op de opslag van goederen.

    In het huidige stadsbeeld is het rijke handelsverleden nog steeds
herkenbaar. In de binnenstad staan de imposante beurspaleizen. Vooral Specks
Hof, met zijn mengeling van moderne en Jugendstil-elementen, mag er wezen. De
stadsplattegrond is een wirwar van binnenplaatsen en overdekte passages. Vroeger
kwamen hier de handelaren bij elkaar, nu zijn het chique winkelgalerijen.

    Na de val van de muur kreeg het verwaarloosde Leipzig nieuwe impulsen.
Vooral projectontwikkelaar Jurgen Schneider pakte de renovatie voortvarend aan.
Toen bleek dat zijn kapitaal bij elkaar geleend was met mooie praatjes, was de
300 miljoen mark gelukkig al geinvesteerd in de restauratie van belangrijke
historische monumenten.

    De Madlerpassage, met zijn mix van neorenaissance en art nouveau, is weer
een waar monument voor de slenterende consument. Het barokke Barthels Hof oogt
nog steeds als een laatmiddeleeuws handelshofje. Alleen hebben cafes en
restaurants de functie van de pakhuizen overgenomen. En het in de DDR-tijd
vervallen oude jaarbeurscomplex in de buitenwijken is inmiddels vervangen door
een nieuw futuristisch ogend megacomplex. Al die ondernemingsdrift leverde een
nieuwe bijnaam op: 'LE' noemen de Leipzigers hun stad nu liefkozend.

    Arm

    Wie Leipzig zegt, denkt aan symfonieorkesten, chique koffiehuizen en
weelderig versierde winkelpassages. Toch heeft het rijke verleden van de stad
ook zijn keerzijde. In de negentiende eeuw, ten tijde van de industriele
revolutie, groeide Leipzig explosief. De barokke parken en landschapstuinen
moesten plaats maken voor fabrieken. Het snel uitdijende proletariaat leefde in
slechte huizen en werkte onder ongezonde omstandigheden.

    Om ook de gewone man in aanraking te brengen met wat frisse lucht en gezond
eten bedachten ze daarom in Leipzig de volkstuin. In 1864 richtte het
schoolhoofd Ernst Hauschild de eerste volkstuinvereniging op, genoemd naar de
toen al overleden dokter Schreber, een van de grondleggers van de
Heilgymnastiek. De Schrebergarten zijn vandaag de dag in heel Duitsland bekend
en synoniem voor de volkstuin.

    Aan de Aachener Strasse, net buiten de binnenstad, ligt nog steeds rondom
het verenigingsgebouw - tevens cafe met biertuin - en de gezamenlijke speelweide
het oorspronkelijke volkstuincomplex. Het monumentale vakwerkgebouw uit 1896
biedt nu ook onderdak aan het Deutches Kleingartnermuseum waar de geschiedenis
van de volkstuinbeweging te zien is.

    Mooi zijn de oude foto's van melk drinkende kinderen tijdens
schoolvakanties. Op de radio klonken voor de oorlog wekelijks de berichten voor
de volkstuinders. Sommige complexen waren uitgerust met gymnastiektoestellen,
kegelbaan en wisselbad.

    Buiten staat te midden van de moderne weekendhuisjes met satellietschotel
nog een gerestaureerd huisje uit de begintijd. Twee bij twee meter meet het
bouwsel slechts. Om het tuinhuisje heen verbouwt het museum gewassen die er ook
in de negentiende eeuw groeiden. Vooral de vuurrode koningsappel, zo groot als
een honingmeloen, is imposant.

    Bij dit ene volkstuinencomplex is het niet gebleven. Met 33.000 volkstuinen
binnen de gemeentegrenzen is Leipzig een van de groenste steden van Duitsland.

    Stasimuseum

    Kleingartnermuseum

    Rijkdom aan een gevel

    Bachfestival

    Bach bij Thomaskerk.

    foto lts/schmidt

    Toerisme ; Recreatie en Vrijetijdsbesteding ; Reizen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               9 of 70 DOCUMENTS

                                Algemeen Dagblad

                                November 2, 2001

Tegenstanders gruwen van duivenjagers

BYLINE: DOOR MARC KRUYSWIJK

SECTION: Binnenland; Pg. 2

LENGTH: 608 words

DATELINE: Amsterdam


    'Is deze stoel vrij?' 'Dat hangt ervan af. Bent u diervriendelijk? Anders
heb ik liever dat u ergens anders gaat zitten.'

    De sfeer zit er goed in tijdens de conferentie over duivenoverlast in
Amsterdam. De ene spreker is nog niet uitgesproken, of overal in de zaal gaan de
handen de lucht in. Niet om een vraag te stellen, maar vooral om kenbaar te
maken dat deze spreker er echt naast zit als het gaat om oplossingen voor het
duivenprobleem.

    Er blijken ruwweg twee scholen te zijn in duivenbestrijdingsland: de
duiventillers en de wegvangers. En dan is er nog de minder prominente stroming
die we hier voor het gemak maar de anticonceptieschool zullen noemen. Deze
raakt, onder aanvoering van de bedeesde Artis-directeur Frankenhuis, enigszins
ondergesneeuwd.

    De gemoederen lopen hoog op, hoewel de conferentie vriendelijk begint.
Stadsecoloog Remco Daalder verhaalt over de schoonheid van de Columba livia, in
gewoon Nederlands de stadsduif geheten, maar vooral bekend onder de namen
vliegende rat en afvalkip. De duif heeft te kampen met een imagoprobleem, komt
uit Daalders verhaal naar voren. 'Het ging mis toen de duif als hobby werd
geadopteerd door de gewone man. Vanaf dat moment kelderde zijn status.'

    Tegenwoordig wordt de duif gezien als een smerig, ongezond,
balkonvervuilenden ziekten verspreidend beest. En de steden tellen veel duiven.
Amsterdamse onderzoekers komen tot meer dan 32 duiven per 1000 woningen. Ter
illustratie: elke duif produceert jaarlijks 2,5 kilo mest. Gevolg: auto's,
wasgoed en gebouwen raken vervuild, dakgoten verstopt en steen aangetast. Die
overlast moet worden aangepakt. Maar hoe, daarover is men het op de conferentie
hartgrondig oneens.

    Echt fanatiek wordt het als twee valkeniers van het bedrijf Flying Free hun
verhaal houden. Volgens hen is de duivenpopulatie het best in evenwicht te
houden door wegvangen. Imposante Amerikaanse buizerds grijpen de duiven waarna
gezonde dieren worden uitgezet in landelijke gebieden. Zieke beesten worden 'uit
hun lijden verlost'.

    Het gejoel in de zaal is niet van de lucht. Mevrouw E. Hess, die het
probleem aanpakt in de Duitse stad Aken, is het duidelijkst: 'Het is business,
bloody business!', fulmineert zij. Hess geldt als de ongekroonde aanvoerder van
de 'tillers': door een verbod op het voeren van duiven en het bouwen van
duiventillen waar de duiven gezond en regelmatig te eten krijgen, kan het
probleem in de hand worden gehouden. Valkeniers met hun roofvogels vindt Hess
'afschuwelijk'.

    Kern van het probleem is dat iedereen duiven bijvoert, zegt Van Wijnen,
hoofd van de afdeling medische milieukunde van de GG&GD. Stadsduiven vliegen
snackbar in, snackbar uit. En mensen blijven duiven bijvoederen. Die mentaliteit
krijg je er bij Amsterdammers niet zo snel uit. Hess denkt daar anders over:
'Amsterdammers zijn misschien niet volgzaam, maar ik ben ervan overtuigd dat wij
ze kunnen opvoeden.'

    Niet verrassend dat de 'scholen' elkaar niet kunnen overtuigen. Tijdens de
pauze zoeken de gelijkgestemden elkaar op. Een dame, die wel iets wegheeft van
een duif, orakelt er lustig op los: 'Het is die valkeniers maar om een ding te
doen: geld!'

    Een tafeltje verder geeft een groepje wegvangers - precies luid genoeg,
zodat de tillers ernaast het kunnen horen - een karakterschets van hun
tegenstanders ten beste: 'Dierenliefhebbers? Laat me niet lachen. Die fanatieke
types eten elke avond een biefstuk, reken daar maar op!'

    Toeristen vermaken zich met tamme stadsduiven.

    Foto ANP

    Dieren ; Dorpen en steden ; Infrastructuur ; Ruimtelijke Ordening ;
Wetenschap en Techniek ; Exacte Wetenschappen ; Biologie

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               10 of 70 DOCUMENTS

                                Algemeen Dagblad

                                November 2, 2001

Verzet tegen jacht op stadsduif ; BINNENLAND

SECTION: Voorpagina; Pg. 1

LENGTH: 78 words


    Sinds de gewone man zich is gaan bemoeien met het fokken van de duif, is het
bergafwaarts gegaan met het imago van de vogel. Velen willen af van de
'vliegende ratten', vooral in de grote stad. Zo zucht Amsterdam onder de enorme
overlast die 12.000 stadsduiven veroorzaken. Maar het inzetten van roofvogels
stuit op felle weerstand, bleek tijdens een duivenconferentie in de hoofdstad.

    Dieren ; Wetenschap en Techniek ; Exacte Wetenschappen ; Biologie

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               11 of 70 DOCUMENTS

                                Algemeen Dagblad

                                October 27, 2001

Beurs omhoog ondanks weinig hoopvolle cijfers

BYLINE: VAN EEN ONZER VERSLAGGEVERS

SECTION: Economie; Pg. 35

LENGTH: 596 words

DATELINE: Rotterdam


    Waar moet je naar kijken voor een goed beeld van de economische situatie in
de wereld? Cijfers uit de Verenigde Staten en Duitsland wezen deze week op een
verlengde periode van stagnatie of krimp. 'De beurs heeft altijd gelijk', zeggen
verstokte beleggers echter. En de belangrijkste koersindices gingen deze week
omhoog. Dat zou dan duiden op een toch nog spoedig herstel. Een glimpje hoop, of
onrealistisch optimisme?

    Dat de VS zich in een recessie bevinden, is bijna onomstreden. Door
persbureau Reuters ondervraagde analisten rekenen gemiddeld op een krimp van de
Amerikaanse economie met 0,9 procent in het derde kwartaal. En voor het vierde
kwartaal is de voorspelling niet beter. Dat zou betekenen dat de VS zich al ruim
drie maanden in de eerste recessie sinds 1991 bevinden.

    Niet alleen professionals, ook de gewone man is daar inmiddels van
doordrongen.

    Onderzoeksinstituut Conference Board vroeg vorige week 750 Amerikaanse
huishoudens of ze denken dat de VS door de aanslagen op 11 september in een
recessie belanden. 52 Procent was deze mening toegedaan. Opvallend is dat dat
percentage is toegenomen sinds de aanslagen. Op 18 september, een week na de
vernietinging van het WTC, dacht 47 procent aan een recessie.

    En deze week kregen de pessimisten gelijk uit de jongste cijfers. De
verkopen van reeds bestaande huizen daalden in september met 11,7 procent, de
grootste val in zes jaar.

    Fed-voorman Alan Greenspan noemde juist altijd de stijgendce waarde van
huizen als een belangrijke motor voor consumentenuitgaven.

    Dat het daarmee niet goed gaat, bleek ook uit de orders voor duurzame
goederen: die daalden vorige maand 8,5 procent, de grootste teruggang sinds
1996. En de nabije toekomst voorspelt niet veel goeds: het aantal aanvragen voor
werkloosheidsaanvragen steeg in de afgelopen vier weken tot een niveau dat niet
meer is gehaald sinds de vorige recessie, in 1991. en wie geen werk heeft, zal
niet snel een nieuw huis of een nieuwe auto aanschaffen.

    Steeds meer richt de aandacht zich nu op de vraag wanneer de weg omhoog zal
worden gevonden. Wordt het een v-vormige crisis (snel omlaag, snel omhoog), of
wordt het een u (snel omlaag, een tijdje onderin en dan weer snel omhoog).
Daarin neigt de verschuiving nu naar de u, maar de Amerikaanse autoriteiten
hebben de hoop nog niet opgegeven. Het Huis van Afgevaardigden keurde een
stimuleringsregeling van $100 miljard goed en op 6 november zal Greenspans Fed
waarschijnlijk de rente voor de tiende keer dit jaar verlagen.

    Greenspans collega Wim Duisenberg moet in zijn Frankfurtse kantoor wel
uitzonderlijk goed sluitende gordijnen hebben. Want terwijl de economie buiten
almaar guurder wordt, is het binnen bij het ECB-bestuur kennelijk nog zo
behaaglijk dat ook deze week de rente op hetzelfde niveau werd gehouden.

    En dat terwijl ook in Duitsland, Europa's grootste en sterkste economie, nu
openlijk over een recessie wordt gesproken. Hij is er nog niet - minister Hans
Eichel (Financien) rekent nog op 0,75 procent groei dit jaar - maar krimp is wel
dichtbij.

    Uit een enquete van het Handelsblatt bleek dat bijna de helft van de
zakenelite een teruggang van de Duitse economie als bijna onontkoombaar ziet.

    En als de VS en Duitsland worden getroffen, zal ook de Nederlandse economie
niet ongeschaad blijven.

    Verbazend genoeg lijken beleggers er niet om te malen: de AEX-index kreeg er
in een week tijd 6 procent bij.

    Economie ; Statistiek ; Financiele markten ; Financien ; Wetenschap en
Techniek ; Sociale Wetenschappen ; Sociologie ; Algemeen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               12 of 70 DOCUMENTS

                                Algemeen Dagblad

                                October 19, 2001

Typisch VVD

BYLINE: JAN BONTHUIS, DE KRIM

SECTION: Trefpunt; Pg. 9

LENGTH: 88 words


    De VVD stelt voor de OZB af te schaffen en de hoogste belastingschaal te
verlagen. Hoezo leuk voor de laagste inkomens? In de jaren '80 was de hoogste
schaal nog 72%, de topinkomens hebben enorm geprofiteerd van de verlaging van de
hoogste schalen. Bij een miljoen bruto van 280.000 nu naar 510.000 netto, en dan
nog afgezien van de excessieve stijgingen van de hoogste inkomens. Dat geeft
niet echt een rechtvaardige indruk aan de lagere inkomens. De VVD mag zijn
schamele douceurtje aan de gewone man dan ook houden.

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               13 of 70 DOCUMENTS

                                Algemeen Dagblad

                                October 11, 2001

VS verwerpt moslimhaat ; Slachtoffers 11 september zijn mensen van diverse
religies

BYLINE: DOOR REED FENDRICK

SECTION: Trefpunt; Pg. 9

LENGTH: 997 words


    De Amerikaanse samenleving is een religieuze regenboog gebaseerd op
wederzijdse tolerantie, in de geest van de grondwettelijk gegarandeerde
godsdienstvrijheid. Haat jegens de islam past niet in deze cultuur.

    Bedreigingen van moslims en mensen uit Afrika, het Midden-Oosten en
Zuid-Azie, zoals die hier en daar in de Verenigde Staten zijn voorgevallen sinds
de 11de september, zijn over de hele wereld in het nieuws geweest, ook in de VS.
De VS beschouwt bedreigingen en aanvallen op deze mensen als absoluut laakbaar.
Dat blijkt uit de geschokte en verdrietigde reacties van een overweldigende
meerderheid van de Amerikanen. Zij wijzen onverdraagzaamheid en haat, in welke
vorm en tegen wie dan ook, af.

    Zij accepteren ook niet dat het thans in internationaal verband ingezette
antwoord aan het terrorisme wordt beschouwd als een aanval op de islam. Zoals
president Bush verklaarde, zijn de militaire acties gericht tegen het terrorisme
en niet tegen het Afghaanse volk, laat staan tegen de islam.

    President Bush heeft in de week na de 11de september tijdens een bezoek aan
een moskee in Washington gezegd: 'De islam is vrede.' Hij veroordeelde degenen
die moslims en Arabische Amerikanen hebben aangevallen en herhaalde bij vele
gelegenheden dat vooroordelen uit den boze zijn. Vele Arabisch-Amerikaanse en
moslimgroepringen in de VS hebben positief gereageerd op Bush' opmerkingen. Ook
leden van zijn kabinet hebben gewaarschuwd voor onverdraagzaamheid en fanatisme.
Zoals minister van buitenlandse zaken Colin Powell, in een gesprek met
Arabisch-Amerikaans voormannen, en minister van justitie John Ashcroft.

    Ashcroft benadrukte dat 'geweld en bedreiging in directe tegenspraak zijn
met de principes en wetten van de Verenigde Staten, en niet worden getolereerd'.
Na een actie van de federale recherche (FBI) zijn reeds veertig strafrechtelijke
onderzoeken gaande wegens (rassen)haat. De Senaat nam met algemene stemmen een
resolutie aan luidende: 'De burgerrechten en burgerlijke vrijheden van alle
Amerikanen, de Arabische Amerikanen en Amerikaanse moslims inbegrepen, dienen
beschermd te worden.'

    Even belangrijk als de acties van mijn regering zijn - in deze tijden van
diepe zorg - de initiatieven van gewone burgers die de hand uitsteken naar
mensen van een ander geloof en met een andere achtergrond. In heel het land
hebben christenen, moslims en joden in interkerkelijke diensten gebeden voor de
slachtoffers van de terroristische acties. Men moet ook niet vergeten dat op de
11de september mensen van diverse religies, onder wie honderden moslims, en van
diverse etnische afkomst, onder wie Arabieren, het slachtoffer van deze
massamoord zijn geworden. Zij waren afkomstig uit meer dan 80 landen, waaronder
Nederland. Daarom was dit niet alleen een aanval op Amerika. Deze aanval was
gericht tegen de wereld.

    De grondhouding van mijn landgenoten is alle religies te respecteren, hoe
sterk de gebondenheid aan het eigen geloof ook is. Amerika is een staat die
gebouwd is op de grondwettelijke scheiding van kerk en staat. De grondwet
belooft vrijheid voor alle godsdiensten, zonder inmenging van of bevoorrechting
door de regering.

    De Verenigde Staten van de 21ste eeuw zijn een natie van vele, vele
godsdiensten en etnische achtergronden. Dat is onze kracht. In het recent
verschenen A New Religious America betoogt Diana Eck, hoogleraar aan de Harvard
Universiteit, dat Amerika thans op kerkelijk gebied de meest gemeleerde
samenleving ter wereld is. Tot deze religieuze regenboog behoren naar schatting
zes miljoen moslims, die in meer dan 4000 moskeeen hun gebeden zeggen. Een
moskee behoort tot het complex van de marinebasis in Norfolk, Virginia. Voor de
geestelijke verzorging van het groeiend aantal moslimgelovigen in de Amerikaanse
strijdkrachten zijn tien islamgeestelijken werkzaam. Dit wil natuurlijk niet
zeggen dat alle vooroordelen zijn uitgebannen. De Burgerrechtenbeweging in de
jaren 60 geldt nog steeds als de belangrijkste impuls op weg naar dat ideaal.
Wij veranderden niet alleen onze wetten teneinde religieuze en etnische
minderheden betere bescherming te bieden, wij maakten ook een innerlijk
veranderingsproces door. Daarom, vanuit ons hart, zullen wij niet toestaan dat
een handvol eenlingen, die nog steeds anderen haten omdat ze anders zijn,
misbruik maken van de omstandigheden na de 11de september.

    De Amerikanen weten dat ze niet alleen staan in de moeilijke strijd tegen
het terrorisme. Ze weten dat overal ter wereld mensen van goede wil de tragedie
hebben doorleefd en het gevoel voor gerechtigheid delen. Dr. Martin Luther King
jr., Amerika's grootste vertegewoordiger van geweldloze verandering, heeft het
het best onder woorden gebracht. 'Het komt er op neer', zei hij, 'dat al het
leven met elkaar te maken heeft. Wij zitten met z'n allen gevangen in een net
van wederkerigheid, gehuld in de gemeenschappelijke mantel van ons noodlot. Wat
de een raakt, raakt de anderen indirect evenzeer.'

    Terrorisme raakt ons allen, en we moeten met z'n allen, als coalitie, op
alle fronten ten strijde trekken tegen het terrorisme. Die coalitie is al op
vele fronten actief. Er zijn diplomatieke, financiele, juridische en militaire
acties gaande. Er is ook een gecoordineerde poging in het werk gesteld de
bevolking van Afghanistan te helpen, die immers ook te lijden heeft van de
verwoestingen van de Taliban.

    Met onze pogingen het terrorisme in Afghanistan uit te roeien en de
onschuldige bewoners van dit land van voedsel te voorzien, werken we
tegelijkertijd aan de vrijheid en de veiligheid van de moslims in de Verenigde
Staten, onze broeders en zusters die de diversiteit die Amerika is, belichamen
en verdedigen.

    Reed Fendrick is tijdelijk zaakgelastigde van de VS in Den Haag.

    President Bush op bezoek in een moskee in Washington. 'De islam is vrede',
aldus de president bij die gelegenheid.

    FOTO EPA

    Islam ; Binnenlandse politiek ; Politiek en Staat ; Levensbeschouwing ;
Religie

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               14 of 70 DOCUMENTS

                                Algemeen Dagblad

                                October 9, 2001

De dubbele moraal van het Westen ; Oude vijanden worden onverwachte kameraden

BYLINE: DOOR AERNOUT ZEVENBERGEN

SECTION: Trefpunt; Pg. 11

LENGTH: 859 words


    Met Bush en Blair voorop, is het Westen ten strijde getrokken tegen het
terrorisme. Onze 'beschaving' staat op het spel. Als 'wij' de anderen, niet
verslaan, pakken 'zij' ons, is het motto van de grote coalitie. In de derde
wereld denken ze er anders over.

    De wereld vecht een robbertje en heeft er kennelijk zin in. Zij die nog
aarzelen, of daar tegen zijn, worden bewerkt met superlatieven. Het mooie van
een superlatief is dat je niet zo veel woorden nodig hebt. Je mag ermee uit de
bocht vliegen als je maar duidelijk hebt gemaakt wat je bedoelt. Een superlatief
is niet bedoeld om wijsheid over te dragen, maar emotie - met kracht. Dus kiest
Bush voor het woord 'kruistocht', en Berlusconi voor 'onze superieure cultuur'.

    De waanzinnige aanval op New York en Washington heet, zo wordt ons
ingewreven, een aanslag op 'alles waar wij voor staan'.

    Fanatici namen, aldus de leiders van het vrije Westen, de kern van het
Westers leven onder vuur. Die kern is noch democratie, noch kapitalisme - zij
zijn slechts de saus. Onze moderne beschaving draait om het uitbannen van
onzekerheden. Voor elke kwaal een pil, voor elk ongeval een verzekering. De
vrije markt en Vadertje Staat zorgen voor ons en bieden ons boven al het andere
zekerheid. De zekerheid van recht en orde, van veiligheid, van economische
voorspoed. Vrijheid is geen vrijheid meer, als je je leven niet zeker bent.
'Wij' zijn bang geworden voor het onvoorspelbare.

    In Afrika gezeten, roepen de 'oorlog tegen terrorisme' en de daarbij geuite
superlatieven verwarrende gedachten op. Op dit continent bepaalt chaos de
dagelijkse gang van de dingen zoals eigenlijk overal ter wereld, behalve in de
ontwikkelde wereld. In Latijns-Amerika, in Azie, in Afrika bepaalt 'chaos' de
wetten van het bestaan. Die chaos krijgt de titel 'God' mee. Jij bent niet de
baas over je leven maar iets buiten jou, boven jou. In het Westen is 'God' dood,
want daar bepaalt de wetenschap hand in hand met de politiek het bestaan.
Zekerheid vervangt de chaos, de mens vervangt God. Dat is 'onze beschaving', en
die is aangevallen.

    De 'beschaafde' wereld heeft een een wereldwijde coalitie gesmeed ter
bescherming van 'onze beschaving'. Democratie en kapitalisme gaan het gevecht
aan met 'de onredelijkheid'. In Afrika worden oude vijanden onverwachte
kameraden. Maar in de schaduw van Bin Laden en Afghanistan ontpoppen oude
kameraden zich als ouderwetse bruten, zich veilig wanend tegen kritiek van
broodheren in het Westen.

    In Zimbabwe is Mugabe met hernieuwde energie bezig de oppositie de mond te
snoeren, ongestoord door wijzende vingertjes uit Washington of Londen. Eritrea
heeft grote schoonmaak gehouden onder hervormers en gooide de Italiaanse
ambassadeur het land uit. Het islamistisch gezag van Soedan, voorheen een
steunpunt voor terrorisme, knuffelt Washington in ruil voor minder steun van de
VS aan chistelijk-animistische rebellen in het zuiden. In Congo loopt het
vredesproces fout omdat Amerika's bondgenoten Rwanda en Oeganda de gevechten
hebben hervat.

    De Grote Coalitie heeft maar een agendapunt: afrekenen met terrorisme,
gewapenderhand. En dat is tegelijk het zwakste punt. Tijdens de Koude Oorlog
draaide de internationale politiek om het vinden van zoveel mogelijk
bondgenoten. Dictators wereldwijd werden gesteund als zij 'ons kamp' wilden
steunen. Een communist werd een kapitalist als het Westen hem meer betaalde dan
het Oosten. Dictator Mobutu van Zaire was een grootmeester in het uitspelen van
de grootmachten. Miljarden dollars leverde dit hem op.

    Daniel arap Moi liet de Amerikanen en Britten tijdens de Koude Oorlog zwaar
betalen voor de bases die zij in Kenia wilden hebben. De democratische
toewijding van de gesteunde dictator was irrelevant, zolang hij maar voor 'ons'
was. Sinds 1997 onthouden IMF en Wereldbank hun financiele steun aan Kenia. Het
gezag was te corrupt. Cynici zien de ommekeer al komen: 'Uiteindelijk zullen de
aanslagen gunstig zijn voor onze regering', schreef een Keniaanse commentator.
'Niemand van buiten zal nog durven vragen naar plannen tegen corruptie. In ruil
voor onze haven in Mombasa, zal het grote geld loskomen'.

    De dubbele standaard in het conflict tussen 'ons' en 'de communisten' zette
kwaad bloed onder gewone burgers in Afrika die ook vrij wilden zijn, die hun
kinderen ook een betere toekomst wilden geven. Voor hen was 'de democratie' niet
weggelegd, omdat dit het Westen niet uitkwam.

    De 'grote coalitie' leert niet van de geschiedenis. Opnieuw sluit het Westen
politieke schurken in de armen, opnieuw kiest het Westen voor lijfsbehoud onder
het mom van universele waarden. Opnieuw verkracht het Westen zijn eigen totems.
Zodra de strijd tegen Het Nieuwe Kwaad is gestreden en de kruitwolken zijn
opgetrokken, mogen 'wij' opnieuw uitleggen dat we het zo goed bedoelen met de
wereld.

    Aernout Zevenbergen woont in Nairobi en is Afrika-correspondent van het
Algemeen Dagblad.

    Afrikaanse demonstranten herdenken de verwoesting van de Amerikaanse
ambassade in 1998 door de terreurgroep van Bin Laden.

    Foto AP

    Internationale gewapende conflicten ; Recht ; Politiek en Staat ;
Volkenrecht

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               15 of 70 DOCUMENTS

                                Algemeen Dagblad

                                October 3, 2001

Haring met wittebrood

BYLINE: ALMA HUISKEN

SECTION: Binnenland; Pg. 5

LENGTH: 294 words


    'En aten jullie thuis ook altijd druiven op 3 oktober?', vroeg de ene Leidse
aan de andere. 'Jazeker!', klonk het ferm. 'Dan waren ze op hun lekkerst!
Paling, hutspot, haring met wittebrood en druiven. Mmm, het water loopt me in de
mond...' en weg droomden de dames over de traditonele gerechten die horen bij
Leidens ontzet, op 3 oktober 1574. Wat Leidenaren voor die beroemde datum aten,
weten we vrij goed uit bewaard gebleven geschriften. Zelfs de maaltijden in
ziekenhuizen zijn bekend en verrassend luxueus, zoals tijdens de middeleeuwen in
het Leidse Sint Elisabethgasthuis: zieken kregen drie maal daags een maaltijd
(eerder uitzondering dan regel in andere gasthuizen) en vier maal per week
vlees! Ook in de variatie kun je een ruimdenkend inkoper vermoeden: vlees van
schapen, lammeren en kalveren werd afgewisseld met eend, gans of kip. Vaak
werden de braadstukken 's ochtends al binnengebracht (van een beschuitje en een
kopje thee had men toen nog niet ge-hoord).

    En wat at een zieke zoal op de andere drie dagen? Vis, ei of ander geschikt
voedsel. Kaas, melk en bier waren er ook, net als brood. Gebruikelijk betrof dat
'grof broot' oftewel roggebrood. Tarwe werd destijds alleen nog in Zeeland en op
de Zuid-Hollandse eilanden verbouwd, weliswaar dicht bij Leiden, maar dat
betekende beslist niet dat het binnen het bereik viel van de gewone man.
'Tarwebroot' of 'fijn broot' bleef tot diep in de negentiende eeuw het terrein
van de hogere standen. Graan werd ook verwerkt in de befaamde, zware brij dat
als 'dessert' na het vlees op het menu stond. Dan vandaag, op deze historische
dag, toch liever een paar verse witte broodjes of boterhammen met daarop malse
zoute haringen. En misschien een flinke tros druiven toe. Echt Leids.

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               16 of 70 DOCUMENTS

                                Algemeen Dagblad

                                October 1, 2001

Hondenhok voor welgestelden

BYLINE: DOOR GERRIT DEN AMBTMAN

SECTION: Cultuur & Media; Pg. 8

LENGTH: 922 words

DATELINE: Hilversum


    De televisie in Nederland bestaat een halve eeuw. Daarom een serie over de
maatschappelijke invloed van het medium door de jaren heen. Vandaag de eerste
aflevering: de jaren 50.

    Braafheid regeert als Nederland op 2 oktober 1951 de eerste officiele
tv-uitzending beleeft. Mr. Jo Cals verricht de aftrap in de tot studio
omgebouwde Irenekerk in Bussum. De staatssecretaris van Onderwijs, Kunsten en
Wetenschappen uit, namens het kabinet, zijn bedenkingen tegen het nieuwe medium.
Cals waarschuwt voor vervlakking, verloedering en passief gedrag. Televisie kan
volgens hem het volk weliswaar ook verrijken en cultureel verheffen, maar
waakzaamheid is geboden.

    En waakzaam is Nederland in de naoorlogse jaren van de wederopbouw. Vadertje
Drees propageert soberheid, werklust en spaarzaamheid. Bij die instelling passen
geen fratsen die door een gloeilampenfabriek uit Eindhoven worden opgedrongen.
De eerste toestellen, die al snel de bijnaam 'hondenhok' krijgen, zijn zo duur
dat er nog geen 500 exemplaren zijn afgezet.

    Het gewone volk drukt die avond de neus tegen de etalageruit van de
radiohandelaar om de rechtstreekse uitzending met veel gewichtige taal en het
toneelstuk De Toverspiegel (met Albert van Dalsum, Ank van der Moer en Hetty
Blok in de hoofdrollen) te kunnen volgen. De nieuwsgierigen zien ook een storing
van drie minuten en missen geluid, maar dat vinden ze niet erg. Geluid kennen ze
al van de radio. Het zijn vooral de bewegende beelden die bekoren.

    Eindelijk, vinden de voorstanders van het nieuwe meubel, zet ook Nederland
het venster naar de wereld op een kier. Meteen ontsnapt een spruitjeslucht.
Philips wil weliswaar graag - de onderneming levert faciliteiten en betaalt
zelfs de eerste regiseur Erik de Vries - maar de consumenten aarzelen. Vier jaar
later zijn er pas 5500 toestellen verkocht. De politiek blijft sceptisch, de
omroepen twijfelen. Ze maken liever radio. De maatschappelijke invloed van de tv
is dan ook te verwaarlozen. De paar uur zendtijd per week wordt gevuld met duffe
documentaires en lezingen van even duffe deskundigen.

    Een studiecommissie, die de vinger aan de pols van het experiment houdt,
weet op dat moment waar het allemaal toe kan leiden. Intellectueel Amerika raakt
volgens haar al afgestompt. Daar brengen ze schaamteloos reclame en spelletjes
op de buis. Maar de pedagogen en dominees moeten ook toegeven dat het met het
gevreesde verslavend gedrag van de kijker best meevalt en dat een mens na twee
uur uitzending per dag warempel ook nog zelfstandig kan denken.

    'Die commissie nam na vijf jaar zelfs de meeste aarzeling weg', zegt Huub
Wijfjes (1956), als mediahistoricus verbonden aan de Rijksuniversiteit
Groningen. 'Televisie is in die tijd nog onschuldig en schattig om naar te
kijken. Het wordt ook steeds duidelijker dat het medium ook kan inspireren en de
kijkers positief kan beinvloeden. Mensen gaan aan de slag met onderwerpen die ze
op het scherm krijgen aangereikt. Ze willen meer van de wereld weten. Hun
horizon wordt breder. Uit een eerste kijkonderzoek in 1956, in opdracht van een
fabrikant, blijkt zelfs dat de tv de sluizen naar een nieuwe wereld openzet. Dat
vindt de kijker fascinerend.'

    Het zijn dan nog radiomakers die met de hoed in de hand tv-programma's
verzorgen. Ze bevestigen hun afkomst, kennen hun doelgroep, ook in de politiek,
en gedragen zich even volgzaam als fatsoenlijk. De KRO is rooms, de NCRV vroom,
de VARA rood en de AVRO algemeen. De verzuiling, zo typerend voor de
samenleving, blijft keurig op orde. De omroep past zich aan. Wijfjes ziet die
strategie vaker terugkomen. 'Wat een overlevingskracht!', zegt hij prijzend.
'Dat is het verbazingwekkendste. Zelfs als de commerciele tv opstoomt overleven
ze nog.'

    In de jaren 50 is het kinderprogramma een belangrijk wapen. Elke omroep
speelt zijn eigen troeven uit. Net zoals aan internet nu raakt vooral de jeugd
aan het nieuwe medium verslingerd. De omroep bedient de kinderen met onder meer
de Verrekijker, die de rest van de wereld daadwerkelijk dichterbij haalt. Helden
als professor Plano, Dappere Dodo, Pipo en Swiebertje masseren de verbeelding.
Ook televisie komt via de kinderen tot de ouders. Volgens Wijfjes bestaat in die
jaren weliswaar de grote vrees dat andersdenkenden aanstoot nemen aan bepaalde
principes en opvattingen, maar die laveren braaf tussen de zuilen in de
samenleving. Iedereen houdt zich aan de 'ongeschreven mediacode' die ook over
respect gaat.

    Iedereen, behalve een nieuwe generatie programmamakers. Als de VPRO in
augustus 1957 de prikkelende documentaire Dag Koninginnedag van Jan Hulsebos
(alias: Jan Vrijman) uitzendt, krijgt de omroep een golf van verontwaardiging
over zich heen. De eerste rel is geboren. De dominees haasten zich te melden dat
het allemaal niet zo de bedoeling is geweest. Ze zetten de rebelse cineast
onmiddellijk op een zijspoor.

    Maar het kind wordt vanzelf een puber. De belangstelling voor televisie
neemt met het stijgen van de welvaart toe. In 1957 wordt het 100.000ste toestel
in een Nederlands gezin afgeleverd. Ruim 12 maanden later komen Tante Hannie en
drie andere omroepsters bij de bezitters van het kwartmiljoenste toestel op
bezoek. Begin jaren 60 zijn het er een miljoen. Het feest kan nu echt beginnen.

    Morgen: de jaren 60, de tv haalt de wereld in huis.

    De eerste officiele tv-avond met de rechtstreekse uitzending van het
toneelstuk De Toverspiegel.

    FOTO ANP

    Naoorlogse geschiedenis ; Televisie ; Media ; Omroep ; Kunst en Cultuur ;
Geschiedenis

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               17 of 70 DOCUMENTS

                                Algemeen Dagblad

                               September 29, 2001

Een gevreesde buurman

BYLINE: DOOR THEO GERRITSE

SECTION: Reporter; Pg. R7

LENGTH: 845 words


    Een prive-woonwagenkampje in Utrecht a 365.000 gulden voor een gedetineerde,
die straks weer terugkeert in de maatschappij. 'Misdaad loont, het is een
bestuurlijk zwaktebod'.

    Zelfs Henk Westbroek heeft de juiste oplossing niet voorhanden. Weliswaar
behoorde de voorman van Leefbaar Utrecht tot de tegenstemmers, maar hij heeft
begrip voor het besluit van de gemeenteraad. Die trekt 365.000 gulden uit om de
overlast van een woonwagenbewoner te bezweren. Hij krijgt een privekampje als
hij later dit jaar weer op vrije voeten komt. De gemeente vreest nieuw geweld
als de man, die in juli 2000 een buurjongen in de buik schoot, naar zijn oude
standplaats aan de Kanaalweg zou terugkeren.

    'Het was een van mijn moeilijkste beslissingen uit mijn periode in de
gemeenteraad', verzucht zanger/politicus Westbroek. 'Ze zeggen dat het een
levensgevaarlijke man is. Maar het is toch te absurd om zo iemand een eigen
kampje te geven. Misdaad loont dus; dat is een bestuurlijk zwaktebod.'

    Aan de andere kant onderkent Westbroek de uitzichtloosheid en het gevaar als
de gedetineerde terugkeert op het woonwagenkamp aan de Kanaalweg, een rafelrand
van het Amsterdam-Rijnkanaal: 'Je zult er maar naast wonen.'

    Op dat kampje is plaats voor 10 woonwagens. Twee plekken zijn leeg. Volgens
getuigen omdat de vorige bewoners op de vlucht zijn geslagen. De overige
plaatsen worden voor een belangrijk deel bezet door de families van de schutter
en het slachtoffer.

    Het voorspel tot de dramatische ontknoping op die zomerdag van 2000 had de
avond daarvoor plaats in de Utrechtse discotheek Hordijk. Een zoon van de
schutter werd buiten de deur gezet, nadat hij ruzie zou hebben gezocht met het
slachtoffer en diens broer. De volgende ochtend kwam het weer tot een ruzie,
toen het slachtoffer, diens broer en vader een partijtje schroot wilden laden
aan de Kanaalweg. Op een gegeven moment trok de schutter een pistool en haalde
de trekker over waarbij hij zou hebben geroepen: 'Jij gaat leggen.'

    Het slachtoffer raakte zwaar gewond. Inmiddels is hij zover opgeknapt dat
hij weer werkt. De kogel hebben artsen echter nog niet kunnen verwijderen. Met
angst en beven wordt aan de Kanaalweg de vrijlating van hun gevreesde buurman
tegemoet gezien. Die zal volgens officier van justitie mr. B. Steemsma al in
november plaatsvinden. Aanvankelijk zou het openbaar ministerie in beroep gaan
tegen de uitspraak van de rechtbank, die de verdachte een straf van 30 maanden,
waarvan zes voorwaardelijk had opgelegd, te laag vond. Er was vier jaar geeist.

    Dat beroep is dezer dagen ingetrokken, omdat het pas zou plaatsvinden als de
feitelijk uit te zitten 16 maanden al zijn verstreken. Mr Steensma: 'Als iemand
reeds op vrije voeten is, wordt de urgentie van zo'n zaak gauw een stuk minder
voor het hof.' Om dan lager op de stapel te belanden. Bovendien wordt iemand in
dergelijke gevallen niet vaak weer naar de gevangenis gestuurd.

    Plaatselijk overheden in Nederland worden vaker geconfronteerd met 'kleine'
terreur, waarvoor ze oplossingen moeten zoeken. Gaat Utrecht met het dure
privekampje daarin echter niet te ver?

    De verantwoordelijke wethouder Marie-Louise van Kleef zegt van niet. Van het
belonen van crimineel gedrag wil ze niet weten: 'Iemand wordt door de rechter
gestraft. Als die straf is uitgezeten, is hij of zij voor ons weer een gewone
burger. We wijken ook niet voor terreur. Bij terreur sturen we er de politie op
af. We willen alleen een verdere escalatie voorkomen. Dat doen we hier en dat
doen we in gewone buurten. Ook daar worden zo'n 25 keer per jaar mensen wegens
onaangepast gedrag elders gehuisvest. Niet alleen om de overlast weg te nemen,
maar ook om de betrokkenen te resocialiseren.'

    Met dat verschil dat voor lastige burgers geen nieuwe woningen worden
gebouwd. Die verhuizen naar bestaande woningen. Van Kleef is niet onder de
indruk. 'Als deze oplossing succesvol blijkt te zijn, zou de besparing, op den
duur best hoger kunnen uitvallen dan de investering. En dan heb ik het met name
over de veiligheid. Niemand krijgt trouwens een cent in handen. Zo er belangen
worden gediend met, zijn dat niet die van de uit te plaatsten man, maar van de
overige bewoners. Zij hebben woongenot gederfd.'

    Zij die tegen deze oplossing zijn begrijpen, aldus de wethouder (PvdA), niet
'wat zich de afgelopen jaren aan de Kanaalweg heeft afgespeeld'. De vetes en het
geweld, zo betoogt ze, zijn ook altijd tot die plek, waar de bewoners op de een
of andere wijze allemaal aan elkaar zijn gelieerd, beperkt gebleven. 'Aan de
Havenweg wordt ook geen vijf sterrenplek gecreeerd. Het wordt een kampje op een
achteraf locatie met minimale voorzieningen. Heel sober.'

    Enkele bewoners van het woonwagenkamp aan de Utrechtse Kanaalweg zijn
gevlucht nadat een medebewoner een buurjongen neerschoot. De schutter mag er
niet meer terugkomen.

    FOTO MARCO OKHUIZEN

    Geweldsdelicten ; Volkshuisvesting ; Lokale politiek ; Recht ; Politiek en
Staat ; Staatsrecht ; Gemeenten ; Binnenlandse Politiek ; Infrastructuur ;
Criminaliteit ; Delicten

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               18 of 70 DOCUMENTS

                                Algemeen Dagblad

                               September 27, 2001

Van der Vlugt: Een ietwat ondeugende oude man

BYLINE: DOOR WIJBRAND SCHAAP

SECTION: Cultuur & Media; Pg. 13

LENGTH: 681 words

DATELINE: Woerden


    Bram van der Vlugt kreeg vorig jaar de hoogste toneelonderscheiding van het
land. Nu speelt hij in Het Verhoor de rol van de Duitse dirigent Furtwangler,
die zijn muziek trouw wilde blijven tijdens het Nazi-regime.

    Acteur Bram van der Vlugt (67) vooral bekend van zijn vaderlijke
televisierollen in series als Medisch Centrum West, De Fabriek en Herenstraat
10, heeft in zijn toneelwerk een voorkeur voor rollen op het scherpst van de
politieke snede. In Het Verhoor, het toneelstuk dat komende zaterdag in premiere
gaat, speelt hij Wilhelm Furtwangler. Deze Duitste dirigent was voor de oorlog
wereldberoemd, maar omdat hij weigerde te vluchten voor het Nazi-regime werd
zijn reputatie voorgoed besmet.

    Twee jaar geleden werd Van der Vlugt bekroond met de Louis d'Or, de hoogste
toneelonderscheiding van het land, voor zijn rol van de twijfelende
natuurkundige Niels Bohr in het stuk Kopenhagen. Bohr was tegen zijn zin
medeverantwoordelijk voor de vernietiging van Hiroshima en Nagasaki met
atoombommen aan het einde van de tweede wereldoorlog.

    Het politieke engagement van Van der Vlugt komt niet helemaal uit de lucht
vallen. In 1970 was hij mede-oprichter van het politieke theatergezelschap
Sater. 'Dat was in de tijd dat alle kunst politiek moest zijn,' verklaart Van
der Vlugt zijn verleden. 'Met Sater wilden wij voorstellingen maken voor de
gewone man. Wij waren alleen niet zo streng in de leer als andere groepen uit
die tijd. We zaten meer op vermaak met inhoud. De mensen van Proloog, in die
tijd het vormingstheatergezelschap van Nederland, vonden ons maar niets. Ze
kwamen wel eens kijken, en het enige dat ze na afloop zeiden was: 'Lezen, lezen,
lezen.' Zij vonden dat we Marx en Lenin moesten bestuderen. Dat deden wij dus
niet. Wij maakten theater.'

    Mooie rollen, met thema's die er werkelijk toe doen, dat is waar Van der
Vlugt altijd in is geinteresseerd. 'Ik zoek ze er niet speciaal op uit. Ik heb
gewoon altijd het geluk gehad dat ik gevraagd ben voor dat soort toneelrollen.'
Misschien ligt dat ook wel aan de serieuze manier, waarop Van der Vlugt zijn
rollen opvat. Met zijn uitstraling van bedaarde, ietwat ondeugende oude man,
durft hij ook extreme karakters serieus te nemen. 'Zo'n man als Furtwangler is
een heel interessant figuur. Hij is bijna een echt mens in zijn povere pogingen
om iets van zijn leven te maken. Hij is misschien wel heel naief om te denken
dat hij tijdens het Nazibewind het mooie van de Duitse cultuur kan behouden.
Maar ik geloof niet dat hij bewust fout was onder dat regime.' Van der Vlugt kan
begrip opbrengen voor de man die onlangs nog door dirigent Edo de Waard de
grootste dirigent aller tijden werd genoemd. 'Maar ik sprak een tijdje geleden
ook Jan Wolkers, die alleen 'die vuile verrader, die deugde niet' kon
uitbrengen. Zo ligt het dus nog steeds.'

    Dat begrip heb je ook nodig als acteur. 'Dat is een hele bizarre noodzaak.
Zelfs als je Hitler zou spelen, dan moet je als acteur zo'n man willen
begrijpen. Anders kun je hem niet geloofwaardig spelen.'

    En ondertussen weet Bram van der Vlugt als geen ander hoe belangrijk
beroemde kunstenaars kunnen zijn voor een politieke zaak. Nu hij gepensioneerd
is, speelt hij nog maar een toneelrol per seizoen, en verleent hij hand- en
spandiensten aan 'zijn goede vriend' Sinterklaas. In de tijd die hij over heeft
zet hij zich in voor het behoud van het boerenbedrijf in het Groene Hart. In
zijn woonplaats, een dorpje vlakbij Woerden, richtte hij de de stichting Gras en
Wolken op. 'Ik ben voor natuurbehoud en natuurontwikkeling, maar in Den Haag
vergeet iedereen hoe belangrijk het boerenbedrijf daarvoor is. Er staan in mijn
dorp modelbedrijven waar zelfs de milieubeweging trots op is, maar door alle
ontmoedigende regeltjes kunnen zij het hoofd niet boven water houden. Dat is
verschrikkelijk.'

    Het Verhoor van Ronald Harwood. Regie Lodewijk de Boer. Premiere zaterdag 29
september, Haarlem. Inl. 020-6164004.

    Bram van der Vlugt speelt de Duitse dirigent Furtwangler.

    FOTO COR DE KOCK

    Toneel ; Kunst en Cultuur ; Kunst ; Theater

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               19 of 70 DOCUMENTS

                                Algemeen Dagblad

                               September 26, 2001

Stoorzender in showbizzland ; Albert Verlinde kan hart luchten in RTL Boulevard

BYLINE: DOOR SJAK JANSEN

SECTION: Cultuur & Media; Pg. 11

LENGTH: 875 words

DATELINE: Hilversum


    Bij SBS 6 stond zijn carriere stil. Showbizzreporter Albert Verlinde keerde
derhalve terug naar RTL 4 en vervult in RTL Boulevard een Jan Mulderachtige rol.
'Ik mag zeggen wat ik denk, heerlijk!'

    Na veel aarzelingen wil Albert Verlinde (40) het uiteindelijk wel toegeven:
over affaires rond SBS-programma's mocht het in het showblok van Hart van
Nederland nooit gaan. Het criminele verleden van twee deelnemers aan de real
life soap De Bus was nieuws in alle bladen. Hij kon het echter niet brengen.

    Bij nieuwe werkgever RTL zal dat anders toegaan, verwacht de doorgewinterde
showbizzverslaggever die een periode van zes jaar bij SBS onlangs afsloot.
Verlinde heeft contractueel laten vastleggen dat hij in het amusementsmagazine
RTL Boulevard alles mag roepen, ook over RTL-programma's. 'Want', weet de
Bossche showexpert, 'het gaat er nog altijd om: hoe je iets zegt. Ik zal niet
gauw roepen dat iets shit is, wel dat ik het niet zo geslaagd vind.' Het is de
toon die de muziek maakt, zegt Albert Verlinde, die nu al haast niet meer is weg
te denken uit RTL Boulevard. Hij strooit met pregnante nieuwtjes ('Joop
Braakhekke gaat naar de TROS') en weetjes ('David Beckham kolft de borsten van
Posh af'). En hij ventileert gepeperde meningen ('Een borstbeeld voor Herman
Brood? Een spuit lijkt me genoeg').

    'Ja verdorie', zegt Verlinde, 'als we het nou over een borstbeeld hebben,
dan verdient Guus Hermus er een. Maar over het overlijden van Nederlands
grootste toneelacteur hoor je vrijwel niemand. Is toch vreemd?'

    De chroniqueur van wat onze sterren bezighoudt prijst zich op zulke momenten
gelukkig dat om 18.30 uur de spotlights bij RTL Boulevard aangaan en hij in zijn
'Jan Mulderachtige' rol over dergelijke ongerijmdheden zijn ongenoegen kan
spuien. De strakke formule van Hart van Nederland bood hem daar de ruimte niet
voor.

    Verlinde's taak was 'de gewone man' aan het sterrendom te koppelen en daar
hield het mee op. 'Bij Boulevard kan ik in de tweegesprekken met Beau (centrale
presentator Van Erven Dorens, red) veel meer van mijzelf laten zien', meldt de
showdeskundige opgetogen.

    Bovendien zijn de roddels en het nieuws uit Aalsmeer, Hilversum en Hollywood
de hoofdmoot van Boulevard. In Hart van Nederland is het showblok slechts een
onderdeel, dat als eerste vervalt wanneer de uitzending in de pauze van een film
gepropt zit en derhalve korter is. 'Dan kon ik weer vier mensen afzeggen',
verzucht Verlinde, die heeft moeten vaststellen dat zijn specialisme bij SBS
sluitpost was in plaats van hoofdzaak.

    Toen de Bosschenaar zijn terugkeer naar RTL bij SBS-directeur Fons van
Westerloo bekendmaakte, was diens kantoor even te klein. Verlinde: 'Ik snap de
emotie, maar Fons vertaalde die niet in: wat doen we om je wel gelukkig te
maken. Overigens, dezelfde emotie van Fons heeft mij bij Hart van Nederland
binnengebracht, want de redactie was fel tegen mijn komst; die zag shownieuws
absoluut niet zitten.'

    Binnen een jaar wist Verlinde de stemming volledig om te buigen. Niet het
minst door zijn kritische benadering. Verlinde's ster is inmiddels zo hoog
gestegen dat Marc Klein Essink hem afgelopen zaterdag in Heb ik dat? aankondigde
als de 'nieuwe Henk van der Meyden'. Bij de commerciele omroepen is het traditie
dat de sterren voortdurend in elkaars programma's langskomen. Wie echter denkt
dat Albert Verlinde zich ook leent voor deze vorm van incest, heeft het mis. Ook
op dit vlak loopt hij niet in de pas. 'Ik word er zo saai van en de programma's
ook', zegt de RTL-medewerker die al optredens bij Gordon en in Blij dat ik rij
afhield. 'Als ik iets te melden heb, wil ik best komen. Dan heeft het ook een
functie.'

    Het is voor Verlinde een principekwestie. Dat hij wegens de musicals en
toneelstukken die hij produceert, beperkt is in zijn tijd, staat er helemaal los
van. Kan dat trouwens, zelf partij zijn in de theaterwereld en er onafhankelijk
over berichten? Nou en of, verzekert Albert. 'Die twee petten houd ik strikt
gescheiden. In Boulevard hadden we een item over Joop Doderer die speelt in
Blijvend Applaus, een komedie die ik produceer. Maar dat beslist de redactie dan
buiten mij om. Mijn eerste productie was Piaf met Liesbeth List. Zij won een
prijs. Stanley Burleson die in Elisabeth speelde, won er ook een. Hem kies ik
dan uit voor de uitzending. Zo houd ik afstand. Alleen, in dit ene geval
besliste de redactie anders. Ik moest Liesbeth interviewen.'

    Zijn integriteit is hem alles waard, zegt Verlinde. 'Hoe kan ik in Boulevard
collega's de maat nemen als ik zelf niet geloofwaardig ben?'

    Ook ethiek weegt bij hem zwaar. 'Een brutale Willibrord zal ik nooit worden.
Dat zit niet in mij. Ik heb het een keer geprobeerd. Youp van 't Hek had een
kwestie met Story, maar wilde niet reageren. Met draaiende camera liep ik dus
zijn kantoor binnen. Ik dacht: dan moet hij wel. Meteen kwam een medewerker op
ons af met: Wilt u die camera uitdoen? 'Maar natuurlijk', zei ik. Sinds die dag
weet ik dat ik onder alle omstandigheden mijn eigen gevoel moet blijven volgen.'

    RTL Boulevard, 18.30 uur, RTL 4.

    Showbizzreporter Albert Verlinde: 'Een brutale Willibrord zal ik nooit
worden. Dat zit gewoon niet in mij.'

    FOTO PAUL BERGEN

    Televisie ; Media ; Omroep

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               20 of 70 DOCUMENTS

                                Algemeen Dagblad

                               September 20, 2001

Liga Noord wil geen moslims meer in het land

BYLINE: DOOR ONZE CORRESPONDENT AART HEERING

SECTION: Oorlog tegen terrorisme; Pg. 3

LENGTH: 374 words

DATELINE: Rome


    De Italiaanse regeringspartij Liga Noord gebruikt aanslagen in de VS om haar
campagne tegen vreemdelingen en moslims kracht bij te zetten. Partijbestuurder
Matteo Brigandi, advocaat van partijleider Umberto Bossi, stelt voor bij
immigratie voorrang te geven aan katholieken en buitenlanders van Italiaanse
afkomst. In tweede instantie kunnen wellicht joden, boeddhisten en hindoes
worden toegelaten. Pas als het (lage) quotum echt niet vol komt, komen moslims
aan bod.

    De opvattingen van de Liga werden afgelopen zaterdag nog eens duidelijk,
toen op een partijbijeenkomst in Venetie pamfletten werden uitgedeeld met de
tekst 'Illegale immigratie = Terrorisme' onder een foto van Bin Laden. Volgens
minister Roberto Maroni (Arbeid en Volksgezondheid), de tweede man in de partij,
gaven de vlugschriften 'de angst weer van de gewone burger die zich bedreigd
voelt door dieven, moordenaars en terroristen uit het buitenland'.

    De Liga is ook, samen met de andere uiterst rechtse regeringspartij
Nationaal Verbond, de gangmaker achter een vorige week aangenomen nieuwe
immigratiewet. Daarin wordt illegale immigratie niet langer als een overtreding,
maar als misdrijf gedefinieerd. Verblijfsvergunningen worden alleen verstrekt
aan wie van tevoren een baan heeft geregeld, de mogelijkheden tot
gezinshereniging zijn beperkt en het aantal buitenlandse sporters is aan een
maximum gebonden.

    Ook vanuit de Italiaanse kerk, waar de kardinaal van Bologna, Giacomo Biffi,
al jaren pleit voor een rem op de immigratie van moslims, komen harde reacties.
De paus riep afgelopen zondag de Amerikanen op 'niet toe te geven aan de
verleiding van haat en geweld'. Maar kardinaal Ersilio Tonini, een bekende
tv-persoonlijkheid, betoogde daarentegen dat wraak in dit geval een kwestie van
christelijke rechtvaardigheid is. En voor Gianni Baget Bozzo, een invloedrijke
pater en consulent van premier Berlusconi, 'laat de islam nu zijn ware gezicht
zien en is de nieuwe godsdienstoorlog nu begonnen'.

    Politieke partijen ; Islam ; Discriminatie ; Terrorisme ; Politiek en Staat
; Binnenlandse Politieke Onrust ; Recht ; Criminaliteit ; Delicten ;
Levensbeschouwing ; Religie ; Staatsrecht ; Gemeenten ; Binnenlandse Politiek ;
Lokale Politiek

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               21 of 70 DOCUMENTS

                                Algemeen Dagblad

                               September 17, 2001

Afghanen vinden aanslagen echt heel erg

BYLINE: DOOR ORKUN AKINCI

SECTION: Aanval op Amerika; Pg. 2

LENGTH: 615 words

DATELINE: Utrecht


    Terwijl de hele wereld dinsdag geconcentreerd naar CNN keek om te volgen wat
er in de Verenigde Staten gebeurde, had Nas Faqirzada heel wat uit te leggen aan
een collega. 'Ze moeten maar een grote bom op Afghanistan gooien, dan zijn we in
een keer van alle ellende af', had deze in alle emoties geroepen. 'Het is toch
niet nodig om zo over ons land te praten?' vraagt Faqirzada vertwijfeld. 'Ik zei
dat daar heel veel arme mensen zijn. 'In het World Trade Centre ook', antwoordde
hij. Dat was het begin van een zinloze discussie.'

    Ongeveer 300 Afghanen zijn in een Utrechtse school bij elkaar gekomen om de
ervaringen van de laatste dagen uit te wisselen. Zij die bang zijn voor de
toekomst, zoeken steun bij elkaar. Want nu de door de Taliban ondergebrachte
Osama bin Laden achter de aanslagen in de Verenigde Staten lijkt te zitten, is
het denkbaar dat het Afghaanse volk zal moeten lijden onder wraakacties.

    'Terwijl de meeste burgers zich ook het liefst van het Taliban-bewind zouden
distantieren', zegt Nas' neef Ashraf. 'Vroeger was Afghanistan leuk.

    Nu mogen vrouwen niet werken, zelfs niet als ze weduwe zijn en kinderen
moeten onderhouden. Meisjes kunnen niet naar school. De jongens krijgen puur
islamitisch onderwijs. En dan is er nog honger en droogte. Iedereen voert een
constant gevecht om te overleven, ik ben bang dat de mensen nu nog meer over
zich heen zullen krijgen. De vluchtelingenorganisaties vertrekken ook al.'

    De Afghanen rouwen. 'We veroordelen met afschuw de onmenselijke en
verschrikkelijke terreuraanslagen die in het hart van de VS zijn gepleegd',
schrijven ze in een brief die aan het Amerikaanse Congres is gericht. Aan het
begin van hun bijeenkomst houden ze nog een minuut stilte, bovenop de drie
minuten van vrijdag waar ze allemaal aan hebben meegedaan. Ze noemen Bin Laden
een 'individuele, gestoorde terrorist'. 'Het slaat nergens op om zulke daden via
het geloof te rechtvaardigen. In de koran staat dat je niemand van het leven mag
beroven. Een echte moslim heeft respect voor de mens, ook voor andersdenkenden.
De daders van deze aanslagen zijn dus geen moslims', zegt Mohammad Mardanyar met
overslaande stem. En, wijzend naar zijn voorhoofd: 'De mensen die feestend de
straat op zijn gegaan, hebben ook geen hersens.'

    Mardanyar is furieus, en dat zal hij nog wel en tijdje blijven. Dat Bin
laden uitgerekend in zijn land onderdak krijgt. Kwaad en kwaad zullen elkaar wel
opzoeken, vermoedt hij. Zelf is hij ook voor de Taliban op de vlucht gegaan,
zoals alle 50.000 Afghanen in Nederland eigenlijk. 'Het bewind richt zich niet
alleen tegen andersgelovigen, maar ook tegen moslims die voor vrijheid en
democratie zijn. Wie in hun ogen verkeerd denkt, wordt geelimineerd. Ach, zelfs
dieren zijn beter dan zij.'

    Dat heeft Nas Faqirzada de afgelopen dagen al aan veel mensen moeten
uitleggen. Zijn collega is inmiddels bijgedraaid, veel andere mensen hebben nog
geen idee van de situatie in Afghanistan. 'Hoewel velen wel geinteresseerd zijn.
Alleen heb ik al vaak gehoord dat Bin Laden een Afghaanse terrorist is, terwijl
hij een Arabier is. Dinsdagavond stapte ik uit de auto en riep iemand naar me
wat we nu weer hadden gedaan. Dat was pijnlijk. Niet dat ik eraan twijfel dat
Bin Laden erachter zit, maar mensen weten gewoon niet waar hij vandaan komt.'

    'Ik hoop echt dat mensen een scheiding maken tussen de fundamentalisten en
de gewone burgers van Afghanistan', zegt een man die erop staat dat zijn zin in
de krant komt. Hij zorgt ook voor een kopie van de opgestelde brief. 'Wij staan
erachter dat deze terroristische misdadigers met alle hardheid worden gestraft',
staat er te lezen. De boodschap is duidelijk.

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               22 of 70 DOCUMENTS

                                Algemeen Dagblad

                               September 15, 2001

De power van Amerika ; Bij een nationale crisis balt de wilskracht zich samen

BYLINE: DOOR MARC GUILLET

SECTION: In het nieuws; Pg. N1

LENGTH: 1919 words


    De vliegende bommen die de Twin Towers op hun knieen brachten en het
Pentagon, het militaire hart van Amerika troffen, leidden niet alleen tot
menselijke drama's, maar ook tot talloze voorbeelden van hartverwarmende
solidariteit, van moed van gewone burgers, van hulpvaardigheid, troost en
saamhorigheid. Van vitaliteit en veerkracht, die Amerikanen vaker in de
geschiedenis hebben getoond. Als het er op aankomt zijn de 'yanks' nog steeds de
'tough guys', geharde cowboys, kolonisten en militairen voor wie geen berg te
hoog is en geen planeet te ver. Wat zich op 'zwarte dinsdag' en de dagen daarna
voor de ogen van wereld ontrolde, spreekt boekdelen over de ziel van Amerika.

    Seconden nadat een gekaapte Boeing 767 zich in Tower One boort, gaan de
alarmbellen af in de brandweerkazernes van Manhattan. Het is het begin van de
zwartste dag in de geschiedenis van New York.

    Brandweertrucks uit de kazerne van Liberty Street, slechts enkele straten
verwijderd van de plek des onheils, zijn als eerste ter plaatse. Zonder stil te
staan bij het gevaar klimmen brandweermannen de trappen op van het verdoemde
gebouw en beginnen de duizenden werknemers te evacueren. Op de bovenste
verdiepingen waar een inferno woedt, doen ze wanhopige pogingen mensen te
redden. Velen springen in paniek hun dood tegemoet.

    Dan stort de betonnen reus. Veel mensen uit de onderste helft van de
wolkenkrabber zijn ontsnapt. De meeste brandweermannen verliezen hun leven in
het neerstortend puin. Bijna 350 van deze helden worden sinds 'zwarte dinsdag'
vermist. Ze laten een gapend gat achter in het moedige brandweerkorps.

    De shock, de paniek en de chaos zijn compleet. Maar meteen is er ook hulp.
Vluchtende mensen, onder het stof, ondersteunden zwakkere slachtoffers.
Opmonterende woorden. Water om de verstikkende rook en as weg te spoelen en
bloed weg te wassen. Een schouder om op uit te rusten of uit te huilen.
Politieagenten en ambulancepersoneel, hun ogen opengesperd van verbijstering,
bieden eerste hulp.

    Er komt een exodus op gang van tienduizenden mensen die zich lopend uit de
voeten maken. Weg van de gruwelijke oorlogszone in down town Manhattan, waar de
ene na de andere wolkenkrabber met donderend geraas instort.

    New Yorkers die erom bekend staan dat ze kortaf zijn, ongeduldig,
afstandelijk,geobsedeerd door geld en carriere maken, tonen plots hun zachte
kant. De ruwe bolsters blijken een blanke pit te hebben. En de meedogenloze
metropool met zijn moordende concurrentie verandert tijdelijk in een kleine
provinciestad waar iedereen elkaar schijnt te kennen en belangeloos hulp biedt.

    Carpooling is ineens geen probleem. Zelfs niet in taxi's. De bestuurder van
een pick up-truck biedt aan wat mensen mee te nemen richting Centraal Station.
Niet minder dan 16 advocaten in kostuums en mantelpakjes klimmen in de laadklep
en proppen zich onder grote hilariteit in de laadbak. Als een groep opgewonden
tieners op schoolreisje zetten ze hun bizarre tocht voort. Personeel en chefs
van restaurants en winkels plakken handgeschreven pamfletten op ramen en deuren
met de dringende oproep bloed te gaan geven. Onmiddellijk ontstaan er lange
rijen bij de bloedbanken.

    Studenten van medische faculteiten melden zich als vrijwilligers bij
ziekenhuizen. Kadetten van de politieacademie verschijnen op de kruispunten van
Manhattan om - nog onwennig - de verkeerschaos in goede banen te leiden. Burgers
timmeren provisorische brancards van hout en delen fruit uit aan de
hulpverleners.

    Op Times Square omhelzen jonge mensen elkaar. Tranen. Verbijstering. Met
afschuw en ongeloof kijken ze naar het elektronisch voorbijflitsende nieuws:
'Terrorist attacks on our country'. Tegen de gevel van New York University aan
de Veertiende Straat hangen studenten grote lappen papier. Voorbijgangers en
studenten luchten hun hart. Kreten van verdriet, angst en troost. Life is
stronger than death. For all we have lost, Rest In Peace. Do no let this be WAR!
Fare thee well, fare thee well, I love you more than words can tell. En You will
stand as towers in our hearts.

    Temidden van tumult en chaos staat op 7th Avenue een jonge kunstenaar met
zijn ezel. Hij schildert de nieuwe skyline van lower Manhattan, met reusachtige
witte rookpluimen op de plaats waar uren geleden nog de trotse torens van het
World Trade Center stonden.

    Politici grijpen naar het wapen van de symboliek om eenheid, wilskracht en
onverzettelijkheid te tonen. Meningsverschillen tussen Republikeinen en
Democraten worden even terzijde geschoven en het Congres schaart zich als een
man om de president. Samen zingen ze God bless America. Een dag later leggen ze
gezamenlijk de eed van trouw af. Gezicht naar de 'Stars and Stripes'.
Rechterhand op het hart.

    President Bush zegt in een toespraak tot de natie dat deze aanvallen van
terroristen staal kunnen verbrijzelen, maar 'niet het staal van de Amerikaanse
vastbaradenheid. Amerika was het doelwit, omdat wij het helderste baken zijn
voor vrijheid en gelijke kansen in de wereld. Niemand kan verhinderen dat dit
licht blijft schijnen.'

    Burgemeester Giuliani van New York weet ook hoe belangrijk symboliek is. Hij
loopt rond in een sweater en een petje met het logo van de zo zwaar getroffen
brandweer. Erg geliefd is hij niet in de stad wegens zijn confronterende,
dictatoriale stijl, maar dezer dagen weet hij de juiste toon te treffen. Hij
bezoekt het rampgebied, toont medeleven met de slachtoffers, noemt hulpverleners
en vrijwilligers helden, treedt kalm en doortastend op en verbergt zelfs zijn
emoties niet.

    Hij toont zich een ware leider en steekt iedereen een hart onder de riem met
de woorden: 'Wij zullen hier sterker uit tevoorschijn komen. Emotioneel sterker,
politiek sterker, economisch sterker.'

    Nuchtere Nederlanders bezien de symboliek, de politieke showelementen en de
hoogdravende retoriek met verbazing. In Amerika hoort het erbij. In geen ander
land spelen media en beeldvorming zo'n dwingende rol. Ze zijn belangrijke
instrumenten om saamhorigheid te smeden en het patriottisme te versterken. Het
spreekt Amerikanen aan: niet zeuren, schouders eronder en altijd optimistisch.
Amerikanen hebben een onschokbaar vertrouwen in de vooruitgang en in hetgeen de
mens vermag.

    Anders dan bij voorbeeld Russen, Chinezen, Fransen of Engelsen hebben
Amerikanen geen 'bloed en bodem' gemeen. De bewoners van de Verenigde Staten
zijn afkomstig uit alle hoeken en gaten van de wereld. Het is een etnische,
culturele en religieuze lappendeken. En er komen elk jaar weer tienduizenden
nieuwe immigranten bij. Wat al die mensen bindt zijn idealen en dromen. Leven en
werken in de natie van de vrijheid. Dromen van een leven met volop kansen om het
te maken in het land van de onbegrensde mogelijkheden. En hoewel de feiten een
andere taal spreken, is de mythe onverwoestbaar - zeker bij de eerste generaties
immigranten - dat je alles kunt bereiken als je er maar hard genoeg voor
werkt.'Wat Amerika uniek maakt', aldus Newsweek-columnist Fareed Zakaria, die
als jongen uit India emigreerde, 'is dat het iedereen verwelkomt om deel te
nemen aan de Amerikaanse droom'. Uniek is ook dat zijn
Onafhankelijkheidsverklaring niet alleen onvervreembare rechten opsomt als leven
en vrijheid, maar zelfs the pursuit of happiness, het nastreven van geluk.

    Het onverwoestbare geloof in zichzelf en het idealisme om vrijheid en
democratie te brengen naar de rest van de wereld, komt in het buitenland vaak
over als arrogantie. Uncle Sam met zijn belerende vingertje, als de politieagent
van de wereld, als de economische reus met zijn culturele imperialisme van
Hollywood, Coca Cola en McDonald's. En de eigenwijze grootmacht die graag op
eigen houtje opereert.

    Bij velen onbegrepen en onbemind, maar die mentaliteit produceert wel
ongekende prestaties: de meeste gouden medailles, de meeste Nobelprijzen, als
eerste op de maan. Die topprestaties leiden weer tot dweperij met sport- en
filmsterren. Ze worden gezien als bewijs dat Amerika het grootste land is 'op
het gezicht van de aarde'.

    Aan de andere kant zijn Amerikanen ook erg nuchter. Na het Vietnam-trauma,
het Watergate-schandaal en de leugens en seksuele escapades van president
Clinton zijn de meeste Amerikaanse kiezers cynisch over de politiek. Bij
verkiezingen zijn Amerikanen helemaal niet zo patriottisch. Minder dan de helft
maakt gebruik van zijn stemrecht.

    Wanneer zich echter een nationale crisis aandient, balt de wilskracht van
alle Amerikanen zich samen. Zo werden de Eerste en Tweede Wereldoorlog gewonnen.
Zo werd de machtsstrijd tussen de Sovjetunie en de Verenigde Staten tijdens de
Koude Oorlog in het voordeel van het Westen beslecht.

    De ongekende agressie van terroristen tegen de belangrijkste symbolen van
Amerika's economische en militaire macht markeren het einde van een tijdperk.
Van een decennium van vrede en zorgeloosheid voor Amerikanen. Voor het eerst
sinds de Golfoorlog van 1991 realiseert Amerika zich weer dat het kwetsbaar
is.Dat mysterieuze vijanden in verre, vreemde landen hen met eenvoudige wapens
zware verliezen kunnen toebrengen. Veel zwaarder dan tijdens de Japanse aanval
op Pearl Harbor in de ochtend van 7 december 1941, het begin van Amerika's echte
betrokkenheid bij de Tweede Wereldoorlog.

    Oude reflexen blijken nog te werken: vuurwapens en vlaggen vliegen de
winkels uit. En het besef begint door te dringen dat Amerika nooit meer zal zijn
zoals voor 'Zwarte Dinsdag'. Dat de zorgeloze, open samenleving die Amerika was
te maken zal krijgen met inperkingen van de individuele vrijheid om de oorlog
tegen het terrorisme effectief te kunnen voeren.

    'Net op het moment dat het Amerikaanse politieke debat het toppunt van
frivoliteit had bereikt, kwam er een schokkend eind aan de tien jaar durende
vakantie van de geschiedenis', aldus de conservatieve columnist George F.
Will.Amerikanen zijn met een klap ontwaakt uit de droom dat hun ongekende macht
en rijkdom ook vrede garanderen. Dat ze zich niet langer de luxe kunnen
permitteren voorbij te gaan aan wat de boze buitenwereld van hen denkt. En dat
conflicten in het Midden-Oosten en elders tot steeds weer nieuwe explosies van
haat zullen leiden, tenzij Washington een actieve rol op zich neemt om ze samen
met bondgenoten tot een rechtvaardige oplossing te brengen.

    Op de tweede dag na de aanval op Amerika sprak president Bush van een
'oorlogsdaad'. Hij voerde de retoriek op. Laffe terroristen en de regimes die
hen bescherming bieden, zullen de wraak van Amerika niet kunnen ontlopen. D-day
komt er aan, daar kunnen ze zeker van zijn. Dit kan een keerpunt worden in de
Amerikaanse geschiedenis en het is niet alleen een vuurproef voor de Amerikaanse
burgers, de FBI, de CIA en de strijdkrachten, maar vooral ook voor George W.
Bush zelf. Tot nu toe maakt hij een zwakke indruk. Zijn optreden steekt schril
af tegen dat van burgemeester Giuliani. Dat is een echte leider.

    Misschien kan Bush jr. zich wat meer laten inspireren door een andere
Texaan, van wie hij kort na zijn aantreden een borstbeeld in het Oval Office
liet plaatsen. Van Dwight D. Eisenhower, die als generaal en opperbevelhebber
van de geallieerde troepen de invasie en bevrijding leidde van het door de
nazi's bezette Europa.

    Alana Milawski, vier jaar oud, Amerikaans staatsburger, op de nek van haar
vader. Zo maar een spontane samenkomst ergens in multicultureel Amerika.
Geschokt door het gebeurde. Maar wie de jeugd heeft, heeft de toekomst.

    Foto Ethan Miller, Reuters

    Maatschappij

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               23 of 70 DOCUMENTS

                                Algemeen Dagblad

                               September 13, 2001

Het haat-liefdegevoel voor Amerika

BYLINE: DOOR MAURITS BERGER

SECTION: Aanval op Amerika; Pg. 7

LENGTH: 878 words


    VEEL PALESTIJNEN juichten toen tijdens de Golfoorlog in 1991 Irakese
scud-raketten neerkwamen op Tel Aviv. Het was een domme en morbide reactie die
echter hun wanhoop tekent; eindelijk krijgt het Westen ook een keer klappen.

    Maar de Palestijnen juichen alleen. In andere Arabische landen is het stil.
Muisstil zelfs. Nagenoeg alle Arabische landen hebben de aanslag in New York
officieel veroordeeld. Maar onder de bevolking wisselen gevoelens van haat en
liefde voor het grote Amerika elkaar af. Want de verhouding met Amerika is
complex en vol tegenstrijdigheden.

    De Amerikaanse ambassades in Cairo en Amman zijn ware vestingen. Niet het
soort bouwwerken dat je verwacht in een bevriende natie. Voor de toegangspoorten
staan dagelijks lange rijen mensen die hopen een visum te krijgen. Zij willen
ontsnappen aan hun deplorabele economische en politieke situatie en een nieuw
bestaan opbouwen in het paradijs dat Amerika heet.

    Tegelijkertijd is er een generatie Arabische twintigers en dertigers die
haar opleiding heeft genoten in Amerika. Zij bepalen het beeld in de
winkelcentra, McDonalds en hippe uitgaansgelegenheden in de Arabische
hoofdsteden waar ze in een Amerikaans-Arabisch brabbeltaaltje via de mobiele
telefoons met elkaar converseren. Zelfs in een land als Syrie, dat nog steeds op
de lijst staat van landen die steun geven aan terroristische organisaties,
bepalen zij in welvarende wijken het straatbeeld. Hun studies zijn betaald door
rijke ouders, en vaak beschikken zij ook over een Amerikaans paspoort.

    De 'gewone' man ziet dit allemaal met lede ogen aan. Terwijl de toplaag van
welgestelden steeds rijker wordt en een westerse gezindheid toont, lijkt hij
verder weg te zakken in armoede en uitzichtloosheid. Met groeiende minachting
ziet hij hoe zijn regering zich verrijkt, zich dictatoriaal gedraagt,
mensenrechten met de voeten treedt, en daarin gesteund wordt door Amerika. Want
voor Amerika is vooral stabiliteit in de regio van belang.

    Maar de 'Nieuwe Wereldorde' die Bush, de vader van de huidige president, had
uitgeroepen na de Golfoorlog tegen Irak, heeft het Midden-Oosten niets
opgeleverd. Sterker nog, zoon Bush heeft zich gedurende zijn acht maanden jonge
ambtsperiode niets aan het gestrande vredesproces gelegen laten liggen. Dat
wordt hem zeer kwalijk genomen.

    De Arabische onvrede uit zich vooral door de unanieme steun die wordt
betuigd aan de Palestijnen en Irak. De voortdurende boycot van Irak en het
uitblijven van een vredesregeling die recht doet aan de Palestijnen, heeft veel
kwaad bloed gezet. Het gevoel dat er met twee maten wordt gemeten, zit diep.

    Hoe kan het dat VN-resoluties tegen Irak en Libie tot op de letter worden
uitgevoerd, maar de resoluties tegen Israel niet? Om die reden werd het
afgelopen jaar door veel Arabische landen moedwillig de boycot tegen Irak
doorbroken.

    Maar dit gedrag van de Arabische wereld is halfslachtig. Volksmennerij en
zelfbelang spelen hierbij een rol. Want het verbreken of op een lager pitje
zetten van de relaties met Amerika durft men niet aan. Daarvoor staat te veel op
het spel. Toen de tweede Intifada afgelopen jaar uitbrak, werd luidkeels
geroepen om een boycot van Amerikaanse goederen. Een Egyptische columnist
beschreef toen in een cynisch stukje hoe bijna ieder gebruiksvoorwerp dat de
gemiddelde Egyptenaar op een gewone dag gebruikt, van Amerikaanse makelij is.
Boycot van Amerika staat gelijk aan zelfmoord, zo concludeerde hij.

    Deze afhankelijkheid geeft mensen in de Arabische wereld het verwarrende
haat-liefde gevoel. Hetzelfde gevoel dat de conservatieve moslimorganisaties in
de kaart speelt. Want in hun programma staat dat de Arabische wereld weer trots
en onafhankelijk moet zijn en in staat een eigen, rechtvaardige koers te varen.
Arabische overheden proberen op hun beurt een wit voetje te halen bij de
bevolking door burgers en lokale organisaties die op goede voet staan met
buitenlanders in een kwaad daglicht te stellen. Zo werd afgelopen zomer een
Egyptisch mensenrechtenactivist veroordeeld tot gevangenisstraf omdat hij
westers ontwikkelingsgeld had aangenomen.

    Het is daarom niet verwonderlijk dat de huidige president Bush zijn handen
van het Midden-Oosten had afgetrokken. Maar Amerika is nu eenmaal sterk
betrokken bij de regio. Met het escaleren van de Intifada sloeg bij veel
Arabieren de boosheid over het uitblijven van enige Amerikaanse betrokkenheid de
afgelopen maanden om in radeloosheid. De toestand werd onhoudbaar. Zelfs
Amerikaanse diplomaten in het Midden-Oosten verbaasden zich over het uitblijven
van enig ingrijpen in het Palestijns-Israelisch conflict.

    Er was een algemeen gevoel dat er iets zou gebeuren, dat er iets moest
gebeuren. En dat is nu eindelijk zover. Het overheersende sentiment in de
Arabische wereld is daarom niet instemming of leedvermaak over de aanslagen in
New York.

    Velen zijn geschokt maar ook opgelucht, omdat Amerika bij de haren is
teruggesleept naar de problemen van het Midden-Oosten. Maar Amerika zal alleen
rust hebben als zij op evenwichtige wijze met de problematiek in deze regio
omgaat.

    Een Egyptenaar leest in een koffiehuis in Cairo over de aanslagen in de VS.

    Foto Marwan Naaman/AFP

    Buitenlandse betrekkingen ; Politiek en Staat

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               24 of 70 DOCUMENTS

                                Algemeen Dagblad

                                August 31, 2001

Volk mag kunst in Oranjezaal alleen via internet zien

BYLINE: VAN EEN ONZER VERSLAGGEVERS

SECTION: Binnenland; Pg. 3

LENGTH: 517 words

DATELINE: Den Haag


    Kenners spreken van een unieke collectie meesterwerken. Na drie jaar
restaureren is de Oranjezaal van paleis Huis ten Bosch weer in volle glorie
hersteld.

    Hoewel de restauratoren trots zijn op hun werk, kan niemand de zaal en
schilderijen komen bekijken. De koningin geeft nu eenmaal geen rondleidingen aan
huis.

    De Rijksgebouwendienst trok acht miljoen gulden uit voor de restauratie. De
Oranjezaal is een eerbetoon aan stadhouder Frederik Hendrik (1584-1647) en vormt
de centrale hal van Huis ten Bosch. Gisteren namen koningin Beatrix en prins
Willem-Alexander de 17e-eeuwse zaal opnieuw in gebruik.

    Het rijk heeft Huis ten Bosch als woonhuis aan de koningin ter beschikking
gesteld. Rondleidingen door het paleis zouden een te grote inbreuk zijn op de
privacy van Beatrix en Claus. Bovendien stuit openstelling van het paleis op
bezwaren van de veiligheidsdienst van het Koninklijk Huis.

    Toch wilde de Rijksgebouwendienst graag laten zien wat er met het
belastinggeld is gedaan. Het paleis is daarom sinds gisteren virtueel te
bezoeken via de website van het Koninklijk Huis. Binnenkort worden ook de andere
rijksgebouwen die Beatrix in gebruik heeft op deze manier toegankelijk.

    De Sael van Oranje geldt als een van de mooiste voorbeelden van
classicistische kunst in Nederland. De weduwe van prins Frederik Hendrik, Amalia
van Solms, gaf na de dood van haar man opdracht de zaal in te richten als
mausoleum. Bouwmeester Jacob van Campen en Constantijn Huygens, secretaris van
Frederik Hendrik, gaven leiding aan 12 schilders die de Oranjezaal in vier jaar
voltooiden.

    De schilderingen verbeelden de heldendaden en triomfen van de stadhouder.
Frederik Hendrik speelde een belangrijke rol bij de totstandkoning van de Vrede
van Munster van 1648, die een eind maakte aan de Tachtigjarige Oorlog. Overigens
maakte hij dat zelf niet meer mee.

    Tijdens de restauratie kwam volgens A. van Grevenstein, hoofd van het
restauratieteam, een schat aan informatie naar boven over de schilderkunst uit
de 17de eeuw. Zo ontdekten de restauratoren onder de vernislagen een bijzondere
natuursteenimitatie. Ook vonden ze een verloren gewaande afbeelding van Amalia
van Solms terug. Van Grevenstein denkt dat de paleisbewoners nog even moeten
wennen aan de gerestaureerde Oranjezaal. Na het verwijderen van de vele
vernislagen is de hal een stuk lichter geworden.

    Koningin Beatrix kan de centrale hal na drie jaar weer gebruiken als
feestzaal. De Oranjezaal werd bijvoorbeeld al ingezet voor de ontvangsten van
olympische ploegen en het Nederlands elftal. Minder vooraanstaande onderdanen
blijven aangewezen op internet.

    www.koninklijkhuis.nl

    Een indrukwekkende hoeveelheid hoogwaardigheidsbekleders woont de opening
bij van de gerestaureerde Oranjezaal in paleis Huis ten Bosch. Gewone burgers
kunnen de zaal alleen via internet in ogenschouw nemen. Op de eerste rij staan
v.l.n.r. minister Pronk (VROM), koningin Beatrix, prins Willem-Alexander en
Pieter van Vollenhoven.

    Foto ANP

    Gebouwen ; Schilderkunst ; Kunst en Cultuur ; Kunst ; Beeldende Kunst ;
Architectuur

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               25 of 70 DOCUMENTS

                                Algemeen Dagblad

                                August 30, 2001

Geheim campagne-voeren in elf talen ; ECB start vandaag met de publieksactie 'De
euro, ons geld'

BYLINE: DOOR ANGELA BEKKERS

SECTION: Economie; Pg. 11

LENGTH: 709 words

DATELINE: Rotterdam


    Gillende sirenes, blauwe zwaailichten van een colonne politie-auto's en
carabinieri met automatische wapens als begeleiding. Zo streng was de
beveiliging bij de opnames in Italie van een tv-spot van de campagne van de
Europese Centrale Bank (ECB) waarbij echte eurobiljetten werden gefilmd. De
uiteindelijke campagne 'De euro, ons geld' beleeft vandaag zijn premiere in
Frankfurt.

    Nog nooit werkten Raymond van Buuren en Marga Berends van reclamebureau
Publicis aan een project waar - tot vanmiddag - zulke strikte geheimhouding
gold.

    De twee Nederlanders zijn sinds april 1999 bezig met de megacampagne. De
publieke actie moet honderden miljoenen Europeanen onderwijzen in de specifieke
veiligheidskenmerken van de biljetten, over de verscheidenheid van de munten en
bankbriefjes en in welke twaalf landen ze geldig zijn.

    Alle materialen waarin de details van de bankbiljetten zijn uitgelegd,
moesten in het uiterste geheim worden geproduceerd om valsemunters geen kans te
geven. Berends: 'Onze creatievelingen werkten in een speciaal afgesloten ruimte
bij de Nederlandse drukkerij van de biljetten. Als ze naar Frankfurt gingen met
het materiaal werden ze naar en vanaf het vliegveld met zwaar gepantserde
limousines vervoerd.'

    Al ruim twee jaar lang doen de twee eigenlijk niets anders dan denken over
de euro, over 300 miljoen Europeanen, over de twaalf verschillende eurolanden en
de even zoveel verschillende euromunten. 'Een monsteropdracht' en 'een uniek
project dat nog niet eerder in de geschiedenis van het bedrijf is voorgekomen',
aldus de reclamemensen. Van Buuren heeft de algehele leiding over de
Europa-wijde campagne, Berends stuurt alle materialen (folders, pamfletten,
posters, reclamefilms en dergelijke) aan.

    Elke week pendelen ze tussen hun kantoor in Amsterdam en de uitvalsbasis in
Frankfurt. De aftrap vandaag door ECB-president Duisenberg is een moment waar
het 29 man-sterke Publicis-team lang naartoe heeft gewerkt.

    'Het is geen gemakkelijke opdracht', geven Van Buuren en Berends toe. 'Het
is op twee manieren lastig. Een dergelijk project, met zo'n omvang, hebben we
nog niet eerder gedaan. Het is ook moeilijk omdat de partijen waarmee we te
maken hebben - de ECB en de nationale centrale banken - niet gewend zijn om
extern te communiceren. Dat kan ook niet, want alles wat ze naar buiten brengen
kan hun monetaire politiek beinvloeden.'

    Het project - waarvoor een budget van 80 miljoen euro ([f]176 miljoen) geldt
- is in financiele termen niet het grootste dat het van oorsprong Franse bureau
ooit heeft binnengesleept. Wel als het gaat om de impact, uniekheid van het
product en het aantal talen (11) waarin wordt gecommuniceerd.

    Van Buuren denkt dat Publicis de opdracht heeft binnengehaald door de
grondige voorbereiding. De onderneming creeerde al voordat ze het project had
gekregen een eigen 'Euroburo', bezocht alle twaalf ministeries van Financien in
de eurozone en hield straatinterviews in de eurolanden met 'gewone' burgers. 'We
waren vanaf het begin ervan doordrongen dat de campagne vanuit de ECB aanvullend
moest zijn op de verschillende nationale acties. Daardoor moesten we
super-flexibel zijn en continu overleg plegen met de nationale partijen. En
eigenlijk was ook wel logisch dat een Europees bureau deze opdracht kreeg.'

    Een hoogtepunt in de mega-operatie is de verspreiding van 180 miljoen
brochures in elf verschillende talen onder zoveel mogelijk Europese huishoudens.
Een ander huzarenstukje: het mobiliseren van 1700 bedrijven en organisaties door
Europa-wijd 'partnerships' aan te gaan. 'Dan moet je denken aan de detailhandel,
banken en toerisme', zegt Van Buuren. 'Het is in ieders voordeel dat de
introductie van de euro zo vlot mogelijk verloopt. Ondernemingen als Hilton
Hotels en supermarktketen Carrefour maken publiek melding dat ze 'partner' zijn
in de eurocampagne. Dat is natuurlijk mooi, dat ze het als reclame zien voor hun
eigen organisatie.'

    Raymond van Buuren en Marga Berends van het reclamebureau Publicis dat voor
de ECB de publiekscampagne 'De euro, ons geld' onder strikte geheimhouding heeft
ontwikkeld.

    Foto Paul Vreeker

    Betalingsverkeer ; Reclame ; Economie ; Bedrijfsleven ; Bedrijfstakken ;
Bank- en Verzekeringswezen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               26 of 70 DOCUMENTS

                                Algemeen Dagblad

                                August 20, 2001

De grandeur van Rotterdam ; De creatiefste jaren uit de Rotterdamse
geschiedenis; EXPOSITIE

BYLINE: DOOR MENNO SCHENKE

SECTION: Kunst; Pg. 19

LENGTH: 612 words

DATELINE: Rotterdam


    Frederique Spigt zong vorig jaar, met zo'n stem om cokes mee te kloppen, een
lied over Rotterdam. Steen, staal, vuur en glas. Elke zeeman, of hij die gaat,
kent een liefde voor de stad die zich niet beschrijven laat. Rotterdam...

    De Erasmusbrug van Ben Berkel, die bezong Frederique Spigt in haar lied: een
zwaan die rust, het vliegen nimmer staakt. Als ze 65 jaar geleden haar tekst
over Rotterdam had geschreven, zou-ie gaan over de Maastunnel, of de Kuip of de
Van Nelle-fabriek...

    Nee, stom! Natuurlijk niet. Die tekst zou gaan over De Hef. Ontwerp Pieter
Joosting, 60 meter hoog, voltooid in 1927. Joris Ivens werd beroemd dankzij de
film die hij in 1928 maakte: De brug.

    Ze zeggen wel eens dat Amsterdammers sentimenteel zijn, maar Rotterdammers
kunnen er ook wat van. In de supermarkt staat koffie, Supra van Van Nelle. Nou
en? Kijk eens goed naar de verpakking. Dat is Rotterdam 1930, de blikken
winkeltrommel die vormgever Jac. Jongert maakte voor Van Nelle's koffie en thee.

    In Las Palmas hangt op de tentoonstelling Interbellum Rotterdam 1918-1940
een aantal enorme filmdoeken. Daarop zie je fragmenten uit Ivens' fascinerende
film over De Hef, maar ook marcherende NSB'ers. En je hoort een jonge Cor Steyn,
in wit rokkostuum, spelen op een bioscooporgel: De paden op, de lanen in. Een
Rotterdamse mevrouw die staat te kijken, heeft tranen in haar ogen.

    Die interbellum-tentoonstelling roept warme gevoelens op, maar geen valse.
Tussen haakjes: de expositie gaat over kunst en cultuur, over het leven zelf, in
Rotterdam tussen de twee wereldoorlogen in de 20ste eeuw.

    Die 22 jaar zijn de creatiefste geweest uit de Rotterdamse geschiedenis. Wat
er niet is uitgedacht en gemaakt in die tijd! Schepen, bruggen, fabrieken,
stadions, woonwijken, affiches, petten, charlestonjurken, koffieblikken, er komt
geen einde aan.

    Het intrigerendste van alles: de ondertoon, de inspiratiebron, of hoe je het
ook moet noemen, was internationaal. Beeldend kunstenaar Herman Bieling,
geciteerd in het boek Interbellum Rotterdam, merkte destijds op dat 'niets den
Rotterdammer meer aantrekt dan het nieuwe, op welk gebied ook'.

    En F. Bordewijk, nog zo'n Rotterdamse Reus, schreef in 1938 in zijn roman
Karakter: 'Amsterdam is onze nationale stad, Rotterdam onze internationale. Ik
voel voor het internationale, daarom voel ik voor deze stad.'

    In Las Palmas, waar de objecten zijn tentoongesteld in, op en aan
kunsttransportkisten alsof ze elk moment weer op reis kunnen gaan, proef je dat
internationale. Kijk naar de pet van Jan-met-de-pet: model Jo Jo of model
Rotterdamse Flip droegen ook de Berlijner, de Parijzenaar, de arbeider uit
Londen.

    De sfeer van het socialisme zit onmiskenbaar in heel veel uit die jaren. Er
heerste een beetje een gevoel dat correspondeert met de Wederopbouw, later in de
jaren 50: de oorlog vergeten, vernieuwing, de inspirerende Revolutie in de jonge
Sovjet-Unie, geen woorden maar daden. Je had De Stijl, het constructivisme en
het Nieuwe Bouwen, jazzmuziek, voortschrijdende techniek. En natuurlijk de
crisis van de jaren 30, de dreiging van het Duitse nazituig.

    Maar genoeg woorden, Rotterdam is een stad die zich niet beschrijven laat.
Ga kijken in Las Palmas, mis Rotterdam Interbellum niet. Het is een prachtige
historische tentoonstelling met prachtige voorwerpen uit een prachtige tijd.

    Interbellum Rotterdam 1918-1940. Las Palmas, Wilhelminakade 66 (Kop van
Zuid), Rotterdam. Tot 2-12, di.-zo. 9.30-17.30, wo. 9.30-22.00 u. Entree [f]10.
Boek (Nai Uitgevers, 388 blz.) [f]75.

    *****

    De Van Nelle-fabriek in Rotterdam.

    Foto WFA

    Interbellum ; Kunst en Cultuur ; Geschiedenis

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               27 of 70 DOCUMENTS

                                Algemeen Dagblad

                                August 15, 2001

Maxima krijgt zwaar programma voorgeschoteld

BYLINE: VAN EEN ONZER VERSLAGGEVERS

SECTION: Binnenland; Pg. 5

LENGTH: 326 words

DATELINE: Den Haag


    Maxima Zorreguieta begint over drie weken aan een stormachtige kennismaking
met Nederland. De aanstaande prinses, die samen met prins Willem-Alexander de
twaalf provincies en de vier grote steden bezoekt, krijgt de komende maanden een
overvol programma voor de kiezen.

    Uit het gisteren verschenen programma van het eerste bezoek op 4 september
aan de provincie Noord-Brabant blijkt dat het paar niet alleen tekst en uitleg
krijgt over bestuurlijke zaken maar ook zoveel mogelijk aan 'gewone' burgers
wordt voorgesteld.

    Voor de kennismakingsbezoeken van Maxima en Willem-Alexander maakt het hof
gebruik van het beproefde recept van de streekbezoeken van koningin Beatrix. Bij
deze zogeheten binnenlandse staatsbezoeken, die Beatrix gemiddeld drie keer per
jaar aflegt, is het de bedoeling dat de koningin in korte tijd een beeld krijgt
van wat er leeft in een gebied. Tegelijkertijd biedt zo'n bezoek voor veel
mensen de kans om de koningin een keer in levende lijve te zien.

    Ook bij de reeks bezoeken van Maxima en Willem-Alexander wordt ervoor
gezorgd dat zoveel mogelijk mensen een glimp kunnen opvangen van het verloofde
stel. Zo maken ze in Breda een ritje in een open auto door de stad. In Tilburg
verschijnen Willem-Alexander en Maxima op een plein in de binnenstad. Ook in
Eindhoven en Den Bosch staat een rijtour op het programma. In de Brabantse
hoofdstad wordt het stel bovendien in een bootje rondgevaren.

    Inhoudelijk staat het eerste kennismakingsbezoek vooral in het teken van het
samenwerkingsverband BrabantStad. Hierin werken de provincie en de vijf grote
Brabantse steden samen om de stedelijke ontwikkeling niet ten koste te laten
gaan van natuurbeheer. Verder hebben Maxima en Willem-Alexander een ontmoeting
met Tilburgse jongeren en krijgen ze een rondleiding bij de Eindhovense Design
Academy, de enige designopleiding in Nederland.

    Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               28 of 70 DOCUMENTS

                                Algemeen Dagblad

                                August 11, 2001

Eredivisie breekt alle records

BYLINE: DOOR ROB HARTOG

SECTION: Sport; Pg. 13

LENGTH: 514 words

DATELINE: Rotterdam


    De eredivisie stevent komend seizoen af op de magische grens van in totaal
vijf miljoen toeschouwers, het dubbele aantal bezoekers van nog maar tien jaar
geleden.

    Nu al staat vast dat alle thuiswedstrijden van Heerenveen, FC Twente en De
Graafschap zijn uitverkocht. Bij PSV, FC Utrecht, Vitesse en FC Groningen wordt
het voor de fans dringen om nog een kaartje te bemachtigen.

    Het voetbal is populairder dan ooit. Een onderzoek van het Algemeen Dagblad
leert dat al ruim voor de officiele aftrap van de competitie in de eredivisie
alle bestaande records zijn gebroken.

    'Voetbal leeft', zegt Hans Herremans, directeur van de Eredivisie NV.
'Jarenlang was voetbal van het gewone volk. Tegenwoordig kan iedereen, ook de
intelligentsia, er voor uitkomen belangstelling te hebben voor voetbal. Sterker
nog: je hoort er niet meer bij als je niet over voetbal mee kunt praten.
Belangrijk is natuurlijk ook dat de stadions sterk gemoderniseerd zijn en dat je
weer betrekkelijk veilig met vrouw en kinderen naar een wedstrijd kunt kijken.'

    Nooit eerder kochten al bijna 225.000 supporters een seizoenkaart bij hun
favoriete club. Een aantal dat komende dagen ongetwijfeld nog flink stijgt omdat
nog lang niet alle clubs hun 'open dag' achter de rug hebben.

    Ter vergelijking: in Belgie, waar de hoogste afdeling ook bestaat uit 18
clubs, zijn 95.000 seizoenkaarten verkocht. Dat is voor onze zuiderburen een
record.

    Binnen de eredivisie gaat ook steeds meer geld om. Komend seizoen bijna 700
miljoen gulden, 130 miljoen meer dan vorig seizoen. Vooral de begroting van
Feyenoord groeide spectaculair: van 65 naar 115 miljoen. Maar ook clubs als Roda
JC (+60%), NEC (+56%), RKC (+38%) en FC Groningen (+36%) schroefden hun
begroting flink op.

    Alleen Heerenveen en Vitesse moeten het komend seizoen met minder geld doen.
Heerenveen omdat het vorig jaar wel inkomsten had uit de Champions League en
Vitesse omdat daar een torenhoge schuld moest worden weggewerkt. AZ houdt pas op
de plaats. 'Wij kunnen pas financieel doorgroeien zodra ons nieuwe stadion er
staat.'

    Herremans verwacht dat de begrotingen komende jaren nog verder zullen
stijgen. 'Misschien niet zo spectaculair als afgelopen jaren, maar een groei van
enkele tientallen procenten zit er nog wel in. Op het gebied van de nieuwe media
liggen nog volop mogelijkheden. Ik sluit niet uit dat ook de prijs van de
seizoenskaarten komende jaren flink omhoog gaat. In vergelijking met landen als
Duitsland, Engeland, Frankrijk, Italie en Spanje is een seizoenkaart bij ons nog
betrekkelijk goedkoop.'

    Opmerkelijk is dat de traditionele top-3 (Feyenoord, Ajax en PSV) qua
financiele mogelijkheden steeds verder wegloopt van de rest van de eredivisie.
Vorig seizoen zat Vitesse Feyenoord met een achterstand van 11 miljoen nog op de
hielen. Nu is de financiele kloof tussen PSV, dat met 110 miljoen de laagste
begroting heeft van de drie topclubs, en Vitesse, nog altijd nummer vier op de
ranglijst, 65 miljoen.

    Maandag:

    Feyenoord kampioen merchandising

    Voetbal ; Toeschouwers ; Algemeen ; Sport

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               29 of 70 DOCUMENTS

                                Algemeen Dagblad

                                 August 8, 2001

Brazilie verliest zijn volksschrijver ; Jorge Amado; 1912-2001

BYLINE: VAN ONZE KUNSTREDACTIE

SECTION: Media; Pg. 16

LENGTH: 318 words


    TOEN JORGE AMADO eens geringschattend 'de schrijver van de hoeren' werd
genoemd, vatte hij dat op als een groot compliment. 'Mijn helden zijn de
marginalen, de hoeren en hoerenlopers, de vagebonden, de gewone mensen uit het
volk', verklaarde hij vaak.

    Die liefde was absoluut wederzijds. Nadat maandagavond bekend was geworden
dat de Braziliaan op 88-jarige leeftijd aan een hartaanval was overleden, werden
in Bahia - de deelstaat waar hij geboren werd, woonde en die het decor vormde
van veel van zijn boeken - direct drie dagen van rouw afgekondigd.

    In Bahia zijn diverse musea aan Amado gewijd, maar ook in het buitenland was
hij bekend. Met een oplage van 20 miljoen boeken in 46 talen is hij een van de
meestgelezen schrijvers van Latijns-Amerika. Twee van zijn boeken werden
verfilmd. Een deel van zijn werk is ooit wel in het Nederlands vertaald, maar
die boeken dateren van de jaren 70 en 80 en zijn niet meer leverbaar. De laatste
jaren gold Amado steevast als een van de kanshebbers op de Nobelprijs voor
Literatuur, maar die eer werd hem bij leven niet gegund.

    Amado, van wie enkele boeken werden verboden, maakte geen geheim van zijn
linkse ideeen en was jarenlang politiek actief voor de communistische partij,
totdat die in 1947 werd verboden. Hij belandde diverse keren achter de tralies,
ging uiteindelijk in ballingschap en zwierf enkele jaren door Argentinie,
Frankrijk, het Oostblok en Azie.

    In 1954 keerde hij terug naar Bahia. Hij wendde zich af van de politiek en
werd een chroniqueur van het dagelijks leven van de gewone man. Milde spot,
fijnzinnige karakterschetsen en een vleugje erotiek werden zijn handelsmerken.
Zijn bekendste werken uit die tijd zijn Gabriela, Kruidnagels en Kaneel (1958),
Tereza Batista (1962), Dona Flor en haar twee echtgenoten (1966) en De Tent van
wonderen (1969).

    Literatuur ; Kunst en Cultuur ; Kunst ; Taal- en Letterkunde

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               30 of 70 DOCUMENTS

                                Algemeen Dagblad

                                 August 8, 2001

Van soap naar nieuws ; Maureen du Toit speelt nu alleen nog zichzelf

BYLINE: DOOR ALBERT KOK

SECTION: Media; Pg. 16

LENGTH: 928 words

DATELINE: Amsterdam


    Vier seizoenen lang was ze als Lisa Zoomers actief in de vorig jaar
beeindigde soap Goudkust. Sinds kort presenteert Maureen du Toit (27) bij SBS 6
de nieuwsrubriek Hart van Nederland. 'De mensen hebben een raar beeld van de
televisiewereld. Alsof soap-acteurs zwemmen in het geld.'

    In het eetcafe tegenover het zenuwcentrum van Hart van Nederland wordt de
aandacht van Maureen du Toit afgeleid door een politieauto die met gillende
sirenes voorbij giert: 'Even de redactie bellen.' Ze zegt het gekscherend, maar
zo raar was het niet geweest als ze de daad bij het woord had gevoegd. Want Hart
van Nederland - dat is toch die nieuwsrubriek waarbij de televisiekijker wordt
geinformeerd over uitslaande brandjes, burenruzies, blauwalg in het
recreatiemeer en de geboorte van het zoveelste pandabeertje in Artis? Maureen
verslikt zich bijna in haar jus d'orange, maar herstelt zich snel: 'Wij staan
inderdaad heel dicht bij de mensen.'

    Begrijp haar goed: ook Maureen is opgegroeid met het NOS-Journaal. Als de
(geadopteerde) telg van een arts en een pedagoge raakte ze al snel vertrouwd met
de neutrale, enigszins afstandelijke berichtgeving over politieke en
maatschappelijke ontwikkelingen in landen aan de achterkant van de wereld. 'Als
ik nu bij het NOS-Journaal zou werken, had ik ongetwijfeld ook met oprechte
belangstelling kunnen vertellen over bijvoorbeeld het gelazer in Indonesie. Maar
een grote brand in Bilthoven, zoals ik laatst op mijn bordje kreeg, heeft ook
mijn belangstelling (lacht). Alleen al omdat ik daar vandaan kom. Trouwens: ook
wij 'doen' Milosevic. Maar waar het NOS-Journaal na zijn arrestatie het
standpunt van zijn advocaat belicht, laten wij zien hoe een in Nederland
opgevangen meisje uit Bosnie op zijn komst naar Den Haag reageert.'

    De beslissing van SBS 6 om een nieuwsprogramma te brengen waarin
nadrukkelijk op het gevoel van de kijker wordt gespeeld, heeft de zender geen
windeieren gelegd. Sinds de introductie vijf jaar geleden heeft Hart van
Nederland bijna een miljoen dagelijkse volgers.

    Du Toit betwijfelt trouwens of haar nieuwsrubriek uitsluitend door Jan met
de Pet en zijn achterban wordt bekeken. Ze verwijst naar Goudkust, de soap
waarin ze vier jaar de rol van Lisa Zoomers speelde: 'Er werd altijd heel
denigrerend gedaan over het publiek dat daarnaar zou hebben gekeken. Totdat uit
onderzoek bleek dat 'die domme serie' een favoriet tijdverdrijf vormde voor
studenten en yuppen. Ook mensen die toevallig wat langer hebben doorgeleerd
hebben soms behoefte aan licht en luchtig.'

    Wat dat betreft spreekt Du Toit uit ervaring. De afgelopen twee jaar volgde
ze een psycho-sociale opleiding aan het Europees Instituut in Amsterdam en in
die periode raakte ze verslaafd aan de schone schijn van As the World Turns.

    Ze zegt het met de trots van iemand die heeft afgeleerd om zich beter voor
te doen dan ze is. 'Veel mensen zijn in dit soort dingen niet eerlijk', is haar
overtuiging. 'Het is nu eenmaal sociaal wenselijk om te roepen dat het gaat om
de inhoud en niet om de vorm, maar de praktijk is een stuk weerbarstiger. In
relaties zie je dat ook: 'het belangrijkste is een goed karakter', wordt er dan
geroepen. Jaja, kijk om je heen: bijna iedereen met een mooie buitenkant
probeert iemand aan de haak te slaan die er minstens even goed uitziet.'

    Hoewel ze zelf ook niet snel met een gebochelde klokkenluider thuis zal
komen, kan niemand haar verwijten dat ze een bovenmatige hang naar glamour aan
de dag legt. Zo voelde ze zich niet te groot om na Goudkust in een juwelierszaak
te gaan werken. De overgang van de Aalsmeerse studiovloer naar een
winkel-om-de-hoek ('kan ik u misschien ergens mee helpen?') was minder groot dan
het lijkt: 'De mensen hebben een raar beeld van die televisiewereld. Ze denken
dat soap-acteurs zwemmen in het geld en zich verplaatsen in de duurste auto's.
(lacht) Ik deed boodschappen bij Aldi!'

    Du Toit verliet Goudkust omdat ze wilde studeren. Met dank aan SBS 6 staat
die studie even op een laag pitje: 'Ik kreeg een telefoontje van m'n agent:
'Hart van Nederland zoekt een nieuwe presentatrice. Zondag is er een screentest.
Je zorgt maar dat je op tijd bent'.'

    Op haar eerste werkdag, ze zou alleen even sfeer komen proeven, werd Du Toit
meteen voor de leeuwen gegooid, omdat haar beide collega-presentatrices Cilly
Dartell en Milika Peterzon waren uitgerukt naar Circus Renz, waar - inderdaad:
een paar pandabeertjes waren geboren. Maureen opende nerveus met: 'Ik zal maar
meteen van wal steken'. 'Nee', bekent ze, 'ik heb die uitzending later niet
teruggekeken. Sowieso deed ik dat de eerste twee weken niet. Dat brengt je
alleen maar aan het twijfelen. Ik snap best dat ik nog veel moet leren -
langzamer praten! - maar je moet je als presentator niet te bewust worden van je
gedrag op televisie, want dan ga je acteren. En dat is niet de bedoeling. Ik ben
Lisa Zoomers niet.'

    Maureen du Toit zucht nog eens als het oubollige imago van Hart van
Nederland bij de betere kringen andermaal ter sprake komt. 'Toen ik bij Goudkust
zat, moest ik me verdedigen tegen mensen die vonden dat je als 'soapie' niet kon
acteren; nu moet ik me verdedigen omdat Hart van Nederland geen volwaardige
nieuwsrubriek zou zijn. Weet je, na vandaag stop ik daarmee. Het belangrijkste
is dat ik iets doe wat ik leuk vind. En daarbij: je hoeft niet te kijken!'

    Maureen du Toit, van Goudkust naar Hart van Nederland: ' Ook mensen die wat
langer hebben doorgeleerd hebben soms behoefte aan licht en luchtig.'

    Foto Marco Okhuizen

    Televisie ; Media ; Omroep

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               31 of 70 DOCUMENTS

                                Algemeen Dagblad

                                 August 6, 2001

Koninklijke oase in hartje Londen ; Tuin van Buckingham Palace open voor publiek

BYLINE: DOOR ONZE CORRESPONDENT PIETER KLEIN

SECTION: Show en Zo; Pg. 2

LENGTH: 1005 words

DATELINE: Londen


    Voor het eerst in 176 jaar is de tuin van de Britse koninklijke familie open
voor publiek. Bezoekers mogen over het prive-domein van koningin Elizabeth
wandelen, maar niet op het gras natuurlijk. En svp ook niet roken of foto's
maken. Onze correspondent nam een kijkje en bleef keurig op het 450 meter lange
pad dat voor de gelegenheid is opengesteld.

    In de verte klinkt af en toe het gegil van sirenes en het gedender van
verkeer door de verkeersaders aan de andere kant. De dikke muren dempen de
geluiden van de metropool in de koninklijke groene oase in hartje Londen. Voor
het eerst in 176 jaar is de tuin van koningin Elizabeth II open voor publiek. De
Windsors nodigen u uit om over het prive-domein te wandelen - niet op het gras
natuurlijk, en slechts over een deel van het particuliere park. Svp niet roken
of foto's maken, en keurig op het 450 meter lange pad blijven dat voor de
gelegenheid is opengesteld.

    De wandeling door de prive-tuin is dit jaar de publiekslokker van wat
inmiddels een traditie is geworden: de jaarlijkse openstelling van Buckingham
Palace voor het publiek. Sinds hare majesteit in 1993 besloot dat onderdanen en
buitenlandse bezoekers in de zomerperiode een kijkje mochten nemen achter de
fameuze faCade van de Britse monarchie werden twee miljoen belangstellenden
geregistreerd. In de acht weken trekken gemiddeld 300.000 nieuwsgierigen door de
statige ruimtes van het paleis, waar buitenlandse staatslieden doorgaans dineren
en onderscheidingen worden uitgereikt. Geen blik natuurlijk op intieme ruimtes
als slaapvertrekken of wc's, waar naar verluidt de Beatles ooit een dikke joint
opstaken.

    De openstelling van de tuin komt op een moment dat in de Britse pers de roep
steeds luider klonk om de tuin tot een domein van alle Britten te maken, net
zoals de koninklijke parken. En het valt ook samen met de teruggang in aantal
bezoekers waarvan vorig jaar voor het eerst sprake was. Volkomen toevallig,
uiteraard, blijkt uit de woorden van Frances Dunkels, woordvoerster van de
koningin, tegen het decor van kwetterende vogels en een zonovergoten groen:
'Ieder jaar proberen we de opening een speciaal accent te geven.'

    Let wel, dit is niet zomaar een tuin. De 'garden route' moet het summum zijn
voor liefhebbers van de magische combinatie van monarchie en van alles wat
groeit en bloeit en altijd weer boeit. Want niet alleen heb je prachtig zicht op
de statige achterzijde van het paleis (normaal alleen in een glimp te zien
vanuit dubbeldekker buslijn nr. 38 of het nabijgelegen Hilton hotel); dit is een
haven voor wilde bloemen, planten en gevederde vrienden. Trots verwijst Dunkles
naar een recent onderzoek van de London National History Society, waaruit bleek
dat tuin en de oevers van het meer 350 soorten wilde bloemen herbergen. 'Er
werden zelfs twee nieuwe soorten paddestoelen aangetroffen,' zegt Dunkels. Maar
liefst 30 vogelsoorten houden hier domicilie.

    De bloei van de flora en fauna in de tuin van Buckingham Palace - die wordt
onderhouden door 11 fulltime tuinlieden - komt mede voort uit het zogeheten
'lange gras-beleid'. De strook gras langs de oevers van het meer uit de 19e eeuw
wordt slechts twee maal per jaar gekortwiekt, om zo moeder natuur vrij baan te
geven. Dat sluit nauw aan bij de historie van Buckingham Palace, dat door Queen
Victoria tot het formele hart van de monarchie werd gemaakt. Mooi optrekje,
noteerde zij opgetogen in 1837: 'Ik ben zeer ingenomen met de kamers. Ze zijn
hoog, prettig, vrolijk.' Ideale plek ook voor gekostumeerd bal-avonden, waar zij
en prins Albert zich in verheugden. 'Ik heb tot vier uur in de ochtend gedanst,'
noteerde ze een jaar later in haar dagboek.

    Alleen die tuin, die was eerder een beetje stijfjes. Vandaar dat George IV
besloot tot een 'naturalistische' aanpak, er werd een heuvel aangelegd, en het
meer moest speelsheid brengen. Het werk van landschapsarchitect William Townsend
Aiton is tot op de dag van vandaag grotendeels intact gebleven. Jammer dat
bezoekers alleen door het zuidelijk deel van de tuin mogen lopen. Waarom niet
die hele tuin opengesteld? Dunkels: 'We hebben ook te maken met afwegingen rond
veiligheid.' En het fenomeen van de 'garden parties' van Hare Majesteit - waar
per keer 8.000 gasten worden ontvangen - moet natuurlijk exclusief blijven:
'Anders is er geen verschil.'

    Volgend jaar wordt die beleidslijn voor eenmaal doorbroken. In een nieuw
charme-offensief opent Elizabeth ter gelegenheid van haar 50-jarig bewind de
tuin voor de organisatie van een klassiek en een popconcert. Een echte 'people's
party' moet dat worden, waarbij de namen van 14.000 gelukkigen uit een grote
tombola worden geplukt. Geruchten gaan dat Sir Paul McCartney, Sir Cliff Richard
en Robbie Williams van de partij zullen zijn. Buiten de paleisdeuren kan het
publiek via grote videoschermen het festijn meebeleven.

    Hoe welwillend en vriendelijk de vorstin is, blijkt ook uit de blije en
attente benadering van haar personeel, dat bezoekers assisteert bij de
rondleiding door het paleis. Om de paar meter staat een functionaris vriendelijk
te lachen. Natuurlijk niet alleen om bezoekers op het juiste pad te houden
'Heeft u de aquarellen van Queen Victoria al gezien? Prachtig he?' Om de paar
meter klinkt een opgetogen 'goedemorgen'. Bij zoveel koninklijke gastvrijheid en
welwillendheid smelten republikeinse sentimenten als sneeuw voor de zon. Duizend
maal goedemorgen! Even is er zelfs aandrang een koninklijk tegeltje of
vorstelijk chocolaatje te kopen in de souvenirshop. Nou ja, heel even.

    Buckingham Palace en de tuin, open tot 30 september. Tickets 11 pond (ruim
35 gulden), via www.the-royal-collection.org.uk of +44.20-7321 2233, of via de
Ticket Office, Green Park, Londen.

    Luchtfoto van Buckingham Palace in hartje Londen. Een gedeelte van de tuin
is voor het eerst sinds 176 jaar toegankelijk voor de gewone man.

    Foto EPA

    Toerisme ; Koningshuizen ; Recht ; Politiek en Staat ; Staatsrecht ;
Staatsvormen ; Recreatie en Vrijetijdsbesteding ; Reizen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               32 of 70 DOCUMENTS

                                Algemeen Dagblad

                                 July 21, 2001

'Gravel hoort bij ons' ; Bescheiden Dutch Open worstelt op tenniskalender

BYLINE: DOOR FRANCIS GRONDHUIS

SECTION: Sport; Pg. 14

LENGTH: 828 words

DATELINE: Amsterdam


    Piet van Eijsden neemt morgen na 25 jaar afscheid als toernooidirecteur van
de Energis Open. Schoonzoon Marcus Lightfoot (33), al jaren zijn rechterhand,
volgt hem op.

    - Aan de vooravond van zijn Amsterdamse tennistoernooi zei Piet van Eijsden
steevast dat hij wilde kaarten uitdeelde. 'Dat is toch een leenwoord?' vraagt
Marcus Lightfoot in vlekkeloos Nederlands. De geboren Engelsman zal zich aan de
gebruikelijke Engelse term houden. Wildcards dus. Zoals Lightfoot wel meer
anders wil doen. 'Ik zal Piet in niets kopieren.'

    Heeft u ook zo'n problemen met inhalige managers als Piet van Eijsden?

    Lightfoot: 'Het is een gevoelige kwestie, maar hoort bij de business.
Spelers vragen startgeld, op die wijze heeft de markt zich ontwikkeld.
Onderhandelingen duren kort en soms geef je dan te veel geld uit. Toernooien
kunnen echter geen vuist maken. Twee andere graveltoernooien in dezelfde week
maakt het flink lastiger.'

    De meer kapitaalkrachtige toernooien in Stuttgart en Umag vissen in dezelfde
vijver. Het spelersveld in Amsterdam is ook dit jaar niet indrukwekkend.

    'Iedereen wil Corretja en Grosjean. Maar iedereen wil ook Kuerten en Agassi.
We proberen de balans te vinden en dat is een lastige taak. Toch ben ik heel
blij met het veld van dit jaar. Drie toernooien is zeker te veel. Maximaal twee.
Wij vechten voor de betere gravelspelers, maar dit jaar hebben we ook gekozen
voor een groot Nederlands belang. Vooral na de Davis Cup-successen. In Rotterdam
waren dit jaar ook top 10-spelers gecontracteerd en daar wint qualifier Escude.
Weliswaar een speler met veel charisma, maar het geeft aan dat het mannencircuit
heel zwaar is. Een speler die nu langdurig nummer een van de wereld blijft, is
een grootheid. Een van de grootste klachten is dat er weinig spelers met
charisma rondlopen. Hier spelen El Aynaoui, Meligeni, Mutis, van hen heb ik
genoten.'

    U wel, maar Jan Modaal rent niet voor dat soort jongens naar de ticketbox.

    'Op de naam Grosjean, zevende van de wereld, heb ik geen kaart extra
gekocht. Maar je geeft wel aan waar het om gaat. Er is genoeg sponsoring en de
kaartverkoop is ook goed. Die verdeling is fifty-fifty. We bieden hetzelfde
pakket als destijds op het Melkhuisje, maar de toeschouwersaantallen zijn
verdubbeld. Het belangrijkste is dat het hier leuk is en je moet iets
presenteren wat het tennis in Nederland stimuleert.'

    Toch laat het centrecourt nogal eens lege stoelen zien.

    'Klopt. Ook al is het uitverkocht, dan lijkt het vaak leeg. Mensen vertoeven
in het vip-dorp. Is typisch tennis. Dat maak je overal mee en daar heb ik geen
moeite mee. Sponsors hebben andere belangen. Bovendien, wie houdt vier partijen
tennis kijken vol? Ja, mijn moeder.'

    Weleens overwogen om, in de aanloop naar de US Open, op hardcourt over te
stappen en zo de concurrentie te ontlopen?

    'Ja, een paar jaar geleden toen de kalender omgegooid werd, maar het is niet
onze keuze. Je moet rekening houden met wensen van spelers, sponsors en publiek.
Er is sprake van traditie. Dit is de baansoort waarop in Nederland het meest
wordt gespeeld en de Dutch Open is altijd een graveltoernooi geweest. De top-100
telt meer gravelspelers dan hardcourt-jongens. Van de Europese profs is 70
procent gravelspecialist. Ik geloof in het concept dat de ATP verkoopt en leg me
daar bij neer. Maar drie graveltoernooien in een week is een zware opdracht in
het zomercircuit. Spelers zijn op vakantie of tennissen op hardcourt in
Amerika.'

    Hoe ziet de toekomst eruit voor een bescheiden toernooi als dit?

    'Ik bezoek de ATP-vergaderingen sinds 1994 en daar zijn ze blij met
Amsterdam. Hoewel het een Amerikaans gerund bedrijf is, hebben ze gevoel voor
toernooien die trouw zijn aan het circuit. Ondanks het faillisement van
marketingpartner ISL wil de ATP het concept voortzetten, maar wie weet wat de
consequenties zijn? Het is moeilijk twee jaar vooruit te kijken. Enig voordeel
is dat wij een grotendeels nationaal evenement zijn en het niet van
internationale business hoeven te hebben. Veel groter dan de huidige status van
World Series kunnen we niet worden. Die vaste verdeling in het ATP-circuit
wisselt niet zomaar. Nadeel is dat ons toernooi een van de vele evenementen in
Amsterdam is. Het valt niet zo op. Op termijn moeten we daar meer aan doen. Aan
de andere kant gaat het er om wat op het park gebeurt, niet in de stad.'

    Wat gaat u volgend jaar veranderen?

    'Het is moeilijk een groot park knus te maken. In het verleden waren de
faciliteiten te veel verspreid, waardoor het er niet gezelliger op werd. Dit
jaar is er al veel ruimte gecomprimeerd. Het aantal skyboxen boven het
centrecourt wordt uitgebreid en ik wil een volledige publiekstribune zodat de
mensen op de voorste rij met hun neus op de baan zitten.'

    Marcus Lightfoot, de nieuwe toernooidirecteur in Amsterdam.
'Onderhandelingen over spelers duren kort en soms geef je dan te veel geld uit.'

    Foto Marco Okhuizen

    Tennis ; Sport

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               33 of 70 DOCUMENTS

                                Algemeen Dagblad

                                 July 13, 2001

Frankrijk witwas-paradijs

BYLINE: DOOR ONZE CORRESPONDENT JAN SCHILS

SECTION: Voorpagina; Pg. 1

LENGTH: 341 words

DATELINE: Brussel


    Frankrijk wordt vanaf september een paradijs voor mensen met veel zwart geld
die hun centen willen witwassen voordat de euro wettelijk betaalmiddel wordt.
Dat vindt Belgie dat op dit moment voorzitter is van de Europese Unie. Reden
voor de Belgische bezorgdheid is de invoering van een nieuwe Franse wet die de
omzetting van Franse francs in euro's regelt.

    Door deze wet kan iedereen anoniem maximaal 200.000 Franse francs (bijna
[f]67.000) in euro's omwisselen. Ook buitenlanders kunnen dat doen. Omwisseling
bij de eigen bank kan zelfs tot een half miljoen Franse francs ([f]167.000),
zonder dat de Franse fiscus later vragen stelt over de herkomst van het geld.

    De anonimiteit biedt fraudeurs de kans om tal van banken af te lopen, en
overal grote bedragen aan zwart of van misdaad afkomstig geld te wisselen zonder
tegen de lamp te lopen. De Belgische ministeries van Justitie en Financien
willen dat premier Verhofstadt op het hoogste Europese niveau actie onderneemt
tegen de te verwachten massale geldfraude.

    Op pagina 11

    EU onderzoekt of Franse wet wel mag

    EU bekijkt of Franse wet wel mag

    Vervolg van pagina 1

    Witwasoperatie

    De Franse wet bepaalt dat banken tussen september 2001 en 30 juni 2002 niet
strafrechtelijk verantwoordelijk zijn als zij de verdachte wisseltransacties
verborgen houden voor Tracfin, de Franse organisatie die het oog moet houden op
witwasoperaties.

    Volgens de Belgische Cel voor Financiele Informatieverwerking (CFI) zet
Frankrijk op deze manier de deur wagenwijd open voor een gigantische
witwasoperatie. Niet alleen voor criminelen, ook voor de gewone burger met veel
zwart geld in de andere lidstaten van de EU, wordt een reisje naar Frankrijk om
zwart geld wit te wassen zeer aanlokkelijk, zegt een woordvoerder. De
EU-voorzitter Belgie onderzoekt intussen of de Franse wet wel in overeenstemming
is met de Europese regelgeving.

    Vermogensdelicten ; Betalingsverkeer ; Economie ; Bedrijfstakken ; Bank- en
Verzekeringswezen ; Recht ; Criminaliteit ; Delicten

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               34 of 70 DOCUMENTS

                                Algemeen Dagblad

                                  July 9, 2001

Geen genade voor Maxima ; Geloofsbrief

BYLINE: REX BRICO

SECTION: Zomer 2001; Pg. 18

LENGTH: 907 words


    DE RATTEN kropen van alle kanten uit hun holen. Nadat ze in de oorlogsjaren
op geen enkele verzetsdaad te betrappen waren geweest, reageerden ze na de
bevrijding al hun haat af op de onschuldige kinderen van NSB-ouders. De
journalist Sytze van der Zee, zelf eens zo'n gepijnigd en beschadigd kind,
beschreef het treurige proces in zijn onthutsende boek Potgieterlaan 7
(Prometheus, Amsterdam, 1997).

    'Na het vertrek van de Duitsers brak er een tijd aan van dreigementen, van
geweld', schrijft hij. 'Wij, kinderen, werden op een hoop gegooid met onze
ouders. Mijn broers en ik kregen de volle laag. We mochten niet bij kinderen
thuis spelen, niet in hun tuin, niet eens op hun stoepetje. We werden van
partijtjes geweerd, op straat afgetuigd, van school gegooid. Men stookte elkaar
op in een gemeenschappelijke afkeer. Zelfs zeven jaar later werd me nog
nageroepen dat ik toch dat kind van die vuile NSB-ers was.'

    Ook ik herinner me die tijd nog goed. Tevens het zelfgenoegzame besef dat
mijn ouders wel 'goed' waren geweest. Pas later volgde de plaatsvervangende
schaamte voor al die lafhartige wraakoefeningen. 'Nooit meer!' zeiden we hardop
tegen elkaar. Nooit meer zullen we toestaan dat de zonden van onze ouders
gewroken worden op hun kinderen!

    Nooit meer? We hebben vandaag weer een kind van foute ouders in ons midden:
Maxima Zorrequieta. Maandenlang hebben we over de dubieuze rol van haar ouders
gepraat in de smerige oorlog van Argentinie. Dat was goed, we zouden de
slachtoffers van die oorlog onrecht gedaan hebben als we die rol genegeerd of
gebagatelliseerd hadden. Vervolgens stemde een meerderheid van onze Eerste en
Tweede Kamer in met een huwelijk van Maxima met Willem Alexander. Ook dat was
goed. Maar is het nu ook afgelopen met de vereenzelviging van Maxima met haar
ouders?

    Wie goed zijn oor te luisteren legde, hoorde vorige week, rond de
behandeling van de goedkeuringswet, bepaald niet alleen onschuldige geluiden. Zo
liet de groenlinkse parlementarier Tom Pitstra in de tv-rubriek Buitenhof weten
dat hij het wel sympathiek vond om kinderen niet aan te rekenen wat hun ouders
gedaan hadden, maar dat dat niet kon gelden voor leden van een monarchie met
erfelijke opvolging. Maxima had de verkeerde genen. Bovendien was ze te zeer
verweven met haar familie om er afstand van te kunnen nemen. Pitstra geloofde
daarom ook niet dat het verhaal van de Argentijnse, waarin ze het Videla-regime
bekritiseerde, meer was dan een handig geregisseerde mediashow. Eerder zag hij
haar als lid van het koninklijk huis een kwalijke invloed uitoefenen.

    Pitstra was niet de enige. Voor de voltallige volksvertegenwoordiging
verklaarde Paul Rosenmoller dat feitelijk alle acht groenlinkse tegenstemmers in
zijn fractie er zo over dachten. Maar ook de monarchistische PvdA-parlementarier
Hilly Moolenaar, een van vijf tegenstemmers in die partij, sprak in die trant.
Letterlijk zei ze: 'Je hoort zeggen dat je Maxima niet mag afrekenen op het
verleden van haar vader. Natuurlijk mag dat niet. Behalve als haar toekomstige
echtgenoot koning wil worden.' Met andere woorden, wat wij, gewone burgers,
onder elkaar verafschuwen, mag wel als het een toekomstige vorstin aangaat.

    Nu komt deze vereenzelviging van Maxima met haar foute ouders niet geheel
uit de lucht vallen. Heerste in 1945 nog tot op zekere hoogte de christelijke
opvatting dat de mens over de vrije wil beschikt om afstand te nemen van een
verkeerde opvoeding of omgeving, anders gezegd: om zich te bekeren, de huidige
hogepriesters van de wetenschap denken daar in toenemende mate anders over. Zo
verdedigt in de pas verschenen bundel Hersenen, bewustzijn, zicht op onszelf
(Valkhof Pers, Nijmegen, [f]27.50) de bekende hersenonderzoeker Dick Swaab de
stelling dat de mens een volledig door zijn hersenmachine bepaalde automaat is.

    Ook bij volledig bewustzijn, zegt Swaab in dit heldere en interessante boek,
is er geen sprake van vrije wil. De mens wordt geheel en al bepaald door de
structuur van zijn hersenen, die op haar beurt de resultante is van de genen die
hij meekrijgt, alsook van de invloeden die hij ondergaat vanuit het
moederlichaam en de verdere omgeving. Voor Swaab bestaat daarom geen 'genade' in
authentiek christelijke zin, te weten, als een door God aan de mens geschonken
kracht, die hem in staat stelt zich te bevrijden uit de ketenen van het kwaad.
De dingen gaan zoals ze gaan.

    Ook voor Maxima dus geen genade om de gruwelijke realiteit van het
Videla-regime eerlijk onder ogen te zien en mogelijk ook haar ouders daartoe te
bekeren. Althans niet in de visie van Swaab, en al evenmin in die van de
genoemde tegenstemmers en hun meelopers. Pitstra ging zelfs zover dat hij in
dezelfde tv-uitzending begrip toonde voor jongeren die het aanstaande
kroonprinselijke huwelijk willen verstoren met rookbommen. Pogingen daartoe (en
tot erger) zullen zeker ondernomen worden. Waarmee we in een andere context
terug zijn bij de NSB-kinderen, dit keer bovendien aangemoedigd door op sensatie
beluste omroepen.

    Ondanks alle fraaie woorden door de minister-president en democratisch
gezinde parlementariers voorzie ik dat, net zoals na de bevrijding, een
links-anarchistische minderheid op 2 februari zal trachten Maxima zo grievend
mogelijk af te rekenen op het verleden van haar ouders. De ratten zullen ook nu
weer uit hun holen kruipen.

    Koningshuizen ; Politiek en Staat ; Recht ; Staatsrecht ; Staatsvormen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               35 of 70 DOCUMENTS

                                Algemeen Dagblad

                                  July 7, 2001

Koninklijke familiekwaal ; Waanzin is voor vorsten het minste probleem

BYLINE: MARCEL ROELE

SECTION: Magazine; Pg. 8

LENGTH: 564 words


    Een bijzonder wijze, emotioneel stabiele en medelevende vorst heeft
doorgaans een opvolger die minder geschikt is voor de zware taak. Toch zijn
persoonlijkheidskenmerken en intelligentie voor vijftig tot tachtig pro cent
erfelijk. Het probleem met erfelijkheid is dat de appel weliswaar niet ver van
de stam valt, maar meestal in de richting van wat gewoon is - 'regressie naar
het gemiddelde' heet dat in de statistiek. Tien uitzonderlijk getalenteerde
ouderparen zullen doorgaans niet meer dan een hoogbegaafd kind op de wereld
zetten. Maar omdat duizend gemiddel de ouderparen - behalve een stoet
onopvallende kinderen - pakweg negen tien hoogvliegers produceren, blijven de
uitzonderlijk getalenteerden iedere generatie even talrijk.

    Regressie naar het gemiddelde is een argument tegen erfopvolging. Enkele
generaties nadat een uitblinker erin slaagde een koninklijke dynastie te
vestigen, onderscheidden zijn nakomelingen zich niet meer van het gewone volk.
Erger nog: doordat vorstenhuizen sinds eeuwen aan inteelt doen, lijdt men daar
vaker dan gemiddeld aan aangeboren afwijkingen. De Oranjes hebben mazzel. In
1711 verdronk Johan Willem Friso, stadhouder van Friesland. Zijn chronisch
depressieve vrouw, Marie Louise, was op dat ogenblik zwanger. Het
stadhouderspaar had al een kind: Anna Charlotte, die, nadat ze zelf twee zonen
had gekregen, geestesziek bleek te zijn. Zes weken na de dood van Johan baarde
Marie Louise de geestelijk gezonde zoon Willem, die stamhouder van de Oranjes
werd. De Oranjes deden hun uiterste best om hun genetische geluk te
verkwanselen. De koningen Willem i en iii trouwden met een nicht, Willem ii met
een dochter uit het incestueuze geslacht Romanov, en de oudste zoon van Willem
iii wilde trouwen met een gravin die, naar verluidt, de buitenech telijke
dochter van zijn vader was. Wat dat betreft is het een enorme stap voorwaarts
dat koningskinderen tegenwoordig niet meer met adel trouwen, maar met kinderen
van ministers.

    Als vorsten vaak sukkels waren, waarom belandden zij dan niet op de
vuilnishoop van de geschiedenis? Omdat het feodalisme zo'n briljant systeem was
om Europa te besturen nadat het Romeinse Rijk ineen was gestort. De edelman
bezat grond waarop horigen woonden of werkten. De ambachtslieden verschaften de
edelman goederen en de boeren gaven hem een deel van de oogst. In ruil daarvoor
zorgde de edelman ervoor dat de schout en zijn rakkers de orde handhaafden, dat
branden werden geblust, tuinfeesten georganiseerd en weduwen, wezen en paupers
van de bedeling genoten. De edelman hees zich regelmatig in een harnas om als
ridder voor de baron te vechten. De baron was weer een vazal van een graaf; de
graaf van een hertog; de hertog van een prins; de prins van de koning, en de
koning van de keizer. Het mooie van dit systeem was dat hogere overheden in
tijden van oorlog uitgeschakeld konden worden zonder dat de samenleving
uiteenviel, want geen enkele burger betaalde ooit iets aan een hogere overheid
of verkreeg diensten van een hogere overheid. Al was de koning zo stom als het
achtereind van een varken - hij was nuttig.

    Met die wijze les uit de Middeleeuwen in het achterhoofd, kozen
negentiende-eeuwse staatslieden oude vorstenhuizen om nieuwe naties te leiden.

    illustratie: franCois gervais,

    foto: rbp

    Koningshuizen ; Recht ; Politiek en Staat ; Staatsrecht ; Staatsvormen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               36 of 70 DOCUMENTS

                                Algemeen Dagblad

                                  July 7, 2001

Edelman Bedelman

BYLINE: DOOR AD VAESSEN

SECTION: Magazine; Pg. 28

LENGTH: 3204 words


    De Duitser heeft eerbied voor gewichtig klinkende namen, maar in adellijke
families slaat de wanhoop toe. Hoogedelgeboren lusten zijn steeds vaker lasten.

    Heel mooi vindt ze de begroeting door de beierse premier Edmund Stoiber:
"Gruss Gott, Eure Durchlaucht!" Niet alleen wenst Gloria von Thurn und Taxis
Furstin of Durchlaucht te worden genoemd, haar gasten horen haar bovendien te
begroeten met een handkus. Soepeltjes steekt zij haar linkerhand uit in de
richting van de mannelijke bezoeker. Die dient de hand eveneens met links
zachtjes vast te houden en tegelijkertijd een buiging te maken. Hij mag de hand
niet met zijn lippen aanraken, dat zou onvergeeflijk zijn. "Ik voel me gevleid
door deze hoofse, protocollaire stijl", zegt de jonge weduwe (41). Een manager
die weigerde zijn brieven aan haar met 'Onderdanigst' te ondertekenen, kreeg
prompt zijn ontslag. Ze was een straatarme gravin toen ze de veel oudere bankier
en industrieel Johannes von Thurn und Taxis huwde. Nu is ze een van Duitslands
rijkste vrouwen; het stamslot - in de Zuid-Duitse stad Regensburg - waar zij
woont is met zijn vijfhonderd kamers groter dan Buckingham Palace. De rijkdom
ervoer ze als een culturele schok. "Een leven als een sprookjesprinses", zegt ze
in een vraaggesprek bij het verschijnen van Unsere Umgangsformen, een boek over
de omgang in deftige kringen dat zij samen met de Italiaanse prinses Alessandra
Borghese schreef.

    Gloria deed wat van haar werd verwacht: ze schonk haar man gezonde kinderen,
onder wie troonopvolger Albert. Tussendoor vierde ze feestjes met Mick Jagger en
andere sterren, gestoken in het leer en voorzien van een punkkapsel.
Tegenwoordig gaat ze gekleed in saaie broekpakken, en draagt ze een keurig
burgerlijk kapsel. Ze waakt over het imperium van tientallen bedrijven,
waaronder een bank, een brouwerij en onroerendgoedondernemingen, dat haar man na
zijn dood in 1990 achterliet. De omzet bedroeg in dat jaar ongeveer een miljard
gulden. Ze saneerde met harde hand, omdat onder meer de bierproductie zwaar
verliesgevend was. De rijkdom is mede gebaseerd op het oude monopolie op de
postbezorging, dat van de Middeleeuwen tot 1866 stand hield. Tussen Salzburg en
Nederland had Thurn und Taxis agentschappen ingericht, waar koeriers post
deponeerden en frisse paarden kregen. De meest glamoureuze grootgrondbezitster,
zoals de Suddeutsche Zeitung haar doopte, moest onlangs publiekelijk een knieval
maken. Zij bood de gekleurde medemens in Duitsland haar excuses aan. Ze had in
een tv-interview over de aids-epidemie in Afrika gezegd: "Ach, de zwarten wippen
graag." Lachend had zij daaraan toegevoegd: "Dat komt ook door het zeer warme
weer." In dat vraaggesprek biechtte zij tevens op: "Als God er niet was, zou ik
moorden en zuipen.'

    Zo gefortuneerd als gloria von thurn und taxis is, zo beroerd is de situatie
van andere traditierijke geslachten. Faillissementen en noodverkopen komen
steeds vaker voor. Bovendien is er sprake van een opeenhoping van schandalen in
de ongeveer 4500 adellijke families met circa een miljoen personen. Het vermogen
van vooral kleine geslachten slinkt zienderogen, klaagt Klaus von Heimendahl
(67), bestuurslid van het Duitse adelsarchief in Marburg. De oud-generaal van
Pruisische huize somt de problemen op: bossen leveren door de gekelderde
houtprijzen steeds minder op, de wijn- en landbouw zijn op hun retour, het
onderhoud van paleisjes en villa's kost handenvol geld. Duitsland kent daardoor
inmiddels straatarme adel. Prinsen en hertogen die taxichauffeur moeten spelen
zijn geen uitzondering. Michael von Lenski uit de Noord-Duitse stad Flensburg,
afkomstig uit een rijke regentenfamilie, leeft van een uitkering. De dertiger is
een zwart schaap in de elitaire subcultuur. De werkloze boekhouder zondigt tegen
de zogeheten erecodex. In deze 'bijbel' staat dat de adel 'niet mag degenereren,
maar professioneel dient te opereren, leiding moet geven en verantwoordelijkheid
hoort te dragen'. Lenski's voorouders raakten in de Tweede Wereldoorlog al hun
bezittingen in de buurt van Danzig kwijt. Anderen houden de eer aan zichzelf,
zoals gebruikelijk was in de aristocratie. Erwein graaf Matuschka-Greiffenclau,
wijnbouwer in de 27ste generatie in de buurt van Mainz, schoot zich in 1997 met
een revolver uit de eigen wapencollectie een kogel door het hoofd. Hij werd
hevig bloedend bij zijn favoriete rieslingdruiven gevonden. Aan zijn
minderjarige dochtertje liet de weduwnaar ruim 22 miljoen aan schulden na.
Matuschka's buurvrouw, Tatiana vorstin von Metternich, staakte de strijd wel
bijtijds. Zij verkocht slot Johannisberg, waar ooit de Spatlese werd
uitgevonden, aan het Oetker-concern, bekend om zijn puddingen en het
zelfrijzende bakmeel.

    Een veeg teken is de verkoop van het tafelzilver: het aan de man brengen van
adellijke titels. Vooral vrouwen van de arme midden-Duitse adel, waaronder ook
de voormalige ddr valt, verdienen er veel geld mee. De soms met uitsterven

    bedreigde familie kan daardoor tevens voortbestaan. Het Duitse adelsarchief
spreekt terughoudend van enkele adopties, maar er is sprake van een explosie.
Dit fenomeen leidt tot tragi komische ontwikkelingen. Achter 'Frederic prins von
Anhalt, hertog van Saksen en graaf van Askanie' gaat een zoon van een
politieagent uit het Ruhrgebied schuil. Hij betaalde maandelijks 2200 gulden aan
prinses Marie- Auguste von Anhalt, een schoonzus van de laatste Duitse keizer
Wilhelm II. Dit bedrag liep tot aan haar overlijden op tot 90.000 gulden. Met de
titel begon een nieuw leven. Frederic trouwde met de voormalige Hollywood-ster
Zsa Zsa Gabor (77); haar zevende huwelijk. De twintig jaar jongere pronkzuchtige
echtgenoot adopteert nu zelf burgers en strijkt hiervoor forse bedragen op. Een
kandidaat is een belastingfraudeur in Berlijn. Zodra hij op vrije voeten is en
550.000 gulden lapt, kan een notaris in de VS de adoptie bezegelen. Voor dat
bedrag ontmoet hij ook Frederics vriend Arnold Schwarzenegger en mag hij een
feest bijwonen in de villa van Zsa Zsa in Bel Air. 'Prins' Frederic schonk
eerder een jonge Berlijnse zijn naam. Dit was de hoofdprijs van een radioshow.
Eromheen bloeit een commerciele handel, waarvan ook het bedrijfsleven probeert
te profiteren. BMW stelde een coupe ter beschikking, het warenhuis Lafayette
schonk voor 55.000 gulden aan kleren en de tv-zender rtl betaalde een
maandelijkse toelage van 5500 gulden. Het geluk was van korte duur. Het
arbeidersmeisje was teleurgesteld door de schone schijn, terwijl de namaakprins
haar ongeschikt achtte voor adoptie. Zij verscheurden de overeenkomst.

    Duitsers, gefascineerd door titels en fraaie lange namen, proberen ook op

    andere slinkse wijzen tot de adellijke elite door te dringen. Het Duitse
adelsarchief, dat officieel vaststelt wie tot de wijdvertakte Duitse en ook de
Europese adel behoort, ontvangt dagelijks een stortvloed van aanvragen, zegt
archivaris Christoph Franke. Een Beierse timmerman probeerde het met een
plechtig, versierd document van een bisschop uit Californie, waarin stond dat de
ambachtsman een baron was. Maar er wordt ook nieuwe adel ontdekt. Onlangs werden
22 families uit Duitsland en de Baltische staten aan de officiele lijst van het
archief toegevoegd. Na de val van de Muur in 1989 begonnen arme Oost-Euro pese
adellijke families, die onder het communisme hun afkomst verloochenden en geen
titel mochten voeren, een speurtocht naar hun wortels. Met bewaard gebleven oude
stukken klopten ze aan bij het adelsarchief. De kersverse adellijken zijn
dolgelukkig met hun titel, maar tegelijkertijd hulpbehoevend.

    Prins ernst august von hannover, die aan het hoofd staat van het oudste
Europese vorstenhuis, is in kor te tijd opgeklommen tot het enfant terrible. De
echtgenoot van prinses Caroline van Monaco urineerde vorig jaar tijdens een
bezoek aan de wereldtentoonstelling in Hannover tegen het Turkse paviljoen, wat
als een enorme vernedering werd gezien. Bild bracht de kwestie breed uitgemeten,
compleet met foto. Over het edele deel van de prins was een rood balkje geplakt.
Ernst August bood via een paginagrote advertentie in de Frankfurter Allgemeine
Zeitung zijn excuses aan, maar meteen stak een andere rel de kop op. Hij
bestookte een redactrice van Bild met obscene telefoontjes. De boodschappen
staan op band: "Uw kut stinkt. Ook in een hoerenkot wil niemand u meer neuken",
zei hij onder meer. Een dreun voor het aanzien van de Duitse hoogadel was ook
het nieuws dat de voorvaderen van Ernst August nauw met de nazi's samen werkten.
Hij had eerder hoogdravend verkondigd dat ze juist tegenstanders van Hitler
waren. Overigens telde de Duitse adel bepaald niet alleen collaborateurs en
meelopers. Tientallen adellijken pleegden verzet tegen Hitler. Legerofficier
graaf Claus von Stauffenberg plaatste op 20 juli 1944 een bom in het
hoofdkwartier van de Fuhrer in Rastenburg, in het voormalige Oost-Pruisen. Het
moest het startsein worden van een coup tegen Hitler, maar die overleefde als
door een wonder. Tientallen adellijken werden dezelfde dag opgehangen of
gefusilleerd. Ook hun vrouwen en kinderen vielen in ongenade.

    Beroering wekt ook het Zuid-Duitse huis Von Baden, dat de laatste
rijkskanselier van het in 1918 ten ondergegane keizerrijk leverde. Volgens
onafhankelijk onderzoek liet de familie ruim anderhalve eeuw geleden de eigen
troonopvolger vermoorden. Hij werd als baby ontvoerd en vastge ketend aan een
muur zat het joch elf jaar (1817-1828) opgesloten in een hol onder een kasteel,
vermoedelijk ergens in Hongarije. Om de familie in opspraak te brengen werd de
jongen als zestienjarige, die amper kon lopen en praten, in Neurenberg te
vondeling gelegd. Kaspar Hauser was zijn naam, zo stond er op een briefje in
zijn zak. Vijf jaar later, in 1833, werd hij vermoord. Eerder had zijn Franse
moeder Stephanie de Beauharnais, een beschermelinge van Napoleon, Kaspar als
haar zoon herkend. Door de ontvoering kon een andere lijn in het huis Von Baden
het groothertogdom besturen. Bij deze machtsstrijd speelden seks, drank en veel
geld een belangrijke rol. Tot op heden verzet het geslacht zich tegen
opheldering. Inzage van het familiearchief en dna-onderzoek worden afgewezen.

    Om te overleven heeft de duitse adel zichzelf strenge regels opgelegd. Een
stoffige Huiswet over het huwen veroorzaakt conflicten over erfenissen en
aanzien. Nog steeds wordt de eerstgeborene die zich bezondigt aan een
mesalliance - trouwen beneden de stand - onterfd. Dat is ook gebeurd in het
politiek gezien belangrijkste geslacht, de Hohenzollerns, waar toe de
nakomelingen van keizer Wilhelm II horen. Het geslacht telt thans vijftig
prinsen en prinsessen. Twee prinsen zonder land en kroon vechten voor het
hooggerechtshof over de vraag wie de enige echte Pruisische troon opvolger is.
De strijd gaat tussen Friedrich Wilhelm (61), die een niet adellijke vrouw
trouwde, en Georg Friedrich (24). De laatste werd door zijn groot vader tot
kroonprins gelauwerd. Hij beheert het familievermogen dat officieel slechts 45
miljoen gulden zou bedragen. 'Net zo veel geld als Boris Becker voor de
scheiding aan zijn ex moet betalen', schreef Der Spiegel sarcastisch. Maar er
staat meer op het spel. De jonge prins, student be drijfs kunde, is voorstander
van een grote en sterke natie onder een keizer. De oudere kemphaan, historicus,
vindt herinvoering van de monarchie absurd en wil de Berlijnse Republiek
definitief geaccepteerd zien. Georg Friedrich wijst erop dat de meeste staten in
het verenigde Europa een koningshuis hebben. In zijn ogen is een terugkeer naar
de monarchie, die volgens peilingen door iedere achtste Duitser wordt gedeeld,
zeker mogelijk. Zijn adviseurs zeggen: "Niemand geloofde in de
Wiedervereinigung, die vol strekt onverwacht in 1990 toch haar beslag kreeg. En
werd niet ook in Spanje het koningschap herin gevoerd?"

    De onverwachte aankondiging de monarchie te willen herstellen valt samen met
een gedenkwaardig historisch feit: driehonderd jaar geleden kreeg Pruisen zijn
eerste koning. Dit wordt groots herdacht. 'Pruisen bloeit', constateert het
conservatieve dagblad Die Welt enthousiast. In Berlijn verwacht men meer
bezoekers dan tijdens de Love Parade, 's werelds grootste technoparty. Er zijn
flessen wijn te koop met het opschrift 'Pruisen' en beeldjes van der Alte Fritz
(Frederik II, 1740-1786). Onder hem werd het grondgebied van de staat Pruisen
door veroveringsveldtochten bijna verdubbeld. Na oorlogen tegen onder meer
Frankrijk en Zweden riep de Duitse kanselier Otto von Bismarck in 1871 het
Duitse keizerrijk uit. Het reikte van de huidige Russische stad Kaliningrad
(Koningsberg) tot Nederland. De monarchie eindigde abrupt in 1918, het laatste
jaar van de Eerste Wereldoorlog. Keizer Wilhelm II werd tot aftreden gedwongen;
hij vluchtte naar Nederland en overleed daar als balling in 1941. Een jaar na
zijn vlucht werd de adel als stand in Duitsland afgeschaft. In de Tweede
Wereldoorlog wer den de aris tocratische gelederen flink uitgedund. Tienduizend
offi cieren van adel lijke af komst sneuvelden aan het oostelijke front.
Duizenden adellijke families in voor malig Pruisisch gebied vluchtten voor de
Russen. Op hun lange mars naar het westen moesten ze de meeste bezittingen
achterlaten, soms zelfs hun kinderen. Een van de bekendste vluchtelingen is
Marion gravin Donhoff (91). Haar moeder was als paleisdame de vertrouwelinge van
keizerin Auguste Viktoria, de echtgenote van Wilhelm II. Acht weken lang reisde
ze begin 1945 te paard van Oost-Pruisen naar de bevriende Von Metternichs in
Noordrijn-Westfalen. Het slot van de Donhoffs ging in vlammen op, de duizenden
hectaren grond werden onteigend. Marion Donhoff, uitgeefster van het liberale
weekblad Die Zeit, beschrijft in haar boek Namen, die keiner mehr kennt haar
gruwelijke observaties op de vlucht voor het Rode Leger: 'Naakte vrouwen waren
in gekruisigde positie aan de schuur vast gespijkerd, twaalfjarige meisjes waren
verkracht.'

    Ook in het oosten van Duitsland - even eens door de Sovjet-Unie bezet -
eindigde de verdrijving van de landjonkers in onteigening. Er werd geen cent
schadeloos stelling betaald. Na de Duitse hereniging in 1990 veranderde
kanselier Kohl niets aan deze onteigening. 'Stalins onrecht duurt tot op heden
voort', concludeert Karl Feldmeyer in zijn boek Schwierige Heimkehr.

    "Het is een groot schandaal dat Kohl ons niets wilde betalen", ziedt
Hannibal von Luttichau (86). De boomlange oud-majoor in Hitlers Wehrmacht was
eigenaar van kasteel Barenstein bij Dresden. Het Rode Leger trok erin, nadat het
in 1945 de Neisse was overgestoken. De inrichting van het slot werd versjacherd,
kapotgeslagen of verbrand. De erbij horende 930 hectare bos bleek na de
hereniging van Duitsland eigendom van de staat te zijn. Von Luttichau kon het
karkas van het kasteel terugkopen. "Eerst werd er drie miljoen mark gevraagd,
toen twee miljoen.' Dat wilde en kon hij niet betalen. "Achter mijn rug om is
het verkocht voor 535.000 mark, aan een boekhandelaar. Dat doet pijn."
Terugblikkend schiet de oud- officier een brok in de keel. "Het was een
fantastische tijd. Er waren tweeduizend ton cokes nodig om de drie etages te
verwarmen. De vertrekken waren 4,20 meter hoog. In de oorlog was het er zo koud,
dat wij met de jas aan moesten eten in de salon." Hij woont nu hoog boven de
Rijn, bij Bonn. Von Luttichau bezit er een grote walnotenplantage en 120 hectare
landbouwgrond en bos. Vanuit zijn woonkamer heeft hij 'het mooiste uitzicht
tussen Konstanz en Kleve'. Dat hij ook nu nog een welvarend leven kan leiden,
dankt hij aan de wijsheid van zijn vader. Die raadde hem in de jaren dertig aan
een rijke, niet adellijke vrouw te zoeken. Hannibal koos een vrouw uit de
rijkste industriele adel in het Ruhrgebied. Vooral door deze combinatie zijn
Hannibals vier zonen nu verzekerd van titel en geld.

    Faillissementen en schandalen ten spijt, adellijke families blijven een
machtsfactor. Op het ministerie van Buitenlandse Zaken, nota bene geleid door
een groene bewindsman, is de adel meer dan evenredig vertegenwoordigd. In de
advo catuur en bankensector hebben zij zich eveneens ingegraven. Illustratief
zijn de activiteiten van Isa gra vin von Hardenberg. Haar agenda met vijfduizend
namen vormt de nieuwe Who is Who van de Berlijnse Republiek. Zij organiseert
bals en recepties met politici, managers en showbizzsterren. Er be staat
bovendien een netwerk van jonge en rijke adellijken. Zij bezoeken dezelfde
scholen en internaten, gaan samen op jacht en trouwen met elkaar. Deze nieuwe
lichting kan de regels van het etiquetteboek van Gloria von Thurn und Taxis wel
dromen. Haar belangrijkste wenk aan het gewone volk is ontzag te hebben voor de
Kroon: "Een hoogheid heeft altijd gelijk."

    streamliners Erwein graaf Matuschka-Greiffenclau schoot zich met een
revolver uit zijn eigen wapencollectie een kogel door het hoofd. Hij liet zijn
dochter ruim 22 miljoen aan schulden na.

    Het adels archief ontvangt een stortvloed van aanvragen. Een Beierse
timmerman probeert tot de elite door te dringen met een plechtig document van
een bisschop uit Californie.

    Paleis van Ludwig II

    Partytime: De straat arme gravin Gloria was in een klap in bonis toen ze
Johan nes von

    Thurn und Taxis huwde (boven). Frederic prins von Anhalt (rechts onder)
betaalde voor zijn adellijke titel: hij is de zoon van een politieagent.

    Gunilla von Bismarck (l) met een afstammelinge van graaf Dracula

    Baron en barones Von Bismarck

    Gloria en zoon Albert von Thurn und Taxis

    Zsa Zsa Gabor en Frederic von Anhalt

    Friedrich Wilhelm von Hohenzollern

    Tatiana von Metterich

    Georg Friedrich von Hohenzollern

    Wilhelm II

    Otto en Alexandra Lambsdorff

    Kift: De prinsen Friedrich Wilhelm en Georg Friedrich von Hohenzollern
vechten voor de rechtbank uit wie zich op volger van keizer Wilhelm II mag
noemen. Otto Graf Lambs dorff was de architect van het akkoord over een
schadeloosstelling voor oud-dwangarbeiders.

    Frederic von Anhalt en Guilia Siegel

    Bezittingen van de familie Von Baden gingen in 1995 onder de hamer bij
Sotheby's.

    De rooksalon van de fami lie Thurn und Taxis

    Gloria von Thurn und Taxis

    Isa en Andreas von Hardenberg

    Plasproblemen: Prins Ernst August von Hannover ver oorzaakte een rel door op
de Expo 2000 tegen het Turkse paviljoen te urineren. Vervolgens publiceerde Bild
zijn tirade tegen een redac trice.

    Slot Sanssouci in Potsdam

    Marion gravin Donhoff

    Frederic von Anhalt

    Caroline van Monaco en Ernst August von Hannover

    Valerie en Max von Baden

    Hoogstandjes: Sinds de moord op Kaspar Hau ser is de familie Von Ba den
verdeeld. Over juiste omgangsvormen schreven de Italiaan se prinses Ales sandra
Borg hese en Gloria von Thurn und Taxis een boek dat voor de nieuwste lichting
adel een standaardwerk werd.

    Elizabeth von Bismarck en Elizabeth von Sachsen-Weimar-Eisenach

    Arian (l) en Christopher von Hohenlohe (r) met Alexander von Furstenberg en
Leila Palahvi

    Alessandra Borg hese en Gloria von Thurn und Taxis

    Karl Friedrich en Alexan dra von Hohenzollern (l)

    foto's: seeger-press, rbp, sunshine

    Slot Sankt Emmeram

    Bevolking ; Samenlevingsvormen en relaties ; Maatschappij ; Sociaal
Cultureel

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               37 of 70 DOCUMENTS

                                Algemeen Dagblad

                                  July 2, 2001

Klassiek voor de gewone man

BYLINE: DOOR DORON NAGAN

SECTION: Media; Pg. 20

LENGTH: 569 words

DATELINE: Scheveningen


    Onder de liefdevolle avondzon aan het strand van Scheveningen, tegenover het
Kurhaus Hotel, klinkt de Bolero van Ravel. Het Residentie Orkest speelt, Jaap
van Zweden dirigeert, het publiek op het terras van het hotel en beneden op de
Boulevard kijkt toe en luistert. In stilte.Met respect, en aandacht. Vol
plezier.

    De ouderwetse carrousel naast het podium op de Boulevard draait stijlvol
(zonder muziek). Achter het podium, in de kalme zee met de prachtige
blauw-grijze kleur van een schilderij van Mesdag, varen enkele speedboten
idyllisch heen en weer. Rechts in de verte, op de Pier, worden sensatiezoekers
hoog de lucht in geslingerd, in een met knipperende lichten versierde capsule
die met een noodvaart de lucht in schiet en langzaam tot bedaren komt.

    Het podium waarop het orkest zit is aan alle kanten open, de achterkant is
beschermd met doorzichtige panelen waardoor de zeetaferelen zichtbaar zijn vanaf
het hotelterras.

    Op het strand laat een iemand, die zelf aan het zicht wordt onttrokken, een
vlieger op, die zwierig en elegant op de magische klanken van Ravels Bolero
achter het podium danst. Vlaggen wapperen in de wind.

    Klassieke muziek kan leuk zijn, al zullen er mensen zijn die dit
tegenspreken. Steeds vaker worden er concerten buiten gegeven, en met de hogere
temperaturen als gevolg van het broeikaseffect lijkt de kans op zon en droogte
op zomeravonden groter dan ooit. Het slechte heeft ook een goede kant (al geldt
dat ook andersom).

    Het weer verandert, tijden en gewoonten veranderen, cultuur beweegt richting
parken, stranden, straten en pleinen. Het Concertgebouw speelt op het
Museumplein, er is kunst op de Lange Voorhout in Den Haag, in het Kroller Muller
op de Veluwe, in Sonsbeek in Arnhem, kunst richt zich steeds meer naar buiten,
door heel Nederland.

    Het Kurhaus Hotel en Organisatiebureau Scheveningen haken in op de trend en
hebben voor zo'n 3,5 ton het Residentie Orkest weer naar het Kurhaus gehaald,
'om de rijke traditie van klassieke muziek terug te brengen naar deze unieke
locatie'. Met een klein verschil.

    Vroeger speelde het Residentie Orkest in de Kurhauszaal, een heuse
concertzaal, en gaf het meerder concerten over een lange periode. Die zaal is er
niet meer, want het Kurhaus is hotel geworden. Dus zit het orkest buiten. Tijden
veranderen.

    Maar de mens niet. De mens houdt van muziek. Het eerste Concert by the Sea
op de Boulevard is een feit, een succes, en het begin van een traditie. En
waarom zou je klassieke muziek niet in een ongedwongen sfeer aan de gewone man
brengen? Zolang staatssecretaris van cultuur Rick van der Ploeg, die zo graag
een breed publiek voor klassieke muziek wil, de orkesten niet zodanig
subsidieert dat de drempel niet hoger wordt dan [f]2,50 per kaartje, is een
gratis openlucht-concert gesponsord door het bedrijfsleven, oftewel de nieuwe
monetaire adel die ook aparte plaatsen op het hotelterras heeft, het beste
alternatief.

    Dat vindt ook Cas Smithuijsen, die in een net gepubliceerd proefschrift
constateert dat publiek van klassieke concerten zaalangst heeft.

    En wat is heilzamer tegen de gedragsregels en sociale controle in de
concertzaal dan Ravels Bolero, Dvoraks Slavische Dansen, twee nummers uit Elton
Johns nieuwe musical Aida of twee prachtige liederen van Paul van Vliet bij een
ondergaande zon in Scheveningen?

    Klassieke muziek ; Kunst en Cultuur ; Kunst ; Muziek

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               38 of 70 DOCUMENTS

                                Algemeen Dagblad

                                 June 29, 2001

Gewone man met bijzonder talent ; Jack Lemmon; 1925-2001

BYLINE: DOOR AB ZAGT

SECTION: Kunst; Pg. 21

LENGTH: 993 words

DATELINE: Rotterdam


    - De carriere van Jack Lemmon, die gisteren op 76-jarige leeftijd aan kanker
overleed, bevat veel hoogtepunten, maar voor veel filmliefhebbers is vooral de
slotscene uit Some like it hot (1959) onvergetelijk. Het moment waarop Lemmon,
die zich bijna de hele film als vrouw heeft verkleed en achterna is gezeten door
een multimiljonair, zijn pruik afrukt en bekent dat hij een man is, leverde een
van de geestigste finales uit de filmgeschiedenis op. De reactie van zijn
tegenspeler, Joe E. Brown - nobody's perfect - behoort tot de klassieke
uitsmijters uit de filmgeschiedenis.

    Lemmon maakte Some like it hot, met Marilyn Monroe en Tony Curtis als
tegenspelers, onder regie van Billy Wilder. Van alle gerenommeerde regisseurs
met wie de acteur samenwerkte, was Wilder zijn favoriet. De voorkeur was
wederzijds. 'Jack was de ideale vertolker van de gewone man,' zei Wilder ooit.
'Als acteur kon hij bijna alles spelen, behalve een serieuze minnaar. Dat zou
zijn publiek nooit accepteren, omdat men hem dan vermoedelijk zou uitlachen.
Voor het overige was Lemmon altijd goed, soms zelfs op het geniale af.'

    Het duo Wilder-Lemmon maakte een reeks films die allemaal de tand des tijds
hebben doorstaan. Zoals The Appartment (1960), waarin Lemmon te zien is als een
uitgebuite kantoorklerk, of Irma la Douce (1963), waarin hij een naieve gendarme
speelt die valt voor de charmes van een straatmadelief (Shirley MacLaine). Onder
de leiding van Wilder speelde Lemmon ook samen met de vorig jaar overleden
Walter Matthau, de norse en sjofele brompot met wie hij een aantal van zijn
beste komedies maakte, waaronder The Fortune Cookie (1966) en The Odd Couple
(1968).

    Hoewel Lemmon vooral als komisch acteur furore maakte, bestaat zijn carriere
ook uit een reeks indrukwekkende dramatische rollen, waarvoor hij veelvuldig
werd bekroond. Van de acht Oscar-nominaties die hij ontving dankte hij de meeste
aan zijn zware rollen. Zoals voor Save the Tiger (1973), waarin hij een verbeten
zakenman speelt die zijn bedrijf in brand steekt om een verzekeringspremie te
innen. Eveneens indrukwekkend is zijn vertolking van een alcoholist in Days of
Wine and Roses (1962), waarmee hij voor het eerst zijn dramatische kwaliteiten
bewees.

    In interviews heeft Lemmon zich altijd bescheiden opgesteld. Wie hem prees
voor zijn verdiensten op het witte doek, kreeg vaak als antwoord dat bijna alles
een kwestie van geluk is geweest, alsof hij zijn rollen in een loterij had
gewonnen.De waarheid is natuurlijk anders. Lemmon heeft hard moeten werken om de
status te bereiken die hem een halve eeuw lang tot een van de meest geliefde en
bewonderde acteurs van Hollywood maakte.

    Lemmon kwam in een lift van een ziekenhuis ter wereld. Als kind was hij
veelvuldig ziek. Op zijn dertiende had hij al meer dan tien keer op een
operatietafel gelegen. Zijn merkwaardige motoriek wordt toegeschreven aan deze
medische ingrepen. Om fit te blijven was hij een fanatiek bezoeker van de
sportschool.

    Als zoon van een bakker slaagde Lemmon erin de vermaarde Harvard
Universiteit te bezoeken. Hij blonk niet echt uit, behalve in de toneellessen.
Nadat hij in de Tweede Wereldoorlog bij de Amerikaanse marine had gediend,
besloot Lemmon acteur te worden. Met een handvol geleende dollars van zijn vader
toog hij naar New York, waar hij onder armoedige omstandigheden leefde. Zo
ontsnapte de aspirant-acteur ternauwernood aan de dood toen hij lag te slapen in
een afgekeurd pand dat op hetzelfde moment werd afgebroken. Om in zijn
levensonderhoud te voorzien speelde Lemmon in die tijd piano in bars. Hij
schreef zelf ook liedjes, meer dan vierhonderd. Zijn eerste rol speelde Lemmon
in een hoorspel, The Brighter Day. Daarna verdiende hij de kost met talloze
rollen in tv-series, die eind jaren veertig vaak direct werden uitgezonden. Voor
Lemmon was dat een harde, maar vruchtbare leerschool. Uiteindelijk werd hij door
Hollywood ontdekt. Een bijrol naast Judy Holliday was zijn debuut. In het begin
van zijn carriere was Lemmon erg onzeker, zo bekende hij later. De angst om niet
meer voor rollen gevraagd te worden bleef hem lang achtervolgen. Om zijn zenuwen
in bedwang te houden dronk Lemmon in die periode zwaar. Een echte alcoholist is
hij nooit geworden, op zijn 50ste besloot hij om nooit meer sterke drank te
drinken.

    Niet alleen door zijn rollen werd Lemmon geliefd. Ook zijn warme
persoonlijkheid, zijn aanstekelijke humor en zijn gebrek aan sterallures maakte
hem tot een gewaardeerd lid van de Hollywood-gemeenschap. Zijn populariteit en
vakmanschap leverde hem twee Oscars op: voor Save the Tiger en Mr. Roberts
(1955), voor de beste bijrol. Typerend voor Lemmon was zijn ongelukje bij de
eerste Oscar-uitreiking. Kort voordat hij het podium op moest, ontdekte hij dat
op de rug van zijn smoking een witte streep zichtbaar was omdat hij tegen een
pasgeverfde wand had gestaan.

    De kwaliteit van de acteur Jack Lemmon was niet gebaseerd op een fraai
uiterlijk, maar vooral op zijn vermogen om zich in te leven in de besognes van
de gewone man die veel tegenslagen moet overwinnen, vaak wordt gekoeioneerd,
maar zijn optimisme niet verliest. Soms brak Lemmon bewust met dat beeld. In een
van zijn laatste grote rollen, in Glengarry Glen Ross (1992) speelt hij een
wanhopige makelaar die zijn klanten geld aftroggelt om een eigen schuld te
betalen. Nooit eerder was Lemmon zo heftig vloekend en tierend in een film te
zien geweest. Toch wist hij ook van dit personage de menselijke kant te tonen.
Eens te meer bewees Lemmon, die tweemaal met een actrice trouwde (Cynthia Stone
en Felicia Farr), zijn grote klasse.

    Jack Lemmon in vier van zijn beroemdste films: (links) tussen Tony Curtis en
Marilyn Monroe in Some Like it Hot, en (van boven naar beneden) met Walter
Matthau in The Odd Couple, met Shirley MacLaine in Irma la Douce en met Sissy
Spacek in Missing.

    Foto's Reuters, EPA, AP, ANP

    Filmindustrie ; Kunst en Cultuur ; Kunst ; Films

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               39 of 70 DOCUMENTS

                                Algemeen Dagblad

                                 June 27, 2001

Dienstauto Kok

BYLINE: F VAN DER SPEK, NIEUW-LEKKERLAND.

SECTION: Trefpunt; Pg. 9

LENGTH: 117 words


    Premier Kok is best beveiligde minister (AD, 22 juni). Iedereen moet uit de
auto, maar onze minister-president neemt er een die drie ton kost. De auto
voldoet niet aan de eis dat de kilometerprijs niet boven de 98 cent (wij krijgen
maar 60 cent) mag komen. Betaalt Kok alles boven die 98 cent uit eigen zak? Dat
denk ik niet, dat zal wel uit het potje komen waar nog steeds ons kwartje in
verdwijnt. Ook overschrijdt de BMW de milieu-eisen. Als de gewone man een auto
koopt die niet aan de milieu-eisen voldoet, moet er dik voor worden betaald uit
eigen zak. Waarom eigenlijk een superbeveiligde auto? Als Kok regeert zoals de
bevolking graag wil, hoeft hij toch nergens bang voor te zijn.

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               40 of 70 DOCUMENTS

                                Algemeen Dagblad

                                 June 23, 2001

De grootse plannen van de Fiat Groep

BYLINE: DOOR HANS BOTMAN

SECTION: Sport; Pg. 29

LENGTH: 665 words


    HET KAN haast niet anders, de 6000 dealers van Fiat, Alfa Romeo en Lancia
uit 25 landen moeten eerder deze maand met rode konen Milaan hebben verlaten. Na
een spervuur van prachtige marketingtermen, indringende filmpjes met opzwepende
muziek en een rooskleurig toekomstbeeld denken de autoverkopers ongetwijfeld de
hele wereld weer aan te kunnen. De marketingafdeling van de Fiat Groep draaide
de afgelopen maanden overuren om het nieuwe concept er in te stampen. Eerst bij
de dealers, vorige week voor enkele honderden autojournalisten.

    Over zeven jaar worden er twee keer zoveel Alfa Romeo's als nu verkocht,
moet Lancia de exclusiviteit van Rolls-Royce zijn ontstegen en is de gewone man
gewoon gestoord wanneer hij geen Fiat aanschaft. Dat was in bijzonder grove
lijnen de boodschap van topman Roberto Testore en zijn rechterhand Juan Jose
Diaz Ruiz. Kirrend van plezier schetsten de managers de business-plannen, die
voor het grote succes van de drie Italiaanse merken moeten zorgen.

    Neem nu Lancia. Het wat stoffige imago van een van de grootste sportmerken
uit het verleden krijgt een stevige doorsmeerbeurt. Diaz Ruiz sprak zelfs van
een nieuwe lancering van het merk met de steekwoorden stijl, prestige, luxe en
elegantie. De liefhebbers van Armani, Bvlgari en Cartier moeten zich geroepen
voelen in een Lancia te gaan rijden. Het kopen van een Lancia zal een 'unieke,
onvergetelijke ervaring' worden. Met imponerende verkooppunten, servicebeurten
waar je maar wilt, aflevering van de auto op elk gewenst adres en het volgen van
de fabricage via het internet. Dit alles resulteert in 300.000 verkochte
exemplaren in 2008, waarvan 120.000 buiten Italie. De prestigieuze Lancia
Thesis, die later dit jaar wordt gelanceerd, moet de inleiding vormen van deze
successtory.

    Alfa Romeo gaat het nu al voor de wind met positieve verkoopcijfers van de
147. Maar er ligt nog een terrein braak, dat van de 'young executives', snelle
mannen en vrouwen die er helemaal bij horen wanneer ze in een Alfa gezien
worden. De Italianen zoeken ze op, bij kantoren en op vliegvelden. Dus iedereen
is gewaarschuwd.

    In Milaan werd het sportieve karakter onderstreept door de onthulling van de
Alfa 156 GTA en de Sportwagen GTA, die verwijzen naar de racesuccessen met de
Alfa Giulia Sprint GTA in de jaren 60. In de loop van de jaren komt er een
GTA-versie van ieder model en voor de liefhebbers is dat smullen. Jonge, trendy
klanten, daar is Alfa naar op zoek. Zakelijk ingestelde mensen met weinig tijd
en de dealers dienen daar op in te springen door de werkplaatsen langer open te
houden en een snellere service te bieden.

    Fiat is, wat de volumemodellen betreft, de belangrijkste poot van het
autoconcern. Gemikt wordt op de gewone consument, die dol is op succesformules
als Ikea, Nike, Coca Cola en Swatch. 'Leven in de primaire kleuren', dat is de
wat wollige omschrijving van de Fiat-koper. Er komen negen nieuwe modellen in
drie jaar en de eerste is de Fiat Stilo in het najaar. De driedeurs (sportiever)
en de vijfdeurs (familiewagen), opvolgers van de Bravo en de Brava, verschillen
aanzienlijk van elkaar. Standaard voorzien van acht airbags en veel
elektronische aardigheidjes. Over het interieur is lang nagedacht en dit kan met
de nodige functionele speelsheidjes geslaagd worden genoemd.

    De dealer krijgt een hoofdrol om al dat lekkers aan de man te brengen. Hij
moet met een flexibele service een persoonlijker contact met de klant krijgen,
die overigens twee weken voor de productie van de wagen nog van opties kan
veranderen en een week daarvoor een ander kleurtje kan uitkiezen.

    Er is ruimte voor verbetering, dat geven ze bij Fiat toe. En dat klopt ook,
want de tegenwoordige Fiat-rijder - zo blijkt uit eigen ervaring - dient zijn
10.000-beurt vijf weken van tevoren af te spreken en moet weken wachten op
onderdelen. Dat is de harde realiteit van vandaag de dag. Dus is er inderdaad
nog heel veel te doen.

    Auto ; Verkeer en Vervoer ; Wegverkeer

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               41 of 70 DOCUMENTS

                                Algemeen Dagblad

                                  June 5, 2001

Eijkelkamp heeft interesse

SECTION: Media; Pg. 25

LENGTH: 251 words


    Ja, hij weet het, zijn naam zingt rond als de nieuwe voetbalanalyticus van
Studio Sport. 'Ik lees dat ook', zegt ex-international Rene Eijkelkamp. Hij zou
de meest voor de hand liggende opvolger zijn van Ronald Spelbos, die de druk van
de camera toch niet aan bleek te kunnen. Eijkelkamp bewijst bij RTL 5 dat wel te
kunnen. Hij hult zich niet in cliches en holle frasen en komt goed uit zijn
woorden als hij de thuiswedstrijden van Oranje analyseert. 'Het zijn er alleen
wat weinig', vindt Eijkelkamp, die het prima naar zijn zin heeft bij RTL, maar
graag vaker aan de bak wil. En dat kan bij Studio Sport. Eijkelkamp denkt dat
zijn kracht vooral ligt in het verwoorden van het gevoel dat de gewone man over
de wedstrijd heeft. 'Hier in het dorp hoor ik vaak: Ja Rene, zo dacht ik er ook
over.' Het heeft trouwens weinig gescheeld of de Dalfsenaar was al analyticus
bij Studio Sport. Toen Spelbos werd aangenomen, was Eijkelkamp ook in de race.
'Mijn financiele eisen waren te hoog', denkt de ex-PSV'er. 'Ik wilde hetzelfde
verdienen als Wim Kieft, toen hij bij Studio Sport begon. Want alles heeft zijn
waarde, vind ik. En Nederland is al zo'n grijze muizenland aan het worden.' Dat
laatste kan Chris van Nijnatten, waarnemend hoofdredacteur van Studio Sport wel
beamen. Ook dat Eijkelkamp bewezen heeft de jas van analyticus te passen. 'Maar
er is een aantal oud-voetballers voor wie dat opgaat. En meer zeg ik er niet
over.'

    Rene Eijkelkamp

    Voetbal ; Televisie ; Media ; Omroep ; Sport

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               42 of 70 DOCUMENTS

                                Algemeen Dagblad

                                  June 2, 2001

Gruwelen Ruanda herleven in proces ; 'Ook gewone burgers deden mee aan de
slachtpartijen'; 'We moeten door dit proces van zuivering'

BYLINE: DOOR FRANS BOOGAARD

SECTION: In het nieuws; Pg. N3

LENGTH: 1468 words


    Het Hof in Brussel sluit uiterlijk volgende week zijn proces af tegen vier
hoofdrolspelers bij de genocide, die voorjaar '94 bijna 1 miljoen Ruandezen het
leven kostte. Over een paar dagen weten 'de vier van Butare', onder wie twee
nonnen, voor hoelang ze achter de tralies verdwijnen.

    HET 'proces van de eeuw' zit er bijna op. Zeven weken lang was het een komen
en gaan van Ruandezen - Hutu's en Tutsi's - in het imposante Brusselse Paleis
van Justitie. Getuigen en nabestaanden vielen elkaar snikkend in de armen,
vloekten vanaf de tribune bij al te flagrante leugens, of luisterden
geemotioneerd naar de soms huiveringwekkende verklaringen.

    Er waren gruwelijke getuigenissen bij, zoals dat van Domitille Mukambanza.
Zij werd met een lans doorboord, net als haar jongste kind op haar rug, en voor
dood in een massagraf gegooid. 's Nachts schoof zij de lijken opzij en
ontsnapte. Of dat van dr. Rony Zachariah, missiehoofd van de medische dienst in
Butare. De Hutu's onder zijn personeel kregen wapens, plus de opdracht hun
Tutsi-collega's met wie ze al maanden samenwerkten, te doden. In geen tijd was
zijn lokale staf vermoord of moordenaar. Zelfs een zeven maanden zwangere
verpleegster kon hij niet redden. 'Ik schreeuwde: 'Dood haar niet, ze is Hutu!'
De militiechef aarzelde en pakte de lijst erbij. 'Klopt', zei hij, 'maar het
kind dat ze draagt is een Tutsi'. Waarna ook de verpleegster en haar ongeboren
baby werden gedood.'

    In hun glazen kooi links van het Hof en tegenover de assisenjury, tonen de
vier beklaagden maar weinig emoties. Ze kijken meestal strak voor zich uit. 'Ze
moeten voelen dat het fout gaat', zegt Gasana Ndoba, een van de hoofdaanklagers.
'Veel van wat we al wisten is bevestigd, er is belangrijk nieuw materiaal
bijgekomen. Het proces heeft ons gesterkt in onze overtuiging dat deze vier een
uiterst prominente rol hebben gespeeld.'

    Ook Rene Haquin van Le Soir, die het proces onafgebroken volgde en er
dagelijks verslag van deed, rekent zonder meer op een forse veroordeling: 'Een
enkele getuige a charge heeft wel eens wat overdreven, maar nooit ronduit
gelogen zoals sommige getuigen a decharge. De verdediging moest het hebben van
kommaneukerij, gechicaneer met procedures en minieme feitjes. Er is niets
essentieels onderuit gehaald.'

    Na zes weken intensieve verhoren moet de 12-koppige assisenjury inderdaad
het idee hebben vier 'grote vissen' voor zich te hebben. Vincent Ntezimana (39),
destijds hoogleraar in Butare, maakte als voorzitter van de Ruandese Bond van
Academisch Personeel lijsten op van de intellectuele elite van Tutsi-afkomst.
Hij kon geen seconde waarmaken dat het zijn bedoeling was ze te evacueren. Ook
staat voor de aanklager vast dat hij de auteur is van het 'Appel aan het geweten
van de Bahutu', dat oproept alle Tutsi's uit te roeien. Hij was aanwezig bij
moordaanslagen in zijn directe omgeving en leidde zelf moordcommando's naar
etnisch 'foute' collega's.

    Alphonse Higaniro (51) komt het proces ook al niet beter uit dan hij het
inging. Zijn luciferfabriek Sorwal (Societe Rwandaise des Allumettes) was een
dekmantel voor wapenhandel en toevlucht voor moordcommando's. Hijzelf spoorde
zijn personeel in brieven aan 'het werk' en 'de schoonmaak' grondig en
voortvarend ter hand te nemen. Niemand gelooft dat de oud-minister met die
termen, in het Ruanda van 1994 gangbare understatements voor moord en zuivering,
doelde op het fabrieksterrein, zoals hij nu beweert. Higaniro, vertrouweling van
de vermoorde president Habyarimana, liet trouwens in Gisenyi ook een gezin
ombrengen. Daarmee verschafte hij zichzelf vanuit zijn vakantiehuis directe
toegang tot het Kivumeer.

    De twee Benedictijner nonnen lijken hun straf evenmin te ontlopen. Zuster
Gertrude (42), destijds moeder-overste in Sovu, en zuster Maria Kisito (36)
staken geen vinger uit om de duizenden Tutsi-vluchtelingen die bij hen
bescherming zochten, te helpen. Ze kregen eten noch drinken. Gertrude wilde zo
snel mogelijk van het 'uitschot' af en spoorde ze aan het klooster te verlaten.
'Jullie worden waarschijnlijk vermoord, maar als jullie binnen blijven ook, en
dan met ons erbij', riep ze volgens tal van getuigen. Toen 500 a 700
vluchtelingen zich in een garage verschansten, sleepte Maria Kisito blikken
benzine aan om de boel in brand te steken. Gertrude vroeg vervolgens de
burgemeester om de laatste vluchtelingen, veelal familie van andere nonnen, weg
te laten halen.

    Of zij met haar auto over levende vluchtelingen is heengereden, lijkt nog
niet onomstotelijk vast te staan; wel dat de twee op goede voet stonden met
militiechef Emmanuel Rekeraho. Hij getuigt nu tegen hen, evenals de inmiddels
uitgetreden zusters Marie Bernard (van wie twee broers werden vermoord) en
Scholastique (van wie een nichtje en haar baby werden omgebracht). Marie Bernard
en Scholastique konden het in Belgie onder een dak met de moordenaressen van hun
familie niet langer uithouden en vluchtten terug naar Ruanda. Ze staan sindsdien
onder zware druk van de kerk om te zwijgen. In de omgeving van Sovu werden bijna
7000 mensen afgeslacht.

    Gasana Ndoba, die al sinds 1994 als een Ruandese Simon Wiesenthal achter de
moordenaars aanzit, is opgelucht. De macht van politiek, kerk, leger,
universitaire en zakenwereld lijkt eindelijk gebroken: 'Je zou verbaasd staan
hoe fel hooggeplaatste personen de moordenaars blijven verdedigen, zonder ooit
ter plaatse hun rol te hebben onderzocht', zegt hij in een cafe vlakbij het
Justitiepaleis. 'Door intensief onderzoek en nieuwe aanhoudingen komt er meer
dynamiek in het proces.'

    Ndoba (53), voorzitter van de nationale mensenrechtencommissie in Ruanda,
leidde in '94 in Brussel een soortgelijke organisatie: het Comite pour le
Respect de Droit de l'homme et la Democratie au Ruanda. Een van zijn doelwitten
was toen al de voormalige hoogleraar Ntezimana. 'Ik hoorde in '91 dat van hem
een tekst circuleerde die opriep tot moord.' In april '94 verloor Ndoba zijn
oudste broer, Pierre-Klaver Karenzi, ook hoogleraar in Butare. Een half jaar
later pas ontdekte hij dat Ntezimana daar achter zat. Karenzi stond op zijn
dodenlijst. Ook mevrouw Karenzi werd vermoord. Hun zes kinderen en een
vriendinnetje ontsnapten aan de dood omdat ze zich vlak voor de inval van de
milities tussen de valse plafonds konden verstoppen. De kinderen Karenzi werden
later alsnog vermoord. Het vriendinnetje, dat zich andermaal kon verstoppen,
bleef als enige getuige over.

    Ndoba kreeg signalen over de rol van Ntezimana als regisseur van de genocide
in Butare toen vluchtelingen in het najaar van '94 met steeds gedetailleerdere
verklaringen uit Burundi terugkeerden. 'Het was een schok dat te ontdekken.
Samen met mijn broer had hij een burenwacht opgetrokken, maar intussen speelde
hij onder een hoedje met de kapitein van het leger. Na de genocide wendde hij
voor dat hij omringd was door extremisten, om te verbloemen dat hij er zelf een
was. In Butare was het juist de intellectuele elite die de massamoordenaars
opstookte.' Ook Higaniro had al ruim voor de genicode de aandacht van Ndoba
getrokken: 'In 1992 zei hij dat er voor het Tutsi-probleem maar een definitieve
oplossing was.'

    Hoewel leed boven een bepaalde grens niet meer te vergelijken valt, is de
genocide van 1994 voor veel niet-Ruandezen nog gruwelijker en moeilijker te
bevatten dan het nazisme, omdat in Ruanda buren, kennissen, collega's en
familieleden elkaar doodden, vaak met machetes. Gasana Ndoba ziet weinig
verschil. 'In West-Europa gaven mensen elkaar toch ook aan? In Ruanda waren er
simpelweg te weinig professionals, dus deden ook gewone burgers met de
slachtpartijen mee. Dat kon, omdat men mentaal al afscheid had genomen van de
andere bevolkingsgroep, die hoorde niet meer tot de eigen belevingswereld. De
grote overeenkomst is voor mij de extreme doeltreffendheid van de propaganda van
de twee systemen. Allebei gingen ze uit van een racistische ideologie en het
verlangen naar exclusieve macht.'

    Of voor hem straks, met de veroordeling van Ntezimana, ook een persoonlijke
rekening wordt vereffend? Het antwoord klinkt bijna afgemeten: 'Ik heb geen
persoonlijke rekeningen te vereffenen. Het maakt bovendien de pijn om wat
isgebeurd niet minder. Maar voor de toekomst van ons land en van ons volk moeten
we door dit proces van zuivering. Als een simpele burger een fout begaat, wordt
hij gestraft. Als een staat zich schuldig maakt aan machtsmisbruik en misdaden
tegen de mensheid, moet Justitie zich ook daarover uitspreken. Dat is een zaak
van rechtvaardigheid.'

    Gasana Ndoba, een van de hoofdaanklagers, staat voor het Paleis van Justitie
in Brussel. Daar worden 'de vier van Butare' berecht voor de genocide in '94 in
Ruanda.

    Foto Cor de Kock

    Rechtspraak ; Oorlogsmisdaden ; Recht ; Criminaliteit ; Delicten ; Justitie

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               43 of 70 DOCUMENTS

                                Algemeen Dagblad

                                  May 26, 2001

De missie van Tony Blair ; Labourleider wil afrekenen met het Thatcher-tijdperk'

BYLINE: DOOR PIETER KLEIN

SECTION: Pg. N1

LENGTH: 1872 words


    Het ticket voor de terugkeer naar 10 Downing Street lijkt hij al op zak te
hebben. Vier jaar geleden was Tony Blair nog een 'maagd in de macht', nu geldt
zijn premierschap als vanzelfsprekend. De leider van New Labour werd ouder,
wijzer, gewiekster. Ondanks opgelopen butsen blijft hij betoveren. Interview met
een 'praktisch idealist': 'Het gaat om het doel, niet het dogma.'

    TONY BLAIRS charisma leent zich voor bespotting. De brede 'cheese'-lach, de
quasi-ontspannen leider-in-spijkerbroek, de populistische gebaren. Voer voor
karikaturen, na vier jaar New Labour. Maar de 'acteur-politicus' heeft nog
steeds die gave die mensen betovert; hij is op weg naar de tweede ronde. Ondanks
onvrede over het uitblijven van het paradijs. In de gezondheidszorg, het
onderwijs en transport. Ondanks de 'sleaze', de schandalen die Labours 'witter
dan wit'-belofte besmeurden. En ondanks ongenoegen over de verkooppraatjes, de
obsessie met het imago.

    De Britse premier (48) heeft het Clintoniaans talent om te charmeren met een
handruk, een schouderklop, een lach. Zo ook vanmiddag, op Millbank, het
hoofdkwartier van Labour en het zenuwcentrum van de verkiezingscampagne. Z'n
colbert hangt over de stoel in de tijdelijke werkkamer, waar zijn trouwe
secondanten druk rondlopen met faxen en mobiele telefoons. Blair sluit zich af
voor de hectiek, suggererend dat we gewoon gezellig bijpraten. Maar steeds is er
die alerte waakzaamheid in de grijs-blauwe ogen. Geroutineerd, geslepen.

    Nog maar vier jaar geleden kon Blair zelf amper geloven dat hij de
Conservatieven na 18 lange jaren uit de macht had verdreven, om de jongste vader
van de natie te worden sinds Lord Liverpool in 1812. Die nacht, toen de omvang
van de eclatante zege begon door te dringen, zei hij onzeker tegen zijn vrouw
Cherie: 'Maar ik heb zelfs nog nooit in een kabinet gezeten.'

    Blair is nu niet meer die 'wonderboy' van toen - dat nieuwe is er wel af,
ook in z'n voorkomen: grijzer, meer rimpels, een wijkende haarlijn. Hij is ook
niet meer de 'maagd in de macht'. Maar de proeven van het premierschap zijn
doorstaan: Kosovo, Irak, de dood van prinses Diana, in Noord-Ierland zwijgen de
wapenen. Zware jaren, waarin hij het voor z'n kiezen kreeg: boze
plattelandsvrouwen, benzine-blokkades, ontevreden gepensioneerden.

    Waarom ziet hij er eigenlijk zo uitgerust uit, terwijl hij deze dagen
overuren maakt om de achterban op 7 juni naar de stembus te krijgen? Met een
grijns zegt hij: 'Ach, ik moet nog anderhalve week.' Hij werkt harder dan al z'n
collega-ministers, maakt z'n vertrouwelingen net als Wim Kok gek met zijn
dossierkennis, zijn oog voor details.

    Maar hij leerde volgens kenners steeds beter de grote lijnen zien. En hij
blijft een man met een missie, met een karwei dat niet af is. In 1997 kwam hij
binnen op de golven van Tory-aversie, nu wil hij winnen op eigen kracht.

    Prime Minister, u suggereerde onlangs dat een tweede Labourzege ons ook iets
zal zeggen over het karakter van Groot-Brittannie in de nieuwe eeuw.

    'Wat ik daarmee wil zeggen is dat het voor dit land de hoogste tijd is om de
erfenis van Margaret Thatcher achter ons te laten, dat het Thatcherisme ophoudt
het politieke debat te domineren. Ja, er zijn in de jaren 80 en 90 ook positieve
dingen tot stand gebracht, maar er is ook veel schade aangericht.
Desinvesteringen in de publieke sector, de sociale verdeeldheid, de economische
instabiliteit. We proberen het goede te bewaren, maar de fouten te corrigeren.
En we moeten als land echt afscheid nemen van het idee dat als je pro-Brits bent
je dan anti-Europees moet zijn. Ik ben een patriot, ik houd van mijn land, ik
geloof in 'Britain', maar we moeten een prominente rol spelen in Europa.'

    Bent u een Europeaan?

    'Natuurlijk ben ik een Europeaan. Maar op de eerste plaats ben ik Brits. Net
zoals u op de eerste plaats Nederlander bent.'

    Herkent u uzelf in de kwalificatie dat u ook op de eerste plaats pragmatisch
bent, geen ideoloog?

    Hij reageert kort en stellig. 'Ik ben een idealist, maar praktisch in hoe we
doelen willen bereiken.'

    Margaret Thatcher - alweer Thatcher - omschreef u deze week als een
socialist die nog steeds gelooft dat de staat het beter weet dan de onderdanen.

    Met een zucht en een grimas zegt Blair: 'Ja, een interessante beschuldiging.
De waarden van mijn partij zijn de waarden die ik deel. En ik geloof er heel
sterk in dat we die op een nieuwe manier moeten realiseren. Ik keer me niet af
van solidariteit, integendeel. Het is waarin ik geloof.' Hij lacht. 'Ik bedoel:
daarom ben ik niet van de Conservatieve Partij.'

    Tot in New Labour lijkt daar soms aan te worden getwijfeld. Hij is
afgeschilderd als de uitverkoper van idealen, als een opportunist die zijn
partij op de heilloze weg naar het politieke midden dirigeerde. Nonsens, meent
Blair. Hij somt staccato op wat hij kiezers dag in dag uit voorhoudt: invoering
minimumloon, extra geld voor gepensioneerden en arme gezinnen. Een economie die
draait als een tierelier, lage inflatie, lage hypotheken, de werkloosheid in
decennia niet zo laag. Extra agenten, verplegers, leraren.

    New Labour is springlevend en links pragmatisme is het Leitmotiv: 'We zijn
een moderne sociaal-democratische partij en dat moeten we ook zijn, bouwend op
de kracht van oude tradities. De waarden zijn onveranderd: solidariteit,
verantwoordelijkheid voor elkaar, kansen voor iedereen. Maar we geven ze op een
nieuwe manier vorm.'

    Waarom horen we zo weinig meer over die 'Derde Weg' van Tony Blair, Wim Kok,
Gerhard Schroder. Bestaat die nog wel?

    'Die Derde Weg vormt de basis van alles waar ik sterk in geloof, waarvoor ik
sta, een nieuwe manier voorwaarts voor centrum-linkse politiek. Het gaat om de
combinatie van ambitie, economische voorspoed, met compassie voor sociale
rechtvaardigheid.'

    Tony Blair ziet geen aanwijzingen dat de opkomst van de sociaal-democraten
in de jaren 90 inmiddels op z'n retour is. De relatie met Europese broeders is
'alive': 'De band is veel sterker dan in het verleden.'

    De telefoon bij Wim Kok gaat geregeld. Maar inmiddels zit Bush in het Witte
Huis en treedt Berlusconi aan in Italie. Tekenen van een nieuw tijdperk? Nee:
'Elk land maakt individuele afwegingen. Ik denk dat er in Europa een zeer sterke
centrum-linkse tendens is tot modernisering.' Maar: 'Het verbaast me niets dat
landen af en toe van kleur willen verschieten.' Hij grinnikt. 'Ik hoop alleen
dat dat hier niet gebeurt.'

    Op het hoofdkwartier van Labour heerst het gevoel dat verlies ondenkbaar is.
Hoe meer kabaal de Conservatieven maken, hoe beter - dan herleeft het anti-Tory
sentiment. Groter is de uitdaging weifelende Labour-aanhangers te overtuigen.
Vandaar de belofte van een 'radicale' tweede termijn. Extra geld voor zorg,
onderwijs, transport. Maar, met in eigen kring een omstreden boodschap:
inschakeling van het bedrijfsleven om gezondheidszorg en onderwijs op een hoger
peil te brengen. Jawel, de privatisering van het spoor onder de Tories was
'fout', maar re-nationalisering - zoals veel Britten bepleiten - heeft geen zin:
'Dan duurt het nog twee jaar voordat er geld wordt gestoken in verbetering.'

    Op pagina N3 Blair mijdt het debat over de euro

    Blair mijdt het debat over de euro

    Vervolg vav pagina N1

    Blair

    Bovendien moeten sociaal-democraten zich realiseren dat er niets mis is met
een alliantie van de staat met het bedrijfsleven, meent Blair. Zoals ook bij de
Londense metro zal gebeuren: 'Bedrijven zullen het verouderde systeem opknappen.
Dat is gewoon een efficiente manier om het te doen.' Het is niet zozeer een
kwestie van een slinkende staat: 'Wat belangrijk is, is een fatsoenlijk niveau
van publieke dienstverlening. Voor patienten in de zorg, voor leerlingen op
school, voor gewone burgers als het gaat om de bestrijding van misdaad. Als we
een betere dienstverlening in de zorg kunnen bereiken met hulp van de private
sector, dan moeten we dat doen. Belangrijk is dat we die zorg gratis kunnen
blijven aanbieden. Het gaat niet om het dogma, maar om hoe je pragmatisch je
doel bereikt.' De tweede ambtstermijn is onder handbereik; een stille revolutie
in een land waar een hele generatie niets anders kende dan Conservatieve
hegemonie. Blair is ervan overtuigd dat die tweede termijn mogelijk is, omdat de
onderliggende keus dezelfde is als vier jaar geleden: wilt u lagere belastingen,
of rijdende treinen, kortere wachtlijsten, kleinere klassen.

    De eerste stap in een missie is gezet: omvorming van Labour tot New Labour,
als natuurlijke regeringspartij. Nu moet een tweede stap volgen - een blijvend
stempel drukken op Groot-Brittannie. Blair zal voor een historisch besluit komen
te staan: wel of niet meedoen aan de euro. De premier doet er alles aan het geen
verkiezingsthema te laten zijn. De Tories daarentegen intensiveren de kruistocht
voor behoud van het pond dagelijks en zullen de laatste week voor 7 juni
uitroepen tot 'Zeven dagen om het pond te redden'. Hoewel Blair denkt het debat
te kunnen winnen, moet de man van het midden evenwichtskunst bedrijven: voor de
euro, als het goed is voor Groot-Brittannie, na een volksraadpleging.

    Uw ambitie is Groot-Brittannie een leidende rol te laten spelen in Europa.
Kan dat zonder toe te treden tot de muntunie?

    Blair is op zijn hoede. 'Uiteraard is het moeilijker een leidende speler in
Europa te zijn als je niet aan de euro meedoet. Maar het is een economische
muntunie. We doen alleen mee als wordt voldaan aan onze economische criteria: is
het goed voor industrie, banen, investeringen.'

    Kunt u zich voorstellen dat Blair-II besluit niet mee te doen?

    'Het hangt af van die economische afwegingen. In principe zijn we voor,
omdat we denken dat het voordelen meebrengt.' Waarom dan niet de trom geroerd in
eurosceptisch Engeland? Straks is het te laat het tij te keren. 'We hoeven de
zaak van de euro nu niet te bepleiten, we leggen de vraag nog niet voor.'

    De premier bestrijdt dat de actuele disussie over 'superstaat Europa' in de
interne politiek een blok aan het been is. Er is niets mis met de Duitse plannen
voor federalisering. Dat wil zeggen: 'Het is goed dat het debat er is.Als je
goed analyseert wat wordt voorgesteld, in Duitsland en elders, dan wil men een
Europa waarin de nationale identiteit stevig overeind blijft, maar nauwer wordt
samengewerkt op basis van gemeenschappelijke belangen. Ik denk dat we nooit het
argument van de eurosceptici mogen accepteren dat als je samenwerkt je aan
nationaal bewustzijn verliest. De waarheid is dat samenwerking in het nationaal
belang is.'

    Blairs adviseurs wenken. Gebaren dat hij weg moet, op campagnepad met de
'battle bus'. Einde gesprek. Natuurlijk, nog een hand, een vriendelijk woord,
maar ondertussen zie je in z'n ogen de typische transformatie van de politicus:
hij is in gedachten alweer mijlenver weg.

    Tony Blair beantwoordt vragen op het hoofdkwartier van Labour in Londen. De
Britse premier, die voor 7 juni algemene verkiezingen heeft uitgeschreven,
stevent volgens peilingen af op een tweede ambtstermijn.

    Foto Kirsty Wigglesworth/AP

    Op zijn verkiezingscampagne eet Tony Blair fish and chips in Brighouse, West
Yorkshire.

    Foto EPA

    Binnenlandse politiek ; Politiek en Staat

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               44 of 70 DOCUMENTS

                                Algemeen Dagblad

                                  May 11, 2001

Rotterdammers moeten diefstal autoradio weer aangeven

BYLINE: DOOR BERT HUISJES

SECTION: Binnenland; Pg. 3

LENGTH: 912 words

DATELINE: Rotterdam


    Rotterdam is een van de belangrijkste schakels in de internationale misdaad.
Voor de nieuwe hoofdofficier van justitie H. van Brummen, die vandaag wordt
geinstalleerd, is het maar een van de problemen. 'We moeten af van het imago dat
ons bijna alles mislukt.'

    Vijf weken heeft hij nu rondgeneusd in het gerechtsgebouw. Het voelt een
beetje als een terugkeer op een oud nest. In de jaren 80 was hij in Rotterdam
een jonge persofficier. Nu gaat hij, 54 jaar oud, leiding geven aan de
misdaadbestrijding in de stad die op kop staat bij de in- en doorvoer van
wapens, drugs en illegalen. 'Tja, in Amsterdam worden de zaken gedaan', zegt
hij. 'Maar de grote transacties lopen via Rotterdam en zijn haven. Hier zitten
de uitvoerders.'

    Zo omstreden als het vertrek van de vorige hoofdofficier De Wit naar
Amsterdam was, zo rimpelloos verliep de benoeming van Van Brummen. De
hoofdofficier geniet faam als pragmaticus, een vakman met een niet al te hoog
profiel. Hij was de man die in Haarlem de scherven moest oprapen na de
IRT-affaire, waarbij politie en justitie drugs op de markt brachten. Hij deed
dat naar ieders tevredenheid. Hij was de man die de Zandvoortse kinderporno-zaak
ontdeed van de complottheorieen over wereldwijde connecties. Dat was weer eens
een ander geluid.

    Zijn nieuwe kamer in het gerechtsgebouw op de Kop van Zuid is inmiddels
voorzien van de eerste persoonlijke noot. Een foto van Van Brummen in T-shirt,
met zonnebril, genietend aan de Middellandse Zee. 'Daar was ik naartoe
gefietst', zegt hij. 'De foto werd genomen toe ik aankwam, fantastisch.' De
aanhouder wint, lijkt de foto te zeggen. En dan is er die gekke gelijkenis. Wie
hem door de oogharen bekijkt, moet wel eventjes denken aan David Letterman.
Zelfde pretogen, zelfde motoriek.

    Rotterdam is sterk veranderd de laatste jaren, heeft hij intussen
vastgesteld. 'De drugsproblemen zijn gegroeid. Vooral het pushen van cocaine
geeft veel overlast in de buurt.' Ook is het geweld toegenomen. Nog tijdens zijn
kennismaking schoot een dealer een uzi leeg in een winkelstraat. 'Het is een
symptoom dat er steeds meer wapens op de markt komen, van een steeds zwaarder
kaliber, en dat ze doorzakken naar het straatniveau. Dat is uitermate zorgelijk.
Dat probleem heeft nauw te maken met drugs. Door het gebruik vallen de normen en
waarden weg. Met het geld uit drugsverkoop worden de wapens gekocht.'

    In vijf jaar tijd wil hij Rotterdam veiliger maken. Het terugdringen van
geweld en jeugdcriminaliteit worden de speerpunten. Bovendien komt de
'integriteit in de haven' hoog op de agenda, om de georganiseerde internationale
criminaliteit aan te pakken. Want die heeft grote (transport)belangen in de
havenstad. De arrestatie van de Schiedammer Cock S., verdacht van wereldwijde
drugsconnecties, maakt dat nog eens duidelijk.

    'Dat criminelen steeds meer internationaal opereren, maakt ze moeilijker te
bestrijden', zegt Van Brummen. 'Hun beweeglijkheid groeit razendsnel, terwijl
justitie gebonden is aan het eigen rechtsgebied. We investeren in buitenlandse
contacten. We maken afspraken met China over grondstoffen voor xtc, we
stationeren zelfs officieren van justitie in het buitenland. Maar je blijft
altijd op achterstand. In Rotterdam kun je criminelen vooral treffen door ze de
faciliteiten voor invoer en doorvoer af te nemen. Dan pak je ze op hun
gevoeligste punt,' zegt hij. 'Daar investeren we in.'

    En de gewone burger, wat merkt die van Van Brummen? Veel, zegt hij resoluut.
Justitie kampt momenteel namelijk met een fors imagoprobleem. De communicatie
met de burgers is niet goed, en dus is het imago niet goed. 'Er heerst nu een
gevoel dat we niks doen, dat we falen, dat alles mislukt. Dat is gewoon niet
waar. We gaan nu uitleggen wat we juist allemaal wel doen, om het beeld bij te
stellen.'

    Hoe? 'We willen burgers duidelijk maken wat we allemaal doen. Heel direct,
in gesprekken met bestuurders en bewoners. Als er in een buurt een probleem is,
zijn wij daar ook en vertellen wat wij doen. Je kunt gewoon in de buurt bij
justitie binnenlopen en zeggen wat je ervan vindt. Ik besef dat we in het begin
veel over ons heen zullen krijgen...'

    Het betekent dat hij burgers wil oproepen om 'weer gewoon aangifte te doen
als de autoradio is gestolen'. 'Als we niet weten wat er gebeurt, kunnen we de
daders ook niet beeld krijgen.' Ook de woninginbraak waarvoor de politie niet
langskomt, hoort wat hem betreft tot het verleden. 'Dit zijn ernstige delicten,
die de burger raken. Dan moet de politie zich altijd laten zien.'

    Inmiddels is bij de politie een flinke reorganisatie gaande. Wijkagenten
moeten voortaan 'signalen uit de buurt' oppikken, en die neerleggen bij de
recherche. 'De informatie hoeft echt niet alleen van de criminele
inlichtingendienst te komen.' Met die gegevens moeten 'dadergroepen' in kaart
worden gebracht, waartegen vervolgens wordt opgetreden. 'De wijkagent moet een
voelspriet zijn.' Of de Rotterdamse rechtbank, nu al overbezet, het nieuwe elan
van justitie straks kan bijbenen, is geen reden voon zorg, zegt Van Brummen. 'Ik
heb met de president van de rechtbank gesproken. Hij weet wat er van onze kant
aankomt.'

    De mensen moeten merken dat justitie de criminaliteit serieus aanpakt, vindt
mr. H. van Brummen, de nieuwe hoofdofficier in Rotterdam.

    Foto Peter Hilz

    Van Brummen

    Diefstal ; Justitie ; Politie ; Politiek en Staat ; Openbaar Bestuur ; Recht
; Criminaliteit ; Delicten ; Vermogensdelicten

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               45 of 70 DOCUMENTS

                                Algemeen Dagblad

                                 April 28, 2001

Liever de lucht in

BYLINE: DOOR NIEK SCHENK

SECTION: Magazine; Pg. 26

LENGTH: 1605 words


    Het is de wens van iedere auto mobilist. Dit jaar gaat hij in vervulling.
Uitvinder Paul Moller geeft de gezinsauto vleugels.

    De elektrische bedrading hangt uit de cockpit. De motoren liggen op de vloer
tussen gereedschap, losse onderdelen en technische tekeningen. Maar de chaos is
bedrieglijk. Na bijna veertig jaar experimenteren en talloze testvluchten is
Paul Moller ervan overtuigd dat hij de oplossing van het fileprobleem in huis
heeft. Aan een wand van de oude fabriekshal, pal naast de universiteit van
Californie in Davis, hangt een immense Amerikaanse vlag: de Verenigde Staten
hebben weer iets om trots op te zijn. Nadat Henry Ford in de vorige eeuw de
automobiel binnen het bereik van de gewone man bracht, is het nu de beurt aan
Paul Moller. Hij zal de auto laten vliegen. De M400 Skycar is bijna klaar om op
te stijgen. Massaproductie staat voor de deur.

    Met zijn bril model jaren zeventig, baard, coltrui en colbert oogt de
63-jarige voormalige hoog leraar lucht- en ruimtevaarttechniek niet bepaald
eigentijds. Maar als Moller vertelt, heeft hij veel weg van Q, de geniale
ingenieur die het hightech- gereedschap van James Bond ontwerpt. Moller
International, waar 24 mensen werken, bouwt 'slimme, zelfdenkende dingen'. Niet
alleen voor Moller zelf, maar ook voor het Amerikaanse ministerie van Defensie.
Moller werkt aan onbemande verkennings- en spionagevliegtuigjes, en allerlei
robotica -toepassingen. Niet dat hij van dit alles ook maar iets laat zien. Het
is allemaal 'top secret'. Voordat hij de deuren van zijn bedrijf voor gasten
opende, hebben zijn medewerkers de meeste vindingen achter slot en grendel
opgeborgen. Maar er blijft in de rommelige fabriekshal genoeg te zien. De MX2
bijvoorbeeld, een schotel die heeft bewezen te kunnen vliegen. Ook de prototypes
die aan de Skycar voorafgingen, zijn stuk voor stuk spectaculair. Het lijken de
stille getuigen van een uit de hand gelopen hobby, maar schijn bedriegt. De
Amerikaanse ruimtevaartorganisatie Nasa neemt Moller serieus en steunt hem. Zo
doet de Nasa al jaren mee aan het Sats-project, het Small Aircraft
Transportation System, waaraan ook het Amerikaanse ministerie van Verkeer en de
vliegtuigfabrikanten deelnemen. Over vijfentwintig jaar, zo heeft de Nasa
berekend, zal negentig procent van de Amerikanen zich met een eigen
vliegtuigachtig vervoermiddel verplaatsen. Het grootste probleem is de
veiligheid. "Uiteindelijk", zegt Moller, "moet de Skycar volledige automatische
besturing krijgen. Je zoontje moet er in z'n eentje mee naar school kunnen. En
aan het einde van de dag moet het toestel hem ook weer heelhuids thuisbrengen.
De komende jaren zal de eigenaar van een Skycar nog een vliegbrevet nodig
hebben. Helaas, want ik heb liever dat de Skycar- bestuurder helemaal niet aan
de knoppen zit. Dat levert alleen maar extra gevaar op voor de
medeluchtgebruikers." Moller verwacht dat de Skycar over tien jaar een serieus
alternatief voor de auto zal zijn. "De automatische piloot in vliegtuigen wordt
steeds verder ontwikkeld. Ook de navigatiesystemen met behulp van satellieten
worden beter. Tegelijkertijd zijn er ontwikkelingen in de techniek van de
luchtverkeersleiding, waardoor meer vliegtuigen op korte afstand van elkaar
kunnen vliegen, landen en opstijgen. De grote luchtverkeersleidingscentra
experimenteren al met deze free flight-systemen. Mijn Skycar zal van die
ontwikkelingen profiteren. Uiteindelijk hoef je het toestel alleen nog maar te
zeggen waar je naartoe wilt."

    Moller heeft nog wel enkele technische hobbels te nemen. "De motoren zijn
met 85 decibel op dit moment nog te rumoerig om thuis te kunnen starten. Dan
krijg je geheid ruzie met de buren. Een van mijn belangrijkste taken voor de
komende tijd is de geluidsoverlast terugdringen naar zeventig decibel." Ook de
infrastructuur op de grond is er nog niet klaar voor. "Het toestel heeft een
harde ondergrond nodig als landingsplaats. Daarom denk ik dat er vertiports,
kleine vliegveldjes, moeten komen aan de rand van woonwijken, bij winkelcentra,
bedrijventerreinen en scholen. Nasa denkt met me mee. Het Sats-project is ook
gebaseerd op minivliegveldjes en kleine vliegtuigen, voorzien van zodanige
apparatuur dat ook een leek ze kan besturen. Begrijp me goed, ik zie de Skycar
voorlopig niet als een vervanging van de auto. Die blijft voor korte afstanden
aantrekkelijker. Maar voor lange afstanden en om de files op te lossen is hij
ideaal. De wegen zijn overvol. En in de hogere delen van het luchtruim is het
ook hartstikke druk. Maar de lucht lagen daartussen zijn leeg. Die zijn volledig
beschikbaar voor deze vinding. Ik stel voor dat we die luchtlagen verdelen,
zodat de Skycars die dezelfde richting op gaan, alle dezelfde vlieghoogte
hebben. Zo kun je meer luchtsnelwegen op elkaar stapelen. De capaciteit wordt
daardoor gigantisch."

    Geld is geen probleem. Moller wordt gesteund door kapitaalkrachtige
financiers. "Geweldige mensen die in mij geloven en niet per se al binnen een
jaar resultaat willen zien. Ze begrijpen waarom het nog wel eventjes kan duren."
Hij geniet ook de steun van de federale overheid, die wel inziet dat je in en
rond steden niet eindeloos kunt doorgaan met het aanleggen van wegen en
knooppunten. Een halfjaar geleden reisde hij naar Washington waar hij de leden
van het Congres wist over te halen hun subsidie met nog een paar jaar te
verlengen. Moller is niet erg onder de indruk van de volksvertegenwoordigers die
hij daar aantrof: "De ene helft sliep, de andere was er niet." Hij heeft al meer
dan honderdvijftig miljoen dollar eigen vermogen in de Skycar geinvesteerd, een
fortuin dat hij heeft verdiend met eerdere uitvindingen. Zijn meest lucratieve
vondst was een ingenieus uitlaatsysteem voor motorfietsen, waardoor die ineens
veel meer vermogen kregen zonder meer herrie te maken. Deze supertrapp werd in
korte tijd razend populair onder sportieve motorrijders.

    De eerste klant voor de Skycar heeft zich al gemeld. Moller: "Het
Amerikaanse leger heeft reeds toegezegd mijn toestel te kopen om snel en
doeltreffend manschappen van het slagveld te redden." Dit jaar zal de prijs nog
ruim twee miljoen gulden bedragen, maar Moller is ervan overtuigd dat die snel
zal zakken. "Over vijf jaar kan ik hem waarschijnlijk voor ruim drie ton
verkopen en bin nen tien jaar zal hij niet meer kosten dan een personenauto uit
de topklasse, dus ruim een ton."

    Moller groeide op in Canada; zijn ouders hadden een kippenfarm. Zijn
inspiratiebron was echter niet de kip maar de kolibrie, dat sierlijke vogeltje
dat op jacht naar zoetigheid als een helikopter kan blijven stilhangen. Op zijn
veertiende zette hij zelf een simpele helikopter in elkaar. Moller had meer
belangstelling voor knutselen dan voor studeren en haalde zijn diploma's altijd
met de hakken over de sloot. Hij schopte het in 1963 tot hoogleraar aan de
universiteit van Californie in Davis, maar verliet de campus om zich in zijn
eigen bedrijf volledig te kunnen wijden aan zijn jongensdroom: de vliegende
auto.

    In mei zal hij zijn mechanische kolibrie aan de wereldpers tonen. Hij wil
zo'n zeshonderd journalisten uitnodigen. Voor die tijd maakt hij nog de nodige
testvluchten. "Eerst onbemand, met behulp van een afstandsbediening, daarna zal
ik er zelf in plaatsnemen."

    Voor de deur van de fabriekshal staat een enorme bouwkraan. Daarmee wordt de
Skycar straks omhoog gehesen. De eerste rondjes vliegt Moller aan een
veiligheidslijn, daarna is hij zo vrij als een vogeltje. Hij heeft de afgelopen
jaren talloze harde landingen gemaakt. "Hoewel ik inmiddels zo'n beetje alle
botten in mijn lijf al een keer heb gebroken, weet ik heus wel wat ik doe. Bij
proefvluchten met nieuwe typen helikopters en gevechtsvliegtuigen zijn doden
gevallen. Bij mijn testvluchten is nog nooit iemand omgekomen."

    Soms scheelde het weinig. Zijn vliegende schotel, de XM2, bleek bij de test
in 1965 vreselijk instabiel. Moller: "Ik dacht dat ik een vliegende schotel
moest ontwikkelen omdat ik van meet af aan zeker wist dat mijn vervoermiddel
verticaal zou moeten opstijgen en niet horizontaal, zoals een gewoon vliegtuig.
Dan heb je namelijk geen landingsbaan nodig. Uiteindelijk bleek een vliegende
schotel te weinig zitplaatsen te bieden. Ook was hij te langzaam. Toch heb ik er
een paar ontwikkeld. Het was erg leuk vliegen." Moller zegt niet bang te zijn
voor de perspresen tatie. "Het kan nooit zo erg worden als in 1989, toen mijn
vliegende schotel voor de ogen van de pers in de lucht in brand vloog. En de
cameraploegen maar filmen."

    streamliner

    " Alle botten in mijn lijf heb ik al een keer gebroken. Maar ik weet heus
wel wat ik doe. Bij mijn testvluchten is nog nooit iemand omgekomen."

    Vliegende brigade: Uitvinder Paul Moller verwacht dat zijn Skycar straks ook
de perfecte uitkijkpost wordt voor Oom Agent.

    Paul Moller: "Je kind moet ermee naar school kunnen."

    foto's: RBP

    Leyat Helica: De auto met propeller van de Franse ontwerper Marcel Leyat,
1922.

    Airphibian: De eerste auto die kon vliegen, van de Amerikaan Robert Fulton,
1946.

    Luchtforens: Een ontwerp van de firma Sky Commuter, Seattle (VS), 1989.

    Skycar: Gebouwd voor de modale parkeerplek, van Kenneth Wernicke, 1993.

    foto's: RBP, ABC, Dorothy Cochrane

    Advanced Flying Automobile: Ontworpen door de Amerikaan Branko Sarh, 1998.

    XM2: De eerste echte vliegende auto van Paul Moller, een gevaar in de lucht,
1966.

    M200X: De verbeterde versie uit 1989 van de XM2, heeft ruim 200 vluchten
gemaakt.

    Koopje: Straks in de winkel van het vliegveld.

    Auto ; Vliegtuigen ; Verkeer en Vervoer ; Luchtvaart ; Wegverkeer

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               46 of 70 DOCUMENTS

                                Algemeen Dagblad

                                 April 28, 2001

Buitenlandse buien ; Eremetaal

BYLINE: REDACTIE

SECTION: Magazine; Pg. 8

LENGTH: 745 words


    Moeder waarschuwde u al: pak niets aan van vreemden. Tot voor kort deelde
ons koningshuis dezelfde waarschuwing uit. Wie een buitenlandse orde werd
aangeboden, moest eerst toestemming krijgen bij Koninklijk Besluit. Die
meldingsplicht heeft inmiddels plaatsgemaakt voor een vriendelijk verzoek: mocht
u enig buitenlands eremetaal worden geoffreerd, meldt u dat dan alstublieft bij
de Kanselarij der Nederlandse Orden in Den Haag.

    Die aloude koninklijke argwaan heeft te maken met het feit dat een orde
aanvaarden ooit betekende dat de drager ervan (het ging in die dagen uitsluitend
om adel) de gulle vorstelijke gever voortaan moest dienen. Toen prins Maurits de
Engelse Orde van de Kousenband kreeg aangeboden, moest ook hij eerst toestemming
vragen van het hoogste staats orgaan. Dergelijke adellijke orden zijn dankzij
Napoleon naar de achtergrond gedrongen. Hij stelde het Legioen van Eer in, een
titel die ook bereikbaar was voor gewone burgers en die werd uitgereikt na het
verrichten van uitzonderlijke diensten. Vrijwel alle moderne staten kennen
eretekenen die van deze revolutionaire noviteit zijn afgeleid. Het buitenlandse
aanbod aan beloningen is daarmee ronduit genereus te noemen.

    Mocht men u iets willen opspelden, aarzel dan niet. Veel plezier zult u
thuis niet aan uw onderscheiding beleven, want het is geen usance orden te
dragen tijdens bijvoorbeeld het boodschappen doen. En bedenk dat uw familie na
uw overlijden de orde dient te retourneren. Sic transit gloria mundi.

    Buitenlandse ordetekens, Museum van de Kanselarij der Nederlandse Orden, het
gehele jaar (di t/m zo, 13 tot 17 uur). Nationaal Museum Paleis Het Loo,
Koninklijk Park 1, Apeldoorn. Info: 055-5772400.

    Orde van de Kousenband (I), Groot-Brittannie.

    Gesticht in 1348 door koning Edward III.

    Orde van Sint Olav, Noorwegen.

    Ontvangen door CDA-lijsttrekker Jaap de Hoop Scheffer en fysicus Jaap
Goedkoop.

    Orde van Verdienste, Duitsland.

    Ontvangen door ex-havenwethouder Rene Smit en oud-verzetsman Bill Minco.

    Gouden Leeuw van Nassau, Nederland.

    Koningin Beatrix benoemde Nelson Mandela en Max van der Stoel in deze
huisorde.

    Orde van de Bevrijder Jose de San Martin, Argentinie.

    Genoemd naar de held uit de onafhankelijkheidsstrijd.

    Ridderlijke Duitsche Orde.

    Bestaat alleen nog in Oostenrijk (katholieke priesterorde) en Nederland
(protestantse orde).

    Orde van de Ster, Indone sie.

    Gesticht in 1959. De Ster is de hoogste orde van de republiek.

    Ereorde van de Ster, Suriname.

    De versierselen zijn in Nederland gemaakt. Desi Bouterse ontving in 1998 het
Grootlint.

    Orde van de Kousenband (II).

    Vrijwel alle Nederlandse stadhouders en koningen werden in deze Britse orde
opgenomen.

    Orde van Verdienste van de Republiek, Italie.

    Ontvangen door cineast Joris Ivens en museumdirecteur Rudi Fuchs.

    Orde van de Rijzende Zon, Japan.

    Gesticht in 1875 door keizer Meiji. Ontvangen door Dries van Agt.

    Orde van de Poolster, Zweden.

    Ontvangen door Paul van Vliet.

    Legioen van Verdienste, Verenigde Staten.

    Ontvangen door oud-chef defensie staf H.G.B. van den Breemen.

    Orde van Isabella de Katholieke, Spanje.

    Bedoeld voor verdienste in Hispano-Amerika.

    Orde van het Legioen van Eer, Frankrijk.

    Ontvangen door Hella Haasse, Hans van Mierlo, Hedy d'Ancona.

    Leopoldsorde, Belgie.

    Gesticht nadat Belgie zich had losgemaakt van Nederland. Ontvangen door Ed
Nijpels.

    Orde van de Eikenkroon, Luxemburg.

    Gesticht in 1841 door de Nederlandse koning Willem II.

    Johannieter Orde, Nederland.

    Uitsluitend open voor leden van de protestantse adel.

    Orde van de Dannebrog, Denemarken.

    Ontvangen door CDA-lijsttrekker Jaap de Hoop Scheffer.

    Orde van de Afrikaanse Verlossing, Liberia.

    Werd in 1847 gesticht door vrijgelaten Amerikaanse slaven.

    Orde van de Kousenband (III).

    Wie de keten krijgt (zie boven) krijgt ook deze borstster opgeprikt.

    Orde van het Gulden Vlies, Oostenrijk.

    Gesticht in 1430. De belangrijkste katholieke adellijke orde.

    Orde van Sint-Jan van Jeruzalem, Rhodos en Malta.

    Uitsluitend open voor leden van de katholieke adel.

    Orde van Verdienste, Ivoorkust.

    In het medaillon is een olifant te zien, het kruis hangt aan twee gekruiste
slagtanden.

    Orde van Verdienste, Senegal.

    Het in 1960 onafhankelijk geworden land kent drie orden met een broodboom in
het medaillon.

    foto's: Harald Berkhout

    Politiek en staat

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               47 of 70 DOCUMENTS

                                Algemeen Dagblad

                                 April 28, 2001

Vrienden in de misdaad ; 'De mens is niet slecht, de mens is mens'

BYLINE: DOOR MENNO SCHENKE

SECTION: In het nieuws; Pg. N2

LENGTH: 1453 words


    Zet twee psychiaters en een hoofdinspecteur van politie uit Amsterdam achter
de tekstverwerker en je hebt het schrijversteam West & Waterman. Hun nieuwe
thriller heet De man uit Sheffield. Een gesprek over het mysterie van goed en
kwaad.

    STELLING: ALS de evolutie anders was gelopen, hadden we geen misdaadromans
gelezen. Maar omdat 't ergens verkeerd ging, grijpen we met plezier naar De man
uit Sheffield, de tweede thriller van West & Waterman.

    Dat over de evolutie komt straks. Eerst lossen we het puzzeltje West &
Waterman op. In 1999 ontvingen ze voor hun eerste spannende boek De
medicijnmakers de Schaduwprijs, de onderscheiding voor het beste debuut van het
Genootschap van Nederlandstalige Misdaadauteurs. Isaac West en Tim Waterman zijn
overigens niet de echte namen van de auteurs.

    West & Waterman zijn geen duo meer, ze zijn nu met z'n drieen. Daar was de
uitgever een beetje verbolgen over, want die vond dat ze eigenlijk met z'n
tweeen hadden moeten blijven. 'Maar', zegt Timo der Weduwen, 'iemand met een
goed idee doet gewoon mee.'

    Der Weduwen (Waterman dus) is hoofdinspecteur van politie in Amsterdam. Zijn
vrienden in de misdaad zijn psychiater: Jitschak Storosum (alias Isaac West) en
Wijnand Mulder. Drie respectabele mannen, hoog opgeleid. En dan toch zoiets
triviaals als een misdaadroman.

    De man uit Sheffield gaat over modefotograaf Ruben Tesseling, die wordt
geconfronteerd met een duister verleden als zijn moeder is verongelukt. Hij gaat
op onderzoek en vindt in Engeland de sleutel voor een mysterie rond ambitie,
verdriet en moord.

    Jitschak Storosum fronst de wenkbrauwen als het woord triviaal valt in
relatie tot de misdaadroman. Hij leest zelf zelden thrillers, maar er een
schrijven is andere koek. 'Het leukste vind ik om met z'n drieen een goede
misdaad te bedenken. Je maakt een wereld die niemand anders kent en die van a
tot z klopt. De eenzame schrijver kan nooit over zijn hoofdfiguren praten. Wij
weten wie onze hoofdrolspeler is. We kennen zijn achtergronden.'

    Wijnand Mulder: 'Je ziet met z'n drieen sneller de blinde vlekken in een
verhaal, waar het niet loopt of niet klopt. En ik vind een misdaadroman absoluut
niet triviaal.'

    Storosum: 'Wij houden van pulp.'

    Der Weduwen: 'Films met Bruce Willis en Jean-Claude van Damme, prachtig!
Zielige mannen die er alleen voor staan, maar het loopt goed af. Jongensfilms.'
Een auteur hoeft in een thriller niet zoveel van zichzelf te laten zien. Dat
ligt bij de Nederlandse literatuur wel anders. Storosum: 'Dat vind ik inderdaad
prettig. Wij putten uit de fantasie van ons drieen. Het is veilig om met meer
mensen een boek te schrijven: het verhaal kan nooit worden teruggevoerd naar
jouw eigen perverse, moordzuchtige neigingen.'

    Mulder: 'Ik vind het hinderlijk dat zoveel Nederlandse romans tegenwoordig
gaan over de schrijver zelf.'

    Der Weduwen: 'Ik heb geen behoefte om te vertellen over mijn jeugd in
Nieuwer-Amstel. Die was fijn en leuk, met lieve ouders, klaar. Dat is geen
boek.'

    Mulder, met een lach: 'Als je een gelukkige jeugd hebt gehad, is de enige
oplossing een misdaadroman te schrijven.'

    En nog iets: ze hebben een beroep dat bruikbaar is voor het schrijven van
een misdaadroman. Voor een deel, ja, maar ze trekken hun verhalen niet uit hun
eigen dossierkast.

    De politieman: 'Ik haal mijn beroepspraktijk niet in mijn boeken binnen.
Behalve dat eerste hoofdstuk in De man van Sheffield, waarin een technisch
rechercheur in Engeland over zijn werk vertelt. Maar daar hebben de heren
psychiaters ook stevig aan bijgedragen.'

    De psychiaters: 'Voor het eerste college chirurgie haalde de hoogleraar alle
eerstejaars in zijn lokaaltje. Hij liet dia's zien van iemand wiens benen er
door de tram waren afgereden. Of iemand die zich had vastgehouden aan een lift:
tsjak, handen eraf. Het was pikdonker en een paar keer hoorde je een bons. En
even later weer: boem! Zo beschrijven we dat ook in het boek met die
rechercheur. Studenten vielen flauw.'

    West & Waterman voldoen aan een aantal wetten van het genre van de thriller.
Vrouwen bijvoorbeeld zijn het liefst slank, aantrekkelijk en sexy. Storosum: 'Ik
heb het liever over aantrekkelijke vrouwen dan over onaantrekkelijke. In boeken
van vrouwen zie je dat niet: die willen dat ook de gewone vrouw aan bod komt.
Nou, wij willen dat niet.'

    Der Weduwen: 'We schetsen iemand die slecht is, maar ook mooi. Zoals de
succesvolle vrouwelijke psychiater van 50 in ons boek. De moeder van
Sneeuwwitje.'

    Tweede wet van het genre: er moet de nodige dosis geweld in een verhaal.
Storosum schokschoudert: 'Voor mij draait een goede thriller om vragen als 'Wat
was er gebeurd als...'.'

    Der Weduwen: 'Ik heb wel iets met geweld. Afschuwelijk vind ik het. Ik kom
het veel tegen in mijn werk, het is afstotend. Ik fantaseer er niet over, ben er
niet naar op zoek. Maar het is zo echt... Of het nu een plaats delict is met een
lijk in vier stukken of met mensen die elkaar een knal verkopen...'

    Mulder: 'Voor mij gaat het zeker om een fascinatie. Waarom doet iemand iets
gewelddadigs? Wat zou er zijn gebeurd als hij het niet zou hebben gedaan?'

    Storosum: 'We kijken klinisch naar geweld en bouwen daar een verhaal omheen.
Je hebt twee soorten geweld: het fysieke en het geweld dat mensen met een paar
woorden kapot maakt. Zo'n opmerking in een werksituatie: 'Ben je wel gelukkig
hier?' Dan bedoel je te zeggen: je moet oprotten!

    'Op hun werk slaan mensen elkaar niet, maar ze zorgen ervoor dat het
maagzuur flink toeneemt. Dat is het geweld waar wij graag over schrijven, omdat
we daar wel enig verstand van hebben.'

    West & Waterman spelen, net als iedere thrillerauteur, met het gegeven dat
de mens slecht is. Ho, klinkt het uit drie monden, even nuanceren. Dat doet
Jitschak Storosum. En daar is de evolutie!

    'Ik heb een theorie. Door de evolutie zijn om ons limbische systeem - het
schakelsysteem van het centrale zenuwstelsel dat onder meer onze emoties
bestuurt, onze primitieve hersenen van heel vroeger - grotere hersenen, de
cortex, gegroeid.

    'Die cortex, het verstand, probeert het limbische gevoel van agressie en
woede te onderdrukken. Vergelijk het met honden die elkaar tegenkomen: het is
direct vechten of neuken. Dat willen wij ook, maar de cortex zegt: stop, niet
doen, dat is niet goed, ga praten!

    'Dat lijkt meestal te lukken, maar er hoeft maar een Hitler op te staan of
in Joegoslavie iets te gebeuren en het gaat mis. Terwijl het de bedoeling van de
evolutie was om onze driften te kanaliseren. Ik denk daarom dat de evolutie is
mislukt.'

    Der Weduwen: 'Ik vind films en boeken, waarin beschaving wegvalt,
fascinerend. Neem De pest van Albert Camus, of die film Falling down met Michael
Douglas. Ik fantaseer vaak over wat er gebeurt als bijvoorbeeld drie maanden het
vuilnis niet wordt opgehaald. Dan gaan mensen anders reageren, worden ze
ontregeld, vallen ze terug naar het instinct van het roedel.

    'Agressie, verslaving, misbruik. Ikke, ikke, ikke en de rest kan stikke.
Mensen zijn goed zolang het hun goed gaat. Ik sprak iemand die lange tijd in
Srebrenica is geweest. Hij vertelde dat het mechanisme van onderlinge haat niet
ontstaat in de loop van 20 jaar, maar in de loop van een week. Ineens was alle
beschaving weg en sloeg men de buurman de hersens in.'

    Omdat wij onze buren niet de hersens inslaan, lezen we thrillers? Mulder:
'Vanaf je vroegste jeugd lees je boeken waar angst in voorkomt. Zo leer je om te
gaan met allerlei dingen waar je bang voor bent. Volwassenen lezen geen
misdaadromans om zich te kunnen inleven hoe het is om een kogel in je lichaam te
krijgen. Dat heeft niets met angst te maken, maar alles met lust.'

    Storosum: 'Het lezen van een thriller kanaliseert agressie.'

    Der Weduwen: 'Gelul! De een wordt er agressief van, de ander rustig. Dat is
hetzelfde als vragen of agressieve tekenfilms slecht zijn voor kinderen. De ene
groep kinderen was toch al agressief en leert er wat bij, de andere groep
vraagt: waar gaat dit over?'

    Storosum: 'Je moet een zeker talent hebben om slecht te zijn, want anders
wordt het niks. Als een jongen in Amerika een wapen leegschiet op school, doet
hij dat niet omdat hij veel gewelddadige films heeft gezien. Dat is hooguit de
aanleiding.

    'De mens is niet slecht, de mens is mens. Hij is afhankelijk van wat er in
zijn hersenen gebeurt. Waarom doe ik de dingen zoals ik ze doe? De mens denkt
dat hij daar meester over is. Dat is een vergissing.'

    West & Waterman: De man uit Sheffield. Luitingh-Sijthoff, 254 blz.,
[f]29,90.

    Mulder, Der Weduwen en Storosum (v.l.n.r.), samen West & Waterman.

    Foto Marco Okhuizen

    Literatuur ; Kunst en Cultuur ; Kunst ; Taal- en Letterkunde

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               48 of 70 DOCUMENTS

                                Algemeen Dagblad

                                 April 24, 2001

Wilhelmus-debat: volkslied op de schop

BYLINE: DOOR LEO VAN MARREWIJK

SECTION: Sport; Pg. 21

LENGTH: 644 words

DATELINE: Amsterdam


    Meedeinend op de Alex & Maxima-hype is elk Oranje-onderwerp momenteel goed.
Dus ook een discussie over het Wilhelmus. Want 'ons' volkslied blijkt meer los
te maken dan vier regels meelallen tijdens een voetbalinterland.

    Nee, het Wilhelmus in een hiphopversie zal het waarschijnlijk nooit halen.
Dat is niet nodig ook, vindt neerlandicus Bert Hofman, want het volkslied is een
prachtig zestiende eeuws geuzenlied. 'Het is een perfect symbool van koning en
volk die samen de schouders eronder gezet hebben om de Spanjaarden het land uit
te trappen.'

    Wel meent Hofman dat de tekst aan een grondige vertaling toe is. Al was het
maar om tegemoet te komen aan een groeiende groep nieuwe Nederlanders die nog
minder voelt bij de huidige tekst dan de autochtone bevolking.

    Tijdens een 'HalloHolland'-debat over het Wilhelmus, deze week in de Rode
Hoed georganiseerd door Teleac/NOT en Forum (Instituut voor Multiculturele
Ontwikkeling), ontpopte dr. Hofman zich als warm pleitbezorger van een
opknapbeurt van het volkslied. En dan hebben we het niet over een renovatie uit
de losse pols, maar volgens Hofman moet een heuse Staatscommissie van vakmensen
zich buigen over een tekst waarin 'het volk' zich weer kan vinden.

    Hofman schreef in 1996 het boek Nieuw licht op het Wilhelmus en zijn
dichters. 'Ik bestrijd dus dat ik meevaar op de Maxima-hype', aldus Hofman. Het
nieuwe licht van de auteur sloeg vooral op de totstandkoming van de nationale
hymne. Volgens Hofman is de eerste versie van het oudste volkslied van Europa in
1568 geschreven, waarna Marnix van St. Aldegonde er in 1572 een propagandalied
voor Willem van Oranje van maakte. De laatste maanden heeft de neerlandicus, als
voorzetje richting de eventuele toekomstige Staatscommissie, gewerkt aan een
nieuwe, hedendaagse versie van het Wilhelmus.

    Op pagina 2

    Kleine meerderheid voor handhaven oude tekst

    Vervolg van pagina 1

    Wilhelmus

    Niet iedereen steunt de plannen van Hofman. In Amsterdam blijkt een - kleine
- meerderheid van de aanwezigen voor handhaving voor de oude, vertrouwde,
stoffige tekst. Meningen en argumenten vliegen in hoog tempo de zaal in: 'het
Wilhelmus raakt ons in deze vorm emotioneel', 'als je nu een nieuwe versie
bedenkt kun je nog 30 varianten bedenken', 'de onbegrijpelijkheid van de tekst
heeft iets mysterieus', 'ons volkslied is geen debat waard'.

    Bij een aantal nieuwe Nederlanders bestaat echter wel degelijk de behoefte
om te snijden in het Wilhelmus. Cultureel psycholoog Indra Boedjarath heeft
Surinaamse wortels en meent dat de Nederlandse identiteit in crisis verkeert.

    Ze zou graag zien dat het volkslied 'geneutraliseerd' wordt. Bovendien
moeten er nieuwe invloeden worden toegelaten in de hymne, zodat nieuwe
Nederlanders zich kunnen identificeren met het lied. 'Want nu dekt het de lading
niet', aldus Boedjarath.

    Ze krijgt steun uit de zaal, waar wordt geopperd om een tweede,
multicultureel couplet toe te voegen.

    En dat moet niet gebeuren omdat we straks toevallig een allochtone koningin
komt. Een spreker wijst erop dat een steeds grotere groep Nederlanders het
Wilhelmus niet langer als een bindmiddel beschouwt. 'En met de opkomst van
steeds meer allochtone topsporters zal dat alleen maar erger worden. Veel van
die sporters voelen zich verscheurd tijdens het Wilhelmus.'

    Ondanks de soms zeer vurige pleidooien om te gaan hakken in het Wilhelmus,
blijft het merendeel van de aanwezigen voorstander om alles bij het oude te
laten. Musicoloog/componist Konrad Boehmer vindt dat er op ons volkslied van
alles aan te merken is ('het is een Frans product met Nederlandse
ondertiteling') maar wijst erop dat de meeste landen het met volksliederen
moeten doen waar de gewone man/vrouw ook geen hout van snapt.

    Boehmer: 'Dus zing je volkslied als een historisch document. En blijf er met
je poten vanaf.'

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               49 of 70 DOCUMENTS

                                Algemeen Dagblad

                                 April 24, 2001

Foto's van Cas Oorthuys zinderen van levenslust

BYLINE: DOOR MIRJAM KEUNEN

SECTION: Kunst; Pg. 25

LENGTH: 590 words

DATELINE: Rotterdam


    'Wat was het vroeger rustig', verzucht een bezoeker. Een ander vraagt: 'Ben
jij nog op de wereldtentoonstelling van 1958 geweest?' Vooral bij oudere kijkers
roept de expositie l'Europe/Europa/Europe van fotograaf Cas Oorthuys in de
Kunsthal in Rotterdam nostalgische gevoelens op. Kreten van herkenning klinken
door de zaal als bezoekers foto's zien van plekken waar ze ooit zelf zijn
geweest tijdens een vakantie.

    Het overgrote deel van de 150 zwartwitfoto's over Europa werd gepubliceerd
in de populaire reeks Contact Foto- en Reispockets die tussen 1951 en 1965 werd
uitgegeven. De door Jan Brusse, A. den Doolaard en Bert Schierbeek geschreven
reisgidsen waren wars van cliches die aan dit genre kleven. Dat was vooral te
danken aan de foto's die Oorthuys maakte van landschappen, steden en het
dagelijkse leven in Europa.

    De foto's laten een verstild Europa zien uit een andere tijd, maar veel
beelden zijn tijdloos. Het zijn ook geen toeristische foto's. Daarvoor zijn ze
te authentiek: ze tonen de poezie van het dagelijkse leven. Veel foto's zinderen
bovendien nog steeds van levenslust. Maar ze geven vooral Oorthuys' kijk op het
Europa van de wederopbouw weer. Ondanks de Koude Oorlog is dat Europa
doortrokken van een optimistisch wereldbeeld waarin de fotograaf met mededogen,
verwondering en humor naar de mens en zijn omgeving kijkt. Daarbij vangt hij
zijn beelden in eenvoudige en sterke composities.

    Uit 1946 dateert een foto van het door de oorlog getekende Frankfurt. Een
kleine jongen staat op een kruispunt in een landschap van ruines. Van bovenaf
gefotografeerd lijkt hij nog kleiner dan hij is. In zijn kwetsbaarheid lijkt het
kind de hoop van de fotograaf te symboliseren op betere tijden. Soms schreeuwen
zijn foto's als het ware uit dat hij zich betrokken voelde bij het Europa dat
zich herstelde van de oorlog.

    Van massatoerisme was in de jaren 50 nog geen sprake. Toen Oorthuys rondtrok
kwam het toerisme voor de gewone man net op. Ook lijkt het of de culturele
diversiteit groter was dan nu. McDonalds had zijn intrede nog niet gedaan. Toch
is de nieuwe tijd niet ver meer - maar nieuwkomers als het vliegtuig en de
tankwagen staan nog steeds in de schaduw van meer traditionele beelden, zoals de
foto van een jonge Griek op zijn muildier.

    Door hun poezie overstijgen veel beelden de tijd. In een schaduwrijke straat
in Madrid valt het zonlicht op een kruispunt, waar een man net een vrouw
passeert. We zien hem op de rug, zijn schaduw valt achter hem op de straat. En
zij - in witte schort en met twee manden aan de arm - ontwijkt zijn blik.
Waarschijnlijk fotografeerde Oorthuys twee toevallige passanten en was hij
gebiologeerd door de compositie, maar zijn foto suggereert meer. Alsof hij een
magisch moment heeft gevangen.

    De foto die Oorthuys maakte bij het Zwitserse bergstation Jungfraubahn laat
een lijnenspel zien van licht en schaduw. Drie mensen kijken in het station door
een groot raam naar een besneeuwd landschap. De felle middagzon hult de bergen
in een oogverblindende gloed. En de mens is een donkere gestalte die een schaduw
achterlaat op de grond.

    Het is jammer dat uitgevers geen topfotografen en schrijvers meer op pad
sturen om voor reisgidsen het Europa van het nieuwe millennium te vangen. Als
deze expositie iets bewijst, is het dat.

    Het boek Cas Oorthuys Onderweg - Europa 1945-1965 kost 99,50. Uitgeverij
Contact Amsterdam. ISBN 90-254-6321-5.

    ****

    Duitsland 'Neurenberg' 1946.

    Foto Cas Oorthuys

    Fotografie ; Kunst en Cultuur ; Kunst

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               50 of 70 DOCUMENTS

                                Algemeen Dagblad

                                 April 18, 2001

Vakblad voor de grote dag ; Bruid & Bruidegom internationaal raadgever voor
trouwlustige paren

BYLINE: DOOR ALBERT KOK

SECTION: Media; Pg. 26

LENGTH: 1319 words

DATELINE: Munster


    Hoe bereid je je voor op de mooiste dag van je leven? Veel trouwlustige
paren hebben geen idee. Vandaar het grote succes van Bruid & Bruidegom, een
kwartaalblad zo dik als een telefoonboek. De van oorsprong Nederlandse uitgave
verschijnt inmiddels ook met edities in Belgie, Duitsland, Zwitserland en
Oostenrijk. 'Trouwen is van alle tijden en van alle culturen', meldt directeur
Rob Klaarenbeek opgewekt bij de opening van een nieuw kantoor in de Duitse stad
Munster.

    'Onze doelgroep bestaat uit aanstaande bruidsparen die 16 tot 18 maanden
voor de huwelijksdatum voor het eerst ons blad kopen. Dat doen ze doorgaans in
een grote mate van anonimiteit: hij heeft haar ten huwelijk gevraagd en nog
niemand mag dat verder weten. Ze willen pas met hun plannen naar buiten komen op
het moment dat ze zo'n beetje de 'outline' kennen: wel of niet in de kerk, in
welk gemeentehuis, groot of klein feest. Op dat moment worden wij als eerste bij
dat grote geheim betrokken - als een soort raadgever.'

    Rob Klaarenbeek, directeur van Bruid & Bruidegom, kent zijn klanten.
Doorlopend marktonderzoek houdt hem op de hoogte van de noden van trouwlustige
paren die geen idee hebben hoe ze zich op 'de mooiste dag van hun leven' moeten
voorbereiden. Uiteraard is dat geen verwijt: de meeste mensen trouwen nu eenmaal
maar een of twee keer en zullen dus nooit in staat zijn om in deze situatie op
hun routine te drijven. Bovendien is de manier waarop mensen trouwen aan mode
onderhevig.

    Klarenbeek: 'Je ziet steeds vaker dat huwelijkskandidaten er niet alleen een
feestelijke dag van maken die ze zich hun hele leven blijven herinneren. Ze
hebben ook steeds vaker de neiging om die dag te omlijsten met voor hun
wezenlijke elementen. Als ze elkaar dus hebben leren kennen tijdens het
parachutespringen, dan zullen ze in de keuze van de trouwlocatie iets van die
omstandigheid laten terugkeren. Huwelijksfeesten worden steeds persoonlijker
gekleurd. Dat is echt iets van de laatste jaren. Het moet als het ware een
presenteerblaadje van je eigen leven worden.'

    Bruid & Bruidegom is inmiddels een niet meer weg te denken blad, waarvan in
vijf Europese landen een slordige 700.000 exemplaren per jaar worden verkocht.
Toch bestaat het blad relatief kort: pas in 1982 stond Bert Klomp, eigenaar van
een drukkerij, op het punt om te trouwen met zijn Britse vriendin Chris. De
aanstaande bruid keek ervan op dat het op de Nederlandse markt nog steeds
ontbrak aan een soort papieren wegwijzer. In die fase was Klaarenbeek uitgever
van medische tijdschriften: 'We raakten met elkaar in gesprek en op een
zondagmiddag in de achtertuin hebben we de beslissing genomen om die leemte op
te vullen.'

    Een jaar later presenteerde het duo de eerste Bruid & Bruidegom; in een
oplage van 5000 en met een omvang van 95 pagina's. Ter vergelijking:
tegenwoordig gaan er van de in totaal vijf internationale edities 700.000
exemplaren per jaar over de toonbank in 24.000 kiosken en bedraagt het aantal
pagina's tussen de 400 en 500.

    Klaarenbeek is niet van plan om zich in zijn Nederlandse editie gek te laten
maken door het naderende huwelijk van Willem-Alexander en Maxima. 'Voor mij is
er geen verschil tussen het huwelijk van de aanstaande koning en dat van de
vuilnisman. De emotie is dezelfde: mensen houden van elkaar en willen met elkaar
verder. Het is een leuke aanleiding voor een verhaal over de vraag waar de
Oranjes allemaal mee te maken krijgen als ze hun trouwdag organiseren. Maar over
het algemeen zitten wij net zo lief bij de gewone man.'

    Gedurende de anderhalf jaar durende voorbereiding op het huwelijk rent die
gewone man gemiddeld drie, vier keer naar de kiosk. Of liever gezegd: de gewone
vrouw gaat erop uit om Bruid & Bruidegom te kopen, want 97 procent van alle
kopers is vrouw. Als zij toe is aan bijvoorbeeld de aanschaf van een bruidsjapon
haalt ze de nieuwste editie erbij en kijkt ze wat het laatste modebeeld
voorschrijft. Het is de ervaring van Klaarenbeek dat kopers zijn blad zelden
weggooien. 'Wij vinden onze uitgave nooit terug in de papiercontainer. Uit
onderzoek blijkt dat kopers er vier tot vijf uur in lezen, waarna ze het blad
vol ezelsoren opzij leggen totdat ze er bijvoorbeeld aan toe zijn om de in het
blad besproken ringen te kopen.'

    Zoals Klaarenbeek opmerkt is trouwen een ritueel dat overal ter wereld
voorkomt, maar de wijze waarop een dergelijke verbintenis wordt gevierd kent
grote verschillen. Zelfs op korte afstand, in Belgie, ziet de
doorsnee-huwelijksdag er anders uit dan in Nederland. Klaarenbeek: 'Uit recent
onderzoek blijkt dat de Belgische vrouw gemiddeld op haar 27ste trouwt - bijna
drie jaar eerder dan de Nederlandse bruid. Bovendien heeft amper 50 procent van
de huwelijkspartners vooraf samengewoond.'

    Dat verklaart waarom er voor de Vlaamse markt een aparte editie wordt
gemaakt; in Belgie en met Belgische redacteuren. Klarenbeek: 'In Belgie is het
heel gebruikelijk dat je op de dag van het huwelijk met 150 gasten aan het diner
gaat. In Nederland zijn we wat zuiniger en nodigen we die hoeveelheid gasten nog
wel uit op de receptie, maar is het diner voor een relatief kleine groep familie
en vrienden gereserveerd. Duitsers doen het weer anders en nodigen weinig mensen
uit op de receptie, waarna de grote meute pas 's avonds op het toneel
verschijnt. Dat maakt het voor ons onmogelijk om een verhaal over pakweg de
tafelschikking plus bijbehorende foto's klakkeloos van het ene land naar het
andere over te hevelen.'

    De directeur legt in het nog kale, nieuwe Duitse hoofdkwartier in Munster
(met een oppervlakte van 536 vierkante meter driemaal zo groot als de
huisvesting waarmee de uitgeverij zich tot op heden behielp) drie exemplaren op
tafel. Bruiden uit edities van Nederland, Belgie en Duitsland kijken de lezer
stralend aan. Elk land, zo blijkt, krijgt de bruid die het verdient. De
Nederlandse is wat jeugdiger en vlotter dan de Duitse 'Braut', die
verhoudingsgewijs traditioneel is en minder hip. De Belgische bruid is nog
jonger dan haar Nederlandse soortgenoot, heeft een meer ontwikkeld stijlgevoel,
maar is ook uiterst bescheiden. Om die reden, zo legt Klaarenbeek uit, wordt ze
altijd met de kin naar beneden geportretteerd.

    Tot een jaar of vijf geleden werd Bruid & Bruidegom vrijwel uitsluitend
gemaakt voor debuterende huwelijkskandidaten. Intussen is volgens Klaarenbeek
het tweede en derde huwelijk uit de taboesfeer gehaald. Sterker nog: die
volgende huwelijksdag mag in alles beter en extravaganter zijn dan de
voorgaande. 'Wij proberen met onze reportages zoveel mogelijk op zulke
ontwikkelingen aan te sluiten. Net zoals we er rekening mee houden dat de
ontkerkelijking doorzet en vrouwen de laatste tijd weer steeds jonger hun eerste
kind krijgen. We houden de vinger aan de pols met behulp van jongerenonderzoek
en we maken gebruik van de ervaringen die relatietherapeuten met hun clienten
opdoen.'

    Klinkt mooi, maar al bladerend valt op dat de multiculturele samenleving nog
niet echt tot Bruid & Bruidegom is doorgedrongen. 'Momenteel verdiepen we ons
dan ook heel serieus in het allochtone huwelijk', reageert Klaarenbeek. 'En
terecht, want over vijf jaar is bij 20 procent van alle huwelijken minimaal een
allochtone partner betrokken. Daar moeten we binnen onze bladformule een weg
voor vinden en in de modellen die we voor onze fotoreportages gebruiken rekening
mee gaan houden. Voor een blad met een lange voorbereidingstijd en een
verschijning van slechts eens per drie maanden is het belangrijk dat we niet
alleen weten hoe het huwelijk vandaag wordt begonnen, maar vooral ook hoe de
mensen over een paar jaar van hun trouwdag de mooiste dag van hun leven denken
te maken. Wij maken een blad van nu voor de bruid van straks.'

    Rob Klaarenbeek in het nieuwe Duitse hoofdkantoor: 'Wij maken een blad van
nu voor de bruid van straks.'

    Foto Eric Brinkhorst

    Tijdschriften ; Media ; Pers

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               51 of 70 DOCUMENTS

                                Algemeen Dagblad

                                 April 3, 2001

Wie is er bang voor Van Gaal?

BYLINE: WILLEM AMMERLAAN

SECTION: Economie; Pg. 12

LENGTH: 835 words


    EEN KRITISCHE vraag stellen is al buitengewoon riskant, maar de
voetbaljournalist die het waagt de bondscoach van het Nederlands elftal in het
openbaar te trotseren, moet in zijn branche wel behoorlijk suicidaal zijn.

    Behalve dan misschien die verslaggeefster van de Spaanse krant La
Vanguardia, die Van Gaal tijdens een persconferentie ooit rustig liet uitrazen
en vervolgens respect van hem eiste: 'Want dat toon ik ook voor u en ik doe hier
alleen maar mijn werk'.

    De Spaanse tribunes hebben hem inmiddels met hun beruchte witte zakdoekjes
uitgezwaaid ('Vriendinnen en vrienden van de pers, ik ga. Gefeliciteerd!') en
het zal die verslaggeefster dus een zorg zijn of ze bij zo'n Nederlandse trainer
alsnog op de zwarte lijst terecht is gekomen.

    Om het maar neutraal te zeggen: Van Gaal is niet erg dol op journalisten
('Ben jij nou zo dom of ben ik nou zo slim?'), maar na de lessen van drie jaar
oorlog met de Spaanse pers, leek de opvolger van Frank Rijkaard de laatste
maanden door een onwaarschijnlijke mildheid te zijn bevangen. Niet meer die
publieke woedeuitbarstingen, maar voor zijn doen een overmaat aan begrip en
geduld in het contact met de pers.

    Tot vorig weekend na de gewonnen wedstrijd tegen Andorra een volstrekt
onschuldige opmerking van de altijd voorzichtige en volgzame
televisiepresentator Jack van Gelder kennelijk de lont weer in het kruitvat stak
en Van Gaal zijn interviewer kleinerend de oren waste. In de studio straalde
Tukker Tom (Egbers) bij zulke opwindende live-tv, maar Hans Kraaij sr. schudde
het hoofd en deed er wijselijk het zwijgen toe ('Ik ben voetbal-analist en geen
voetbaltrainer-analist').

    Zelf halen ze er meestal de schouders over op, maar voetbaljournalisten, die
ook nog eens het Nederlands elftal in hun takenpakket hebben, zijn niet echt te
benijden. Voor de buitenstaander lijkt het allemaal zo mooi: vliegen naar verre
oorden op kosten van de baas, de mooiste plaatsjes op de tribune, jij-en-jou met
die voor de gewone man zo onbereikbare voetbalmiljonairs.

    Dat valt in de praktijk erg tegen, want zo prettig zijn de wachttijden op de
luchthavens en die volgepakte vliegtuigen niet en ontspannen naar een potje
voetbal kijken is er ook al niet bij. Tenslotte wordt er als verslaggever wel
van je verwacht dat je een kwartier na de wedstrijd een sprankelend verslag naar
je redactie hebt doorgeseind. En ondertussen bidden dat er niets misgaat met de
telefoonverbinding tussen je laptop en de computer op de krant.

    Voetbaljournalisten krijgen nogal eens het verwijt dat ze niet onafhankelijk
meer zijn, onderdeel zijn geworden van het gesloten wereldje van spelers,
trainers en bestuurders. Dat ze meedoen aan het vereren van de helden en geen
afstand bewaren, het gevoel voor relativering kwijt zijn.

    Voor het grootste deel is dat onzin, al is het waar dat de voetbaljournalist
in een beperkte kring zijn werk moet doen en daar op zijn artikelen de volgende
dag ook direct wordt aangesproken. Afstand houden is letterlijk lastig, omdat je
er bijna elke dag weer moet zijn.

    Dan is het mooie theorie dat een journalist altijd onafhankelijk en kritisch
moet blijven, maar zeker in het contact met lichtontvlambare types als Van Gaal
kan de prijs die daarvoor moet worden betaald wel erg hoog oplopen.

    Zoals voor sportredacteur Paul Onkenhout van de Volkskrant, die acht jaar
geleden een artikel schreef waarin hij Ajax 'een sekte' en Louis van Gaal
'sekteleider' noemde. 'Het leverde mij een plaats op de zwarte lijst op, het
klassement van journalisten die in de ogen van Van Gaal niet deugen, of te
kritisch zijn', legde hij zijn lezers uit. De journalist werd in de ban gedaan
en kreeg nooit meer een interview.

    'Het is niet iets om trots op te zijn, zo'n klassering. Lezers van de
Volkskrant willen ook wel eens een interview met Van Gaal lezen. Anderzijds komt
het de onafhankelijkheid ten goede. Als je toch al in de ban bent gedaan, hoef
je nergens meer voor te vrezen. Je kunt dus schrijven wat je wilt'.

    Vrees, daar draait het dus kennelijk om in de relatie met Van Gaal. Niet
alleen bang zijn dat je als voetbaljournalist publiekelijk geschoffeerd wordt,
maar ook nog eens het risico lopen dat je je krant dupeert.

    Op deze plek in de krant gaat het vaak over de vraag of journalisten zich
aan de regels van hun beroepsethiek hebben gehouden. Maar journalisten hebben
niet alleen plichten, ze hebben ook het recht om zelf fatsoenlijk en met respect
behandeld te worden. Wie dat niet doet behoort daar krachtig op aangesproken te
worden.

    Maar wie roept zo'n Van Gaal tot de orde? Zolang hij zelfs zijn eigen
voorlichter, naast hem op het podium, in het openbaar te kakken mag zetten ('Ga
je me nu al corrigeren als ik nog niet eens uitgesproken ben?') valt niet te
verwachten dat de KNVB het aandurft paal en perkt te stellen aan het wangedrag
van zijn coach. Misschien wordt het tijd om het Genootschap van Hoofdredacteuren
eens op een idee te brengen.

    Journalistiek ; Voetbal ; Sport ; Media

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               52 of 70 DOCUMENTS

                                Algemeen Dagblad

                                 April 2, 2001

Extremisten doden kinderen

SECTION: Economie; Pg. 11

LENGTH: 84 words

DATELINE: Algiers


    Moslim-extremisten hebben een familie uitgemoord in een dorp 60 kilometer
ten zuiden van de Algerijnse hoofdstad Algiers. Twee volwassenen en drie
kinderen werd de keel doorgesneden. De aanval is het laatste incident in
Algerije waarbij ook kinderen slachtoffers werden. Militante islamieten voeren
al negen jaar een bloedige strijd tegen de regering, waarbij meer dan 100.000
doden zijn gevallen, meest gewone burgers.

    Burgeroorlogen ; Politiek en Staat ; Binnenlandse Politieke Onrust

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               53 of 70 DOCUMENTS

                                Algemeen Dagblad

                                 March 26, 2001

Koning bij de gratie Gods

BYLINE: REX BRICO

SECTION: Economie; Pg. 11

LENGTH: 894 words


    TELKENS WANNEER ik vroeger mijn stamcafe bezocht, was daar een man die, na
nogal wat alcohol tot zich genomen te hebben, uitriep: 'Ik ben God!' Soms
antwoordde een gast losjes 'verander mijn spa dan maar in wijn', maar doorgaans
schonk niemand er aandacht aan. Ik ook niet, behalve een keer toen hij een
drankje voor me bestelde. Ik ging naast hem staan en probeerde met de grootst
mogelijke tact erachter te komen wat hem bewoog dat keer op keer te roepen. Dat
bleek zijn overtuiging te zijn dat als hij zijn stelling maar vaak en lang
genoeg herhaalde, de mensheid ten slotte wel zou geloven dat hij God was.

    Een nogal simplistische overtuiging, leek me, niettemin zeer in zwang in
onze tijd, ook onder niet-drinkers. Ik hoef immers maar de televisie aan te
zetten om voor de 30ste of de 40ste keer te vernemen dat een of ander wasmiddel
beter wast dan alle andere, dat de belastingsdienst het ons nog leuker gaat
maken, of dat het laatste merk auto onovertrefbaar is in kwaliteit. Terwijl we
allemaal weten dat het niet waar is. Reclamemakers gaan er kennelijk van uit dat
als ze een stelling maar lang genoeg herhalen, wij haar op den duur ook geloven.

    Niet alleen reclamemakers, ook wetenschappers maken hiervan soms gebruik. Zo
kom ik al jaren in boeken en lezingen de stellige uitspraak tegen: 'God is
dood'. Op eclatante wijze gebeurde dat in een lezing die Paul Cliteur,
hoogleraar filosofie in Leiden en Delft, deze maand hield voor het Nieuw
Republikeins Genootschap. Zijn stelling luidde: 'God is dood en in zijn kielzog
neemt hij de koning mee'. Maar liefst twee dode vliegen in een professorale
klap, want de bewering dat de monarchie op sterven ligt, is ook zo'n kreet die
in de crisis rond Jorge Zorreguieta dagelijks wordt uitgestoten. Wat althans
Cliteur nog siert is dat hij uitlegde waarom de monarchie volgens hem gedoemd is
te verdwijnen.

    Maar eerst zijn premisse dat God dood is. Dat kan niet anders betekenen dan
dat mensen niet meer in hem geloven. Klopt dat, of behoort die bewering tot de
categorie dronkemanstaal? Ik denk het laatste. Volgens de jongste peilingen van
het CBS rekent immers nog 59 procent van de bevolking zich tot een kerk. Ook het
Sociaal en Cultureel Planbureau, dat bepaald niet van pro-religieuze
vooringenomenheid beschuldigd kan worden, komt niet verder dan 17 procent
atheisten en 12 procent agnosten. Van meer dan de helft van de bevolking mag dus
worden aangenomen dat ze op een of andere wijze in God gelooft. Nu ben ik me
uiteraard bewust dat er een invloedrijke intellectuele elite bestaat die dat
geloof afwijst. Daar zijn begrijpelijke redenen voor, maar het zegt niets over
hen die nog wel geloven. Evenmin als de wetenschap kan bewijzen dat God bestaat,
kan ze aantonen dat hij niet bestaat. Geloof stoelt nu eenmaal niet zozeer op
intellectuele ontwikkeling als wel op ervaring van intuitieve aard. Zoals Jezus
bad in Mattheus 11:25: 'Heer van hemel en aarde, ik dank u dat u eenvoudige
mensen hebt laten zien wat u voor wijzen en geleerden verborgen hebt gehouden.'

    God is voor zeer velen nog springlevend, ook al projecteren steeds meer
gelovigen niet alle constructies meer op hem die in de christelijke traditie
bedacht zijn. Volgens Cliteur was het aan die traditie te danken dat de koning
vroeger 'bij de gratie Gods' kon regeren, maar nu, vanwege het afbrokkelen
ervan, geen goddelijk been meer heeft om op te staan. Nu zal dat in de
Middeleeuwen waar geweest zijn, maar al in de Reformatie had de vorst niet meer
de pretentie 'namens de Grote Roerganger te spreken', om Cliteurs woorden te
gebruiken. Voor protestanten waren er de bijbel en de theologen die dat deden,
terwijl katholieken hun paus en bisschoppen hadden. Vandaag gaan veel gelovigen
daar weer anders mee om en dat is maar goed ook. Godsdienst is interpretatie, en
als die levend wil blijven, verandert ze mee met nieuw verkregen kennis en
inzicht.

    Regeert de koningin dan niet meer bij de gratie Gods? Regeert
Willem-Alexander straks uitsluitend bij de gratie van de keurige familie waaruit
hij stamt? Voor Cliteur zal dat misschien gelden, maar er is geen gelovige in de
wereld die zichzelf niet beschouwt als levend en werkend bij de gratie Gods, of
hij nu een kroonprins is of een tuinman. Ook ik schrijf deze column bij de
gratie, dat wil zeggen, dankzij de inwerking van God. Dat is wat mij
onderscheidt van Cliteur: dat hij denkt zelf aan zijn rafelige touwtjes te
trekken, terwijl ik geloof dat er een God is, die achter de coulissen meetrekt.
Ook kroonprins Willem-Alexander gelooft dat, al staat hij dan misschien niet
helemaal in de traditie van zijn hervormde voorouders, zoals Cliteur opmerkt.
Maar dat is niet wat zijn toekomstig koningschap legitimeert. Dat is veeleer de
meerderheid van ons volk, die in de Oranjes ons nationale karakter en ons
historisch erfgoed gesymboliseerd ziet.

    In een recent nummer van Elsevier constateert hoofdredacteur Arendo Joustra:
'In intellectuele kringen is het hip om aan de monarchie te twijfelen, al was
het maar om zich te onderscheiden van het gewone volk dat de monarchie blijft
steunen.' Zo is het maar net. Een groeiend aantal intellectuelen wenst niet
geassocieerd te worden met mensen, die het hoofd buigen voor een koning, of voor
God. Ze gedragen zich nog net niet als die dronkeman die riep dat hij zelf God
was. Maar ze bedoelen het wel.

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               54 of 70 DOCUMENTS

                                Algemeen Dagblad

                                 March 17, 2001

Justitie moet uit z'n ivoren toren

BYLINE: DOOR BERT HUISJES

SECTION: In het nieuws; Pg. 2

LENGTH: 1622 words


    Zijn ouders wilde dat hij priester werd, maar hij werd misdaadbestrijder aan
de top. Hoofdofficier Leo de Wit (57) verruilde Rotterdam voor Amsterdam, het
centrum voor drugs- en wapenhandel. Hij heeft z'n visitekaartje inmiddels
afgegeven.

    NOG MAAR NET WAS hij binnen in Amsterdam. Ja, en wat doe je dan? Je geeft je
visitekaartje af. Je pakt bijvoorbeeld de Hell's Angels aan. Negentien jaar lang
had geen agent zich op het terrein van het clubhuis van de 'motorfanaten'
gewaagd. Dus was het tijd voor een grootscheepse inval, om het respect voor
justitie en politie te herstellen. Want dat had een aardige deuk opgelopen bij
de demonstratieve begrafenis van de Amsterdamse 'godfather' Sam Klepper.

    Maar wie had verwacht dat er grote wapen- en drugsvondsten werden gedaan,
kwam bedrogen uit. De actie leverde weinig op. 'Nou weinig', zegt hoofdofficier
De Wit, 'er werden toch vijf wapens in beslag genomen. Onze Centrale
Inlichtingen Dienst had harde informatie dat er wapens lagen, zoiets leg je niet
naast je neer. Dan onderneem je actie.'

    Na de teleurstellende vondst, opperde De Wit dat de Angels waren getipt.
'Zeker weten doe ik dat niet. Maar als om vier uur al een tv-ploeg voor de poort
staat, terwijl de politie-inval pas om zeven uur 's ochtends is... Tja, dan loop
je kans dat iemand uit het raam kijkt, en zich afvraagt: zou er iets ophanden
zijn?'

    Zijn tweede visitekaartje zat verscholen in een beslissing van de ministers
van Binnenlandse Zaken en Justitie. De Amsterdamse politie werd, zo bleek vorige
week, verplicht weer undercover te gaan, iets waar het korps jaren geleden mee
stopte om 'principiele redenen'. De Wit wil zijn directe invloed niet
bevestigen. Maar om een ding windt hij geen doekjes. Wil hij de misdaad in
Amsterdam kunnen bestrijden, dan moeten hem alle mogelijkheden ter beschikking
staan. 'Ik moet kunnen putten uit het volledige arsenaal. Infiltratie en
pseudo-koop horen daarbij.'

    Enkele weken is hij nu aan de slag. Maar pas gisteren volgde zijn officiele
installatie, een ceremoniele gebeurtenis in het bijzijn van vrienden, familie en
natuurlijk alle vertegenwoordigers van Justitie, de Amsterdamse politie, de
rechtbank en het gemeentebestuur. Vele felicitaties en welkomstbetuigingen waren
er voor zijn komst naar de hoofdstad.

    Toch was zijn komst omstreden. Toen zijn benoeming in het geruchtencircuit
circuleerde, schreef de Volkskrant dat hoofdcommissaris Jelle Kuiper en
rechtbankpresident R. Gisolf een brief hadden geschreven naar de hoogste baas
van het OM. Zij zagen De Wit absoluut niet zitten. 'Onberekenbaar', een
'ongeleid projectiel' en 'te wild' zou hij zijn. 'Daar kwam de krant zo wel erg
gemakkelijk mee weg.'

    Een dag later volgde in dezelfde krant een rectificatie, met de mededeling
dat de citaten onterecht aan Kuiper en Gisolf waren toegeschreven. Maar de
boodschap was duidelijk. Amsterdam wilde hem niet.

    Die weerstand betrof niet alleen de persoon De Wit; het ging er vooral om in
welk kamp hij zat binnen justitie, dat verdeeld was tussen zogenoemde
'rekkelijken' (de top van justitie) en de 'preciezen' (Amsterdam). Na het uit de
hand lopen van undercover operaties en het doorlaten van grote hoeveelheden
drugs, begin jaren 90, vond Amsterdam zulke acties voortaan taboe. De Wit en de
top van het openbaar ministerie vonden juist dat deze methoden soms noodzakelijk
zijn.

    In zijn naar gezoete tabak geurende kantoor op de vijfde etage van het
Amsterdamse paleis van justitie, stampt Leo de Wit rustig zijn pijp aan. Zijn
gezicht vertrekt geen spier, als hij aan het rumoer rond zijn benoeming
terugdenkt. Hij zegt: 'Ach, ik ga nooit af op krantenberichten. Ik ben naar de
mensen toegegaan met wie ik moest werken, je wilt weten hoe de hazen lopen,
nietwaar? Nou, de geschetste weerstand heb ik in die gesprekken in het geheel
niet gevoeld.'

    De discussie over rekkelijken en preciezen, hij wil er nauwelijks nog
woorden aan vuil maken. 'Die leeft toch helemaal niet meer. Er is een
parlementaire enquete geweest en daarbij zijn incidenten met undercover
operaties diep uitgespit. Daaruit bleek dat toen het doel en de middelen uit
elkaar zijn geraakt. De spasmes over deze vorm van opsporing zijn gelukkig
voorbij.'

    Hij werd uitverkoren door het college van procureurs generaal, de top van
het openbaar ministerie. Een hoofdofficier met voldoende jaren in zo'n zware
functie en met een duidelijk profiel.

    Als kind zagen zijn Amsterdamse ouders een priester in hem vanwege zijn
sterk rechtvaardigheidsgevoel. Maar het seminarie werd een studie rechten. Na
een carriere bij het ministerie van justitie als onder meer chef afdeling
opsporingsbeleid, stapte hij in '81 over naar de 'staande magistratuur'. Wat
volgde waren retourtjes Rotterdam-Amsterdam. Eerst officier in Rotterdam, daarna
in Amsterdam. Even hoofdofficier in Breda, en daarna al snel naar Rotterdam om
vervolgens weer naar Amsterdam te vertrekken.

    In zijn Rotterdamse periode als hoofdofficier van justitie viel hij op.
Eigenzinnig, bazig, discreet, een durfal, arrogant - waren enkele van de titels
die hij kreeg. In de nationale schijnwerper belandde hij tijdens de
parlementaire enquete Van Traa naar ontoelaatbare opsporingsmethoden. Hij werd
live op tv gemangeld en kwam in een 'verdacht daglicht' te staan tijdens zijn
verhoor door Van Traa. De Wit, die zelf als hoofdofficier ook undercover
trajecten had toegestaan, leek om de hete brij heen te draaien.

    Een fragment dat alle journaals haalde was de toegebeten zin: 'Mag ik u
eraan herinneren dat u onder ede staat!' De Wit moest zijn geheugen 'maar eens
opfrissen', vonden de onderzoekers.

    Maar in de hoogste echelons van justitie en OM heerste een andere mening
over De Wit en Van Traa. De laatste was wel 'heel erg politiek bezig', zei
topambtenaar op Justitie, H. Mayer, onlangs in NRC Handelsblad. 'Die Van Traa
was gewoon een ontzettend vervelende vent die nu ten onrechte als een heilige
wordt vereerd.' De Wit was bovendien ziek tijdens de verhoren. Nee, de top van
het openbaar ministerie zag in hem juist 'een van de beste hoofdofficieren,
zoniet de beste'.

    Dat hij nu benoemd is voor het zwaarste parket van het land, onderstreept
dat de top hem koestert. De Wit is er nuchter over. Als belangrijkste wapenfeit
noemt hij 'de succesvolle interne reorganisatie van het Rotterdamse parket'.
Verder was hij 'blij verrast' dat hij werd gevraagd, en is het een 'hele eer'.
'Ik beschik niet over de motivatie van het college om juist mij te nemen, anders
dan dat ik ervaring heb.'

    De benoeming ligt voor zijn gevoel al ver achter hem, er is zelfs al een
dagelijkse routine. Drie uur zit hij nu dagelijks in de auto naar en van zijn
werk. Het echtpaar wilde de villa in Kralingen niet opofferen. Door een
chauffeur wordt hij voorlopig 's ochtend om half acht opgehaald, om 's avonds
tegen negenen weer te worden afgezet. 'Ik zoek nog naar een appartementje in
Amsterdam', zegt hij. 'Reizen kan prima, ik werk gewoon door in reistijd. Maar
als hoofdofficier wil ik me straks toch in het publieke leven tonen.'

    Maar wonen doet hij toch in Rotterdam. Ook omwille van zijn vrouw Marijke,
die er docent is 'Zij heeft ook haar werk, en ik heb besloten deze baan te
nemen, dus...' Hij heeft bovendien een verleden met de stad, waar hij
tumultueuze jaren draaide.

    Als een soort afscheidscadeautje werd onlangs de Schiedamse crimineel Cock
S. gepakt, die politie en De Wit al jaren op de korrel hadden. Het is de stad
die hem heeft gevormd, waar hij bewust de grenzen zocht; van de opsporing, maar
ook van het herstel van openbare orde, zoals in de Millinxbuurt.

    Dat laatste leverde ook al een rel op. Mag je zomaar een woonwijk hermetisch
afgrendelen en iedereen daar preventief fouilleren op wapens? Die vraag rees, na
de door De Wit gelaste actie. Nee, natuurlijk niet, vonden politici. 'Het was
een experiment', zegt De Wit nu. 'Het was geen opwelling of zoiets. Het was een
bewuste keus om daar in te grijpen. Die buurt had meerdere overvallen per dag.
Achteraf kun je zeggen dat het wellicht niet direct voor herhaling vatbaar is.
Maar je moet ook durven te experimenteren met wat je kan doen tegen de misdaad.'

    Bovendien was het ook weer niet zo erg, als later werd voorgesteld. 'We
hebben geen hele wijk hermetisch afgesloten. Het was geen razzia, dat is een
onjuist beeld. Feitelijk ging het om een straat waar we met agenten doorheen
zijn gelopen. In de kranten werd het uitvergroot, er erg scherp over geschreven.
Maar van de bewoners heb ik vele bedankjes en aardige brieven gehad. Bovendien
ligt er nu een wetsvoorstel om de controle op wapens te verruimen. In de Bijlmer
gebeurde enkele dagen later hetzelfde, maar dat is nauwelijks opgemerkt.'

    Zijn doel als nieuwe hoofdofficier, hij heeft het duidelijk voor ogen.
Justitie moet de komen jaren een nadrukkelijke rol in de samenleving gaan
spelen. 'Justitie moet uit de ivoren toren.' Als hoofdofficier wil hij
nadrukkelijk aanwezig zijn in het publieke domein, als bestrijder van de
misdaad, maar ook om mensen zich veilig te laten voelen. 'Justitie is er niet
alleen voor het pakken van criminelen. Het gaat er om dat onze aanwezigheid door
iedereen wordt gevoeld, door verdachten, maar ook door de gewone burger.'

    Of hij dan ook licht kan brengen in de toedracht van de oorlog in de
Amsterdamse onderwereld, het voorlopige dieptepunt van het gezag van de politie,
durft hij niet te zeggen. 'De onderzoeken naar de liquidaties lopen.
Vermoedelijk staan er nog rekeningen open. Maar kennelijk vindt men dit niet het
moment om die te vereffenen. Ik hoop dat dit komt doordat we momenteel heel
zichtbaar zijn.'

    Foto Robbert Slagman

    Openbaar ministerie ; Recht ; Justitie ; Rechterlijke Macht

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               55 of 70 DOCUMENTS

                                Algemeen Dagblad

                                 March 14, 2001

Dagobert Duck waakt over Nederlandse euro's ; Grootste geldoperatie ooit tussen
kerst en nieuwjaar

BYLINE: DOOR ANGELA BEKKERS

SECTION: Economie; Pg. 13

LENGTH: 642 words

DATELINE: Lelystad


    'Dagobert Duck-pakhuis', wordt het in de volksmond genoemd. Maar wie
zwembaden vol met munten verwacht in de opslagkluis van De Nederlandsche Bank in
Lelystad, komt bedrogen uit. De ruime, klinische hallen staan vol met pallets en
blauwe kratten.

    De rijkste eend van Duckstad is wel de mascotte van het pakhuis. Bij de
ingang en op enkele plekken in de productiehal duikt zijn vrolijke afbeelding
op. De medewerkers van de sociale werkvoorziening die de euro in zakjes
inpakken, lopen in knalblauwe t-shirts met de tekst 'Dagobert euroteam'.

    'Het is als grap begonnen, maar zo langzamerhand is het ons handelskenmerk
geworden', aldus Eef Scheerder, projectleider logistieke zaken.

    Een groep van een kleine honderd stafmedewerkers begeleidt vanuit het
pakhuis de grootste geldoperatie die ons land ooit heeft gekend; de omwisseling
van de gulden naar de euro. Een greep uit de cijfers: 2,8 miljard euromunten
gaan in december op transport het land in. Tussen kerst en nieuwjaar rijden
ongeveer 200 vrachtwagens van Lelystad naar 55 distributiecentra. Daarnaast zijn
er de reguliere geldtransporten van waardevervoerders Brinks en Geldnet die
grote bedrijven bevoorraden. Vanuit de kleinere distributieplekken voorzien 1000
bestelauto's 230.000 winkels van nieuwe munten.

    Voordat de vrachtwagens de poorten van het opslagcentrum uitrijden, moet er
nog wel wat werk worden verzet. Zo'n 560 miljoen stuks 'gereed product'
liggenklaar op de pallets, de rest moet nog worden verwerkt.

    In de productiehal stellen werknemers van het Dagobert-team pakketten munten
samen. Langs de lopende banden staan bakken met duizenden koper-, messing of
staalkleurige munten. De gemiddelde bezoeker zal, als die de kans krijgt, het
niet kunnen nalaten om eens flink in de bakken te woelen. De
productiemedewerkers lijken er echter niet van onder de indruk. Een vrouw pakt
met een snoepschep tientallen muntjes uit een aanvoerbak en laat die in het
systeem van de lopende band glijden. Het is als drop dat in een puntzak wordt
geschept, maar dan anders.

    De euro wordt in klantvriendelijke verpakkingen aan de Nederlanders
gepresenteerd. Zo is er pakket A (een blisterverpakking met een totale waarde
van C=219) en pakket B (10 rolletjes van 1 en 2 eurocent) voor de winkelier. Dan
zijn er de consumentensets en eurokits voor de gewone burger. De eerste - een
zakje met alle euromunten van in totaal C=10,35 - kan hij vrijwillig vanaf 17
december aanschaffen. De andere, de eurokit ter waarde van C=3,88 is een
kadootje van minister Zalm (Financien) aan 15,8 miljoen geregistreerde inwoners
van Nederland.

    Productie en distributie van de euro's zijn nog maar de helft van de
operatie. Vanaf de eerste week van januari komen guldens terug. 'We verwachten
er zo'n 3 miljard ', aldus Scheerder. ' Er zijn er na de oorlog 6 miljard
geslagen, maar de helft 'versterft'.'

    De grootste bulk van de oude munten verwachten ze in Lelystad in de derde
week van januari. Rond de derde week van februari hopen ze bijna alles binnen te
hebben. Het pakhuis zal trouwens tot eind 2003 bezig zijn met de verwerking van
de gulden. Er worden zogenoemde wokkels: vervormde stukjes nikkel van gemaakt,
die in allerlei productieprocessen worden hergebruikt.

    Het is toch wel een beetje gek: het koperachtige muntje van 2 eurocent en
het gele, messingkleurige 'twintigje' in plaats van de zilverkleurige guldens .
En de nieuwe voelen ook anders aan, wat lichter, holler. Projectleider
Scheerder: 'De gulden is door het gebruik van nikkel kwalitatief een heel goede
munt. Tja, die nieuwe zijn gewoon anders, dat is even wennen.'

    Zwemmen in geld, zoals Dagobert Duck, zit er voor het euroteam in Lelystad
niet in, ook al zijn daarvoor voldoende euro's beschikbaar. Foto Marco Okhuizen

    Betalingsverkeer ; Economie ; Bedrijfstakken ; Bank- en Verzekeringswezen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               56 of 70 DOCUMENTS

                                Algemeen Dagblad

                                 March 3, 2001

Breinbekentenissen ; Hersengolven vertellen wat u niet wilt weten.

BYLINE: MARCEL ROELE

SECTION: Magazine; Pg. 10

LENGTH: 571 words


    De politie heeft enorme mazzel als de schurk zijn paspoort verliest op de
plaats van het misdrijf. De kans dat hij zijn biologische identiteitsbewijs
achterlaat, is gelukkig heel wat groter. In 1880 verkreeg de vingerafdruk de
magische status van biologisch identiteitsbewijs toen ontdekt werd dat ieder
mens een unieke vinger afdruk heeft (alleen de vingerafdrukken van eeneiige
tweelingen zijn vrijwel identiek). Ruim een eeuw later bedacht de Brit Alec
Jeffreys een methode om verdachten te identificeren op basis van hun DNA: de
genetische vingerafdruk. De dader hoeft niet per se bloed of sperma op de plaats
van het misdrijf achter te laten; een haar, een huidschilfer of een peuk (waarin
speeksel zit) is voldoende voor identificatie, dankzij een techniek die het
mogelijk maakt om een minuscuul beetje dna net zolang te kopieren totdat er
genoeg is voor een analyse.

    In het januarinummer van het Journal of Forensic Sciences presenteert de
Amerikaanse hersenonderzoeker Larry Farwell het nieuw ste hulpje voor de
misdaadbestrijder: de hersenvingerafdruk. Farwell speurt niet naar sporen van de
verdachte op de plaats van het misdrijf; hij doet het omgekeerde. Hij stelt met
behulp van een elektro-encephalogram (EEG) vast of de plaats van het misdrijf
sporen heeft achtergelaten in de hersenen van de verdachte. Zodra de hersenen
iets herkennen, springen ze een gat in de lucht. Die elektrische activiteit kan
via de hoofdhuid worden gemeten.

    Farwell toont op een computerscherm namen van locaties of personen,
plattegrondjes, foto's, enzovoort. Een deel van de plaatjes zal de kijker zeker
bekend voorkomen, een deel zeker niet en sommige worden alleen herkend door
degene die iets met het misdrijf te maken heeft. Het EEG registreert uitsluitend
herkenning, dus het kan geen onderscheid maken tussen dader, medeplichtige,
slachtoffer of getuige. Maar liegen is onmogelijk: de hersenen reageren
onmiddellijk, of de eigenaar dat nu wil of niet.

    Inmiddels hebben drie verdachten hun EEG door Farwell laten meten. Een
politieman die medeplichtig zou zijn aan drugshandel herkende de
ontmoetingsplaatsen van de handelaren en hun auto's niet. Later bekenden twee
collega's dat ze hem vals hadden beschuldigd. James Grinder kende (zo bleek uit
zijn EEG) allerlei door de politie geheim gehouden details over de moord op drie
jonge vrouwen. Hij bekende uiteindelijk. De hersenen van Terry Harrington
reageerden niet op het zien van de locatie waar hij een moord zou hebben
gepleegd, maar wel op de plek waar hij volgens zijn alibi had vertoefd. Toch zit
Harrington een levenslange straf voor deze moord uit, want de hersenvingerafdruk
is nog niet als wettig bewijs erkend.

    De CIA en de FBI vinden Farwells uitvinding interessant genoeg om hun
medewerking te verlenen aan experimenten. Farwell kon op basis van EEG's
feilloos zien aan welk rollenspel CIA-agenten hadden deelgenomen. Ook kon hij
met honderd procent betrouwbaarheid het EEG van FBI'ers onderscheiden van dat
van gewone burgers.

    De hersenvingerafdruk zou volgens Farwell ideaal zijn om leden van de maffia
te identificeren. Dat is slecht nieuws voor fervente liefhebbers van reportages,
boeken en films over de georganiseerde misdaad. De kans is groot dat ook zij
inmiddels 'te veel' weten.

    illustratie: FranCois Gervais

    foto: ABC Press

    Mens ; Wetenschap en techniek ; Wetenschap en Techniek ; Exacte
Wetenschappen ; Biologie

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               57 of 70 DOCUMENTS

                                Algemeen Dagblad

                                 March 3, 2001

Campsa ideale gids voor ontdekkingen ; Spanje

BYLINE: EDWIN WINKELS

SECTION: Toerisme; Pg. 3

LENGTH: 329 words


    HIJ HEEFT niet het prestige en de rijke geschiedenis van het rode boekje van
Michelin. De sterren die de gids van Campsa, een Spaans benzinemerk, uitdeelt
aan de restaurants zijn aardig, maar geen kok zal nachten wakker liggen in
afwachting of hij er een krijgt of kwijtraakt. Compleet is hij wel en minder
exclusief, want meer op het 'gewone volk' gericht.

    Nu is de Guia Campsa van 2001 uit. Het is een boekwerk, dat ooit begon als
zeer gedetailleerde routekaart van het immense Spanje, maar steeds meer is
uitgegroeid tot een multifunctioneel produkt dat te vinden is in vrijwel elke
auto die door Spanje rijdt. Althans, de auto's die veel rijden, want talloze
Spanjaarden komen nauwelijks hun stad of dorp uit. De helft van de gids van
Campsa, een filiaal van de benzinegigant Repsol, wordt in beslag genomen door de
83 routekaarten en het dozijn plattegronden van de belangrijkste steden. De
tweede helft is een oneindig overzicht van alle dorpen en steden, hun
bezienswaardigheden, feestdagen, hotels en restaurants. Die krijgen sterren ter
aanbeveling. Er staan korte beschrijvingen van de slaap- en eetgelegenheden in,
maar alles is wel in het Spaans. Dus niet direct op de miljoenen toeristen
gericht. De symbolen en, voor Nederlanders zo belangrijk, de prijzen van een
kamer of menu zijn echter eenvoudig te begrijpen. Bij de editie van dit jaar zit
bovendien een uitgebreid naslagwerk van alle Spaanse wijnstreken, hun bodega's
en de lekkerste en minder geslaagde wijnen, allemaal door experts beoordeeld.
Spanje's topper (met 98 op een maximale score van 100) is volgens die gids de
Vega Sicilia Tinto Gran Reserva uit zowel 1970 als 1983. Maar die zijn wel aan
de prijs: [f]560 en [f]450. De eerste 'betaalbare' uitschieters zijn, met 96
punten, rode wijnen van Grans Muralles '97, L'Ermita '98, Emeritus '97 en drie
jaargangen van Artadi.

    Non fictie ; Horeca ; Economie ; Bedrijfstakken ; Kunst en Cultuur ; Kunst ;
Taal- en Letterkunde

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               58 of 70 DOCUMENTS

                                Algemeen Dagblad

                               February 27, 2001

Komst vuurwerkbedrijf door ambtelijke koppigheid ; Documentaire toont verdriet
van Enschede

BYLINE: VAN EEN ONZER VERSLAGGEVERS

SECTION: Media; Pg. 20

LENGTH: 524 words

DATELINE: Enschede


    - Al in 1979 sprak de toenmalige burgemeester van Enschede, Ko Wierenga,
zich uit tegen de komst van een vuurwerkbedrijf binnen de bebouwde kom van zijn
stad. Dat het in mei vorig jaar geexplodeerde bedrijf er toch kwam, was het
gevolg van ambtelijke koppigheid, waarbij Wieringa zich liet overdonderen. Dat
onthult programmamaker Bernard Hammelburg in de documentaire Het verdriet van
Enschede die vanavond bij SBS 6 wordt uitgezonden.

    Volgens Hammelburg blijkt uit onderzoek in de gemeentelijke archieven dat de
ambtelijke Bouw- en Milieudienst de gevolgen van mogelijke explosies van een
vuurwerkbedrijf bagatelliseerde. Ook werd Wieringa, die de komst van een
dergelijke onderneming met een verbodsbepaling wilde blokkeren, zand in de ogen
gestrooid. Hij kreeg van zijn ambtenaren te horen dat een dergelijke
verbodsbepaling overbodig was omdat het bestemmingsplan een vuurwerkbedrijf niet
toeliet. Zo kwam de opslagplaats er zonder bouwvergunning. Bij de gemeente was
men daarvan op de hoogte, zo bevestigt een milieuspecialist in de film.

    Het verdriet van Enschede wordt uitgezonden daags voor de presentatie van
het rapport van de commissie-Oosting, dat onderzoek heeft gedaan naar de
toedracht van de ramp in Enschede, waarbij 22 mensen de dood vonden en 944
mensen gewond raakten. In de film zoekt Hammelburg de gewone man en vrouw op.
Bewoners veelal, die ondanks de beloften van premier Kok en de Enschedese
burgemeester Mans over compensatie, mentaal en materieel in de knel raakten.

    Cafebazin Elly van Tellingen, wier uitspanning net buiten het tot rampgebied
verklaarde terrein staat, maar dat niettemin ernstige averij heeft opgelopen.
Niet de overheid maar Henny Huisman schoot met zijn Surpriseshow te hulp. Het
cafe werd pico bello opgeknapt, maar wat weinigen weten is dat er bij deze
spektakelliefdadigheid ook een eigen bijdrage van de betrokkene wordt gevraagd.
Dat betreft het arbeidsloon.

    Hammelburg tekent zonder opsmuk de woede en de frustratie op van de
machtelozen. Doodgewone mensen zonder geld en contacten om hun gerechtvaardigde
compensatie voor de ramp binnen te halen. Rene Tempelman, die tijdens de
explosie onder de douche stond en bij wie deuren en muren werden weggeslagen. Om
gek van te worden, zeker als je bij de instanties op een muur van onbegrip
stuit.

    De programmamaker filmt ook dankbare mensen zoals Wille Stokkers die door de
explosie een voet kwijtraakte. Hij prijst burgemeester Mans de hemel in, gaat
met gebak en een in glas gegraveerd gedicht langs bij de agent die hem heeft
gered. Maar niet eerder nadat hij met zijn prothese op eigen kracht naar het
politiebureau kan lopen.

    De rode draad van de documentaire is echter de slachtoffers die bij de
hulpverlening over de rand vallen. Die niet passen binnen de nauwlettend
toegepaste regels of de Europese wetgeving. Hammelburg: 'Het navrante is dat de
regels nu zo strikt worden toegepast, terwijl als dat 20 jaar geleden ook was
gebeurd, de ramp zich waarschijnlijk nooit had voorgedaan.'

    Het verdriet van Enschede. SBS 6. 20.30 uur.

    Televisie ; Ontploffingen ; Rampen en Ongevallen ; Media ; Omroep

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               59 of 70 DOCUMENTS

                                Algemeen Dagblad

                               February 23, 2001

Word uw eigen bodyguard ; 'Als je handelt, moet je meteen extreem handelen'

BYLINE: DOOR ARIE VAN DRIEL

SECTION: Voorpagina; Pg. 1

LENGTH: 598 words

DATELINE: Haaksbergen


    Met zijn instructieboek Word uw eigen bodyguard levert Marcel Zwoferink een
bijdrage aan de strijd tegen zinloos geweld. In zijn rijk geillustreerde
cursusboek beschrijft hij gedetailleerd hoe eventuele aanvallers onschadelijk
gemaakt kunnen worden. Het moet gezegd: de handelingen zijn niet bepaald
zachtzinnig. Volgens de auteur kan dat helaas niet anders.

    De dood van Meindert Tjoelker liet ook Marcel Zwoferink niet los. De zinloze
moord op de jonge Fries maakte op de 29-jarige Twentenaar diepe indruk. Dit mag
nooit meer gebeuren, dacht de specialist in vechtsporten en nam een videoband
vol zelfverdedigingshandelingen op. Toen bleek dat de distributie van een
dergelijke band in Nederland niet optimaal was, kwam hij op het idee dan maar
een boek uit te geven.

    Word uw eigen bodyguard is bedoeld voor de 'normale burger', zoals de ruim
twee meter lange en breedgeschouderde auteur zijn doelgroep omschrijft. Ideaal
voor alleenwonenden, docenten, studenten, uitgaanspubliek, chauffeurs en
ondernemers, denkt hij.

    Zelfs voor diegenen die niet lenig zijn, nooit naar een sportschool zijn
geweest en dat ook niet van plan zijn, biedt het boek uitkomst. Een half uur
oefenen per dag met vriend, vriendin of partner is al voldoende om een van de
vele verdedigingstechnieken onder de knie te krijgen.

    Het boek leert de lezer ook zijn potentiele aanvaller kennen. Dat kan iemand
zijn die slecht bij kas zit, maar toch in zijn behoeften wil voorzien. Dat kan
iemand zijn die seksueel in de war is. Dat kan iemand zijn wiens ego is
beschadigd. En zo zijn er nog wel meer voorbeelden van kandidaat-belagers.

    Zwoferink: 'De meeste agressors zijn niet de mensen die op kick-boxen of
karate zitten. Dat zijn eerder de arrogante en agressieve stumpers die een ander
gewoon voor de bek slaan of trappen. Krijg je klappen of trappen, dan sta je
perplex en weet je niet wat je moet doen. Net als Meindert Tjoelker. Dat had ik
in mijn achterhoofd, toen ik eraan begon.'

    Het boek van Zwoferink bevat schokkende elementen. 'Wie er niet voor
openstaat, moet er niet aan beginnen. Maar als je handelt, moet je meteen
extreem handelen. Doe je dat niet doet, dan speel je met je leven. Maar iedereen
bepaalt voor zichzelf hoever hij gaat', zegt hij. Als discoportier weet de
voormalige reclamemaker daar alles van. 'Bij de deur van een discotheek maak je
heel wat dingen mee', knipoogt de auteur, die zich als jongen van 12 jaar al in
de diverse vechtsporten bekwaamde.

    'Mijn boek verlaagt de drempel. Mensen die nog nooit iemand hebben durven
slaan, moeten daar over heen. Ik help ze daarbij en leer ze ook hoe ze moeten
slaan. Het is net als tennis. Als je nooit een racket in je hand heb gehad,
voelt dat een beetje vreemd. Een uur later weet je niet beter', aldus Zwoferink
die ook workshops organiseert. 'Tijdens zo'n sessie kan ik het effect van een
bepaalde handeling laten zien.'

    Word uw eigen bodyguard

    Marcel Zwoferink

    [f]32,50

    Uitgeverij Allmedia

    ISBN 90-5891-025-3

    Marcel Zwoferink demonstreert: Plaats uw vrije hand op de elleboog van uw
aanvaller en druk zijn hand naar binnen. Draai uw belager naar de grond.

    De kinlift. Plaats uw handpalm onder de kin en duw het hoofd naar achteren.
Dit kan bij uw belager ernstig nekletsel veroorzaken.Foto's Eric Brinkhorst

    Trek met uw linkerhand het hoofd van de aanvaller aan de haren achterover en
sla met uw linker elleboog hard op het sleutelbeen.

    Non fictie ; Geweldsdelicten ; Vechtsport ; Sport ; Recht ; Criminaliteit ;
Delicten ; Kunst en Cultuur ; Kunst ; Taal- en Letterkunde

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               60 of 70 DOCUMENTS

                                Algemeen Dagblad

                               February 10, 2001

Ontembare recorddrift ; Nederlander doet alles voor vijf minuten heldendom

BYLINE: DOOR ANNEMART VAN RHEE

SECTION: Automobiel; Pg. 51

LENGTH: 922 words

DATELINE: Tilburg


    Buikschuiven, kotszakken verzamelen en biervaten rollen. Onzinnig of niet:
records op dit gebied zijn allemaal in Nederlandse handen. En de zucht naar het
verleggen van kolderieke grenzen neemt toe. Verzamelaar Guinness noteerde ons
land voor het eerst in de top 10 van recordbrekende naties. Vanwaar die
merkwaardige drift? Show & Zo vroeg het deskundigen en schoof deze week aan bij
een Tilburgse poging 750.000 paperclips in elkaar te priegelen.

    Spierontspanners, pleisters en anti-blaarmiddelen liggen op een prominente
plek gereed in cafe Bet Kolen. Net als een boekje vol vingeroefeningen. Want het
aan elkaar rijgen van in totaal 750.000 paperclips vergt veel van handen en
zenuwen. Precies 24 uur hebben de 60 studenten van de Tilburgse vereniging Vite
om de duizenden klemmetjes in elkaar te priegelen en een vermelding in het
Guinness Record Boek op hun naam te schrijven. Daarna gaat direct de betonschaar
in het rijgwerk. Genadeloos.

    Vijf minuten heldendom dus. Voor de gewone man. Ofwel: fifteen minutes of
fame. Daar doen we het allemaal voor, bevestigt Marjolein Schurink van de
Nederlandse editie van het Guinness Book of Records. Het
'o-dat-kan-ik-ook-gevoel' leeft hier sterk, zegt ze. Een bewijsdrang die
wellicht voortkomt uit het feit dat Nederland een nietig landje is. Naar
verwachting zullen onze landgenoten in 2001 zo'n 1000 records gaan breken.

    Ze kijkt inmiddels nergens meer vreemd van op. Brandslangen knopen,
suikerklontjes stapelen, sprinkhanen spugen en onder water dammen. En o ja, op
dit moment probeert een nijvere Amsterdamse 100 kilometer handwerk met haar
haaknaald af te leveren. Een obsessie bijna.

    Hebben we niets beters te doen? Volgens Schurink is dat een te cynische
benadering. Een aantal pogingen wordt gedaan uit ludieke overwegingen. Maar de
meeste recordhouders nemen hun titel en poging uiterst serieus. Bloedfanatiek
blijken ze zelfs. Kijk naar de Friese domino-bouwers die Nederland de afgelopen
jaren aan de buis kluisterde. De tranen vloeiden rijkelijk toen het omvallen van
de steentjes stokte. Volwassen kerels die naast hun domino-stenen stonden te
janken! Schurink: 'Over de soorten records die worden aangedragen ben ik niet
meer verbaasd. Wel sta ik nog altijd versteld van de tijd, energie en
traningsarbeid die mensen steken in hun recordpoging. De opzet moet wel goed
zijn want we hanteren strenge reglementen. We erkennen niet zomaar alles.'

    En dat merken de papercliprijgers in Tilburg. Een jaar zijn ze bezig geweest
met de organisatie van de poging. Een EHBO'er moet continu ter plekke zijn,
filmapparatuur om de onderneming te registreren en getuigen met autoriteit
(notarissen en wethouders) dienen het pand gedurende een etmaal niet te
verlaten. Verder moet de logistiek deugen. Er zijn roze en paarse paperclips:
anders kijken de rijgers helemaal scheel. Weegschaaltjes en computers geven de
vorderingen aan: hoeveel klemmetjes zijn er nog nodig voor een sliert van
750.000 paperclips met in totaal een lengte van ruim 23 kilometer?

    Bij hun recorddrift ondervinden Nederlanders de meeste concurrentie van
Japanners, Amerikanen en Engelsen. En iedereen blijkt in iets anders
gespecialiseerd. Zo gaan Japanners vooral voor extreem (wormen eten) en
gevaarlijk (door tl-bakken rijden) en hebben Amerikanen het wegproppen van
voedsel tot kunst verheven. Een tak van sport die Guinness in Nederland - dat
zich onderscheidt door verzamelwoede en vreemde bouwwerken - niet langer met een
vermelding honoreert. Helaas voor frikadellen-fanaten en liefhebbers van eieren.
Schurink: 'Eetrecords boycotten we net als duurrecords met dieren. In het
verleden werd drie kilo vlees weggestouwd. Slecht voor de gezondheid.'

    Toch bevat het boek records die niet altijd even goed voor lijf en leden
lijken. Zoals die van de man die in een sessie 90 piercings liet zetten. Maar
dat deed hij niet voor een vermelding, maar omdat hij het zelf mooi vond, aldus
Schurink. 'Dan is het een feit, waar we later achter kwamen. Net zoals diegene
die de meeste bloedtransfusies kreeg toegediend.'

    Tv-maker Bart Bijsterveld produceerde in de jaren 80 het programma De
eerste, de beste waarin Nederlanders schoorvoetend hun grenzen verkenden. 'Het
woordje Guinness heeft een magische werking op het publiek. Iedereen wil in dat
boek. Nu nog organiseer ik recordevenementen waarbij ik merk dat de deelnemers
direct in marionetten aan een lijntje veranderen wanneer ze in de gaten krijgen
dat hun vermelding gevaar loopt. Mensen zijn erdoor gefascineerd. De
brandweerman uit Hattum die honderden slangen aan elkaar knoopte, was een avond
de held van het dorp. Dat je record vergankelijk is en snel in de prullenbak
verdwijnt neemt iedereen voor lief. Je bent toch even de vent geweest. En dat is
voor de gewone man niet vaak weggelegd.'

    Terug naar de Tilburgse studenten. Enkele uren na aanvang van de poging is
de animo afgenomen: de rijgers kennen elkaars verhaal en handen beginnen stram
te worden. Maar naarmate het einddoel dichterbij komt, herstelt het enthousiasme
zich. Vroeg in de ochtend staat de teller op het vurig gehoopte aantal van
750.000. Vlak voor het etmaal verstrijkt, geven de studenten de brui aan het
gepriegel. Trots: 761.848 paperclips op een klos. Opluchting en blijdschap. Nog
een blik op de sliert. Want de mannen met de betonscharen staan al klaar.

    Sandra de Vries, Bernadette Wijnings en Annabeth Beije (vlnr) werkten mee
aan het papercliprecord in Tilburg. Foto Cor de Kock

    Trends ; Maatschappij ; Sociaal Cultureel

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               61 of 70 DOCUMENTS

                                Algemeen Dagblad

                               February 10, 2001

Publieke omroep (5)

BYLINE: S. TH. VAN DER REIJKEN, WADDINGXVEEN.

SECTION: Trefpunt; Pg. 13

LENGTH: 123 words


    Onlangs las ik dat 'Hilversum' per jaar een miljard gulden aankan. Een voor
de gewone man onvoorstelbaar hoog bedrag. Maar dit heeft men nodig voor bijna
altijd dure (flut)programma's, riante salarissen van vele directies en talloze
medewerkers, onder wie decorbouwers die om de haverklap nieuwe, dure decors
aanbrengen (de kijker mocht er eens op uitgekeken raken) en geluidstechnici die
vaak het geluid met orkaankracht de huiskamer inblazen, zodat je haastig naar de
volumeregelaar moet grijpen.

    Inderdaad, twee netten met een veel kleiner aantal medewerkers is voldoende.
De (hopelijk) forse besparing van honderden miljoenen guldens kan minister Borst
heel goed gebruiken voor de verbetering van de gezondheidszorg.

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               62 of 70 DOCUMENTS

                                Algemeen Dagblad

                               February 10, 2001

Hongkong, trefpunt van oost en west ; STAD VAN DOLLARS EN BIJGELOOF

BYLINE: DOOR ELLEN LEIJSER

SECTION: Toerisme; Pg. 1

LENGTH: 1516 words


    EEN JONGE vrouw - volgens de laatste mode gekleed - stapt over de drempel
van de Man Mo tempel, die is ingeklemd tussen torenhoge flats in hartje stad.
Met in haar ene hand een mobiele telefoon en in de andere drie smeulende gele
wierookstokjes loopt ze naar een goudkleurig boeddhabeeld. Onderwijl druk
pratend plant ze gedecideerd de stokjes in een terracotta pot. Ze zwijgt even,
buigt vier keer kort haar hoofd en loopt weer naar buiten. Om op te gaan in de
deinende mensenmassa van Hongkong. De stad waar westers gemak en oosterse
rituelen moeiteloos en vanzelfsprekend met elkaar versmelten.

    Aan de kade van Victoria Harbour, met een magnifiek uitzicht op de glanzende
wolkenkrabbers aan de overzijde van het water, geven tai chi-meesters William Ng
en Pandora Wu hun openbare les. Als na een kwartier vier brandweerauto's met
gillende sirenes arriveren en op nog geen 20 meter van het echtpaar tot
stilstand komen, gaat het duo onverstoorbaar door met zijn vechtbewegingen in
slow motion. De oosterse concentratiesport laat zich niet uit het veld slaan
door zoiets banaals als een brandje. Het blijkt overigens vals alarm te zijn.

    Hongkong was niet meer dan een aantal vissersdorpjes bij elkaar, toen het
halverwege de 19de eeuw tot Britse kroonkolonie werd uitgeroepen. Het
eilandenrijk (263 in totaal) groeide uit tot een zakencentrum van formaat. Op 1
juli 1997 verliet de laatste Britse gouverneur Chris Patten zijn post en
overhandigde de sleutel van Hongkong aan China. Als een Special Administrative
Region van China heeft Hongkong een hoge mate van autonomie bedongen. Het heeft
zijn eigen rechtssysteem behouden, met zijn economische verworvenheden en zijn
eigen vrijheden. Nog steeds is Hongkong een oase van rijkdom in Azie.

    Voor de inwoners is er weinig veranderd sinds de teruggave aan China. De
rijksten klagen weliswaar dat de mogelijkheden zijn beperkt en het zakenklimaat
is verslechterd, maar de gewone man in de straat ziet enkel voordelen. Nu niet
meer alleen de macht van het geld regeert, zijn er verbeteringen op het gebied
van de sociale woningbouw. Tot afschuw van projectontwikkelaars bouwt de
overheid veel woningen. Al zijn de locaties waar de overheid enorme woontorens
laat verrijzen niet top of the bill, het grote aantal drukt de prijzen zodat
steeds meer Hongkong-Chinezen hun eigen piepkleine appartement (vaak niet meer
dan 50 m¬2) kunnen kopen.

    De belangrijkste gebieden van Hongkong zijn het zakencentrum Hongkong
Island, het schiereiland Kowloon met zijn vele hotels en de vijf kilometer lange
winkelstraat Nathan Road, het achterland The New Territories waar veruit de
meeste Hongkongers wonen in spuuglelijke ultrasmalle torenflats en het rustieke,
groene Lantau Island. Voor een goede eerste indruk van de stad is een tocht naar
de Victoria Peak een aanrader. The Peak, zoals de hoogste berg van Hongkong
Island bijna liefkozend wordt genoemd, biedt een schitterend uitzicht over de
stad met de omringende bergen als decor. Wandelaars kunnen er kiezen om de 554
meter hoge berg te voet te bedwingen. Gelukkig gaan er ook bussen naar boven. En
een prachtig alternatief is het onlangs gerenoveerde, antiek aandoende trammetje
uit 1888. Dat sjokt de steile helling op. Vanuit de wagons kijk je zo in de
woonkamer van de dure landhuizen en sjieke flats waarin de nouveau riche van
Hongkong zich heeft teruggetrokken. Boven is een uitgaansgebied gecreeerd met
restaurants en winkels. Ook 's avonds rijden bussen af en aan de heuvel op. Het
uitzicht is dan zo mogelijk nog imposanter. De stad baadt in een zee van licht.
De felle neonverlichting op de gebouwen en de lange linten van autolampen zorgen
voor een feeeriek beeld.

    Hongkong heeft wel wat met antieke vervoersmiddelen, een erfenis uit de
Britse tijd. Al meer dan 100 jaar vaart tussen Hongkong Island en Kowloon de
Starferry. Voor nog geen drie kwartjes brengen de groenwitte boten je in een
paar minuten naar de overkant. En op Hongkong Island rijden sinds 1904
dubbeldekstrams (een westerling van gemiddelde lengte stoot op de
bovenverdieping zijn hoofd) dwars door het centrum naar oude stadswijken. Zeker
als je bovenin zit kom je ogen tekort. Voor slechts twee dollar (gepast en bij
het uitstappen betalen) krijg je een gevarieerd stadsbeeld voorgeschoteld.

    Winkelen lijkt de favoriete hobby van de Hongkong-Chinezen. Noem een merk en
het is te koop. Beroemde modeontwerpers hebben er hun winkel. Grote glimmende
malls trekken een miljoenenpubliek. Wat dat betreft doet Hongkong niet onder
voor New York of een andere kosmopolitische stad. Maar de aanwezigheid van hier
en daar een chaotische vis- of groentemarkt versterkt de charme van Hongkong.
Hier kun je over de hoofden lopen, zo druk. En wat is er mooier dan een Chinese
apotheek, waar een wirwar van potjes, zalfjes en kruiden met Chinese karakters
een kleurig en geurig palet opleveren. Let vooral op de apotheker, als een
moderne medicijnman straalt hij gezag uit. Als Hongkongers niet werken of
winkelen, dan eten ze. De stad stikt van de restaurants, in alle prijsklassen.
Van eenvoudige tl-verlichte zaken met formicastoelen waar je voortreffelijk kunt
eten tot superdure stijve tenten met continu drie knipmessen achter je rug. De
wijk Lei Yue Mun op Kowloon is een must voor visliefhebbers. Rij aan rij
presenteren de restaurants zich. Het gaat niet zozeer om de inrichting van de
zaak, als wel wat er in de op straat opgestelde aquaria zwemt. Je wijst een
lekker exemplaar aan en even later ligt hij op je bord. Over vers gesproken.

    Heb je genoeg van de drukte van de stad, Hongkong kent vele 'vluchtroutes'.
Een dagje uitrusten aan een strand bijvoorbeeld. Repulse Bay aan de zuidkant van
Hongkong Island is het meest toegankelijke strand. Vanuit het centrum is de baai
met het openbaar vervoer goed te bereiken. Aan de voet van Repulse Bay is een
klein tempelcomplex verrezen waar meditatieve muziek uit onzichtbare boxen over
het terrein uitwaaiert. Onder toeziend oog van Kwun Yin, de beschermheilige van
de vissers - een soort weervrouwtje - slenteren de bezoekers rond. De meesten,
ook heel kleine kinderen, steken wierook aan. Naast het geloof speelt bijgeloof
een belangrijke rol. Zo belooft de 'geluksbrug' dat je leven met drie dagen
verlengd wordt, elke keer dat je de brug passeert.

    Een ander alternatief voor het gekrioel in de stad is een trip naar Lantau
Island. Met twee keer het formaat van Hongkong Island vind je hier de rust van
het heuvelachtige groene landschap, verlaten witte zandstranden en een 30-tal
tempels. Van oudsher is dit eiland beroemd om de mogelijkheden om er te
mediteren. Vanuit Kowloon of Hongkong Island vertrekken regelmatig boten naar
Lantau Island, de leukste manier om er te komen. Belangrijke trekpleister is
sinds 1994 het 'grootste zittende bronzen Boeddhabeeld ter wereld'. Vanaf het
520 meter hoge Ngong Ping-plateau overziet het minzaam glimlachende beeld de
omgeving, terwijl bezoekers zwetend en zuchtend de tientallen treden beklimmen.
In het nabij gelegen Po Lin klooster laten de monniken zich niet zien, zij koken
van spullen die ze zelf verbouwen een heerlijke vegetarische maaltijd voor de
bezoekers.

    Redelijk geisoleerd ligt aan de westkant van Lantau Island Tai O. De
bewoners zijn voor hun inkomsten voornamelijk afhankelijk van de visvangst. Voor
zolang het duurt. Toeristen worden hierheen gevoerd onder het mom van een bezoek
aan een 'authentiek vissersdorp'. Maar ook hier is de tijd niet te stoppen.
Kinderen sjezen op een step door de nauwe straten en boven de pinautomaat staat
het web-adres van de bank. De sfeer is landerig, bijna vervelend. Mannen die de
tijd verdrijven met een potje majong reageren boos en chagrijning als iemand het
durft een camera op ze te richten. Niettemin geeft de aanblik van de houten
woningen op palen, de rondscharrelende kippen, de vrouw die het vuilnis uit het
water baggert, je het gevoel dat je echt in Zuid-Oost Azie bent.

    Op nog geen uur varen van Hongkong ligt Macau, de voormalige Portugese
kolonie die eind 1999 weer in Chinese handen kwam. De naam Macau roept beelden
op van broeierige zwart-wit films waarin het schiereiland wordt afgeschilderd
als een wat groezelig, mysterieus, maar tegelijkertijd ook romantisch
gokparadijs waar de Chinese maffia de dienst uit maakt.

    In werkelijkheid stelt het tegenwoordig niets meer voor. De dagelijkse
schietpartijen tussen rivaliserende groepen zijn voorbij. De architectuur van de
stad is lelijk met veel beton. De uitzondering is het handjevol Portugese
koloniale gebouwen, dat altijd op de foto's van Macau staat. In de casino's
verdringen vooral Hongkong-Chinezen elkaar voor een plek aan een van de tafels.
Zij zijn gek op gokken en de fiches van 1000 dollar wisselen met grote snelheid
van eigenaar. Jonge hoertjes lopen opvallend onopvallend rond. Macau is een plek
waar je warm noch koud van wordt. Je kunt je kostbare tijd beter besteden in het
levendige Hongkong.

    Marktkraam met gedroogde vissen. Foto's HKTA

    Reizen ; Dorpen en steden ; Infrastructuur ; Ruimtelijke Ordening ;
Recreatie en Vrijetijdsbesteding

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               63 of 70 DOCUMENTS

                                Algemeen Dagblad

                                February 9, 2001

Glamourfeest voor dankbare slachtoffers van pers

BYLINE: DOOR ONZE CORRESPONDENT PIETER KLEIN

SECTION: Media; Pg. 24

LENGTH: 555 words

DATELINE: Londen


    De jagers en de opgejaagden hadden het samen nog niet eerder zo gezellig.
Royalty-, society- en soapsterren kwamen massaal opdraven op het glamourfeest
van de Britse Press Complaints Commission (PCC), om het 10-jarig jubileum van de
perswaakhond te vieren. 'Briljant' noemt prins William het feestelijk treffen
met de krantenbobo's die zijn moeder Diana de dood injoegen, maar nu een keurige
wapenstilstand met de Windsors in acht nemen.

    Het statige Somerset House was deze week decor voor een curieuze gala-avond.
Iedere bekende Brit die het ooit aan de stok had met kwaliteitskranten of de
boulevardpers gaf acte de presence, in een huldeblijk aan het zegenrijke werk
van de 'regulator' van de media.

    De PCC zorgde zelfs voor een noviteit: voor het eerst verschenen niet alleen
William en zijn vader Charles, maar ook diens geliefde Camilla Parker-Bowles op
een publieke bijeenkomst. Uiteraard verscheen de laatste met apart vervoer, en
niet eenmaal in William's nabijheid, maar de fotografen van de tabloids draaiden
overuren.

    Critici vragen zich af of het bijeenbrengen van daders en slachtoffers de
gepaste manier is om een jubileum te vieren. Onzin, zegt Guy Black, directeur
van de PCC: 'Zo'n feest vergroot ons profiel. Het is goed als het tot het grote
publiek doordringt dat ze bij ons terecht kunnen met klachten en dat duidelijk
is dat we effectief zijn, ook voor gewone Britten.'

    Dat is ook het motto van Lord Wakeham, ex-Tory-politicus en behendig
voorzitter van de PCC. De organisatie werd tien jaar geleden opgericht als 'last
chance saloon' - zelfregulering van de media om strenge privacy-wetgeving te
voorkomen.

    Onder Wakeham is de zelfregulering van de Britse pers een aanvaard instituut
geworden. Hoofdredacteuren accepteren de journalistieke codes die de PCC
uitvaardigt en incasseren deemoedig eventuele berispingen. Piers Morgan,
hoofdredacteur van The Mirror erkent dat de boulevardpers 'een stuk
terughoudender' is geworden. Vooral dankzij Wakeham, een handige ritselaar, die
zijn informele contacten met monarchie, politiek en pers ten volle benut.

    Onder zijn leiding kwam de pers tot een onuitgesproken deal met Huize
Windsor; de pers laat hen met rust, als de koninklijke hoogheden af en toe eens
meewerken aan publiciteit.

    Vandaar: de stroom foto's van Prins William na afronding van z'n jaren op
Eton en na zijn expeditie naar Chili. Omdat hij verder met rust werd gelaten.
Lord Wakeham: 'Toen we begonnen was het klimaat volkomen verrot. Nu is
zelfregulering breed aanvaard. William zou geen leven hebben gehad zonder deze
regels.' Zo werd het jubileumfeest een 'dankuwel'aan de hoofdredacteuren van de
kranten waar William eigenlijk een bloedhekel aan heeft.

    Kranten zijn eensgezind in hun lof voor de perswaakhond. 'De PCC verricht
goed werk,' zegt Roger Alton van The Observer. Sommigen fronsen de wenkbrauwen
over zoveel eensgezindheid tussen regulator en gereguleerden. Zoals
Labour-parlementarier Clive Soley, die een veel strengere aanpak van
ontsporingen bepleit.

    'Het echte probleem rond aantasting van privacy ligt niet bij de
beroemdheden, maar bij gewone burgers die opeens midden in eem media-storm
terecht kunnen komen.'

    Vader Charles en zoon William op het feestje van de Press Complaints
Commission in Londen. Foto Reuters

    Pers ; Media

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               64 of 70 DOCUMENTS

                                Algemeen Dagblad

                                February 8, 2001

Het Rijksmuseum: verbouwen volgens het poldermodel ; Discussie over Rijks vooral
symbolisch

BYLINE: DOOR MARTINE BOELSMA EN LINDA HUIJSMANS

SECTION: Kunst; Pg. 19

LENGTH: 869 words

DATELINE: Amsterdam


    Tweehonderd mensen in een zaaltje en iedereen mag zijn zegje doen - dat is
vragen om moeilijkheden. Het 'officiele' debat over het nieuwe Rijksmuseum, in
de Beurs van Berlage, verliep even chaotisch als het 'alternatieve', iets
verderop aan de Keizersgracht. Tweemaal inspraak op z'n Hollands.

    Architecten, museumdirecteuren, kunsthistorici, journalisten, politici, maar
ook zestig 'gewone' burgers en buitenlui die hadden gereageerd op de oproep in
kranten om stellingen in te dienen, mochten onder leiding van Adriaan van Dis
discussieren over de renovatie van het neo-gotische monument uit 1800, ontworpen
door architect P.J.H. Cuypers: het Rijksmuseum.

    Omdat het een besloten bijeenkomst betrof, organiseerde Arcam, het
Architectuurcentrum Amsterdam, een simultaandebat in Felix Meritis, waar wel
iedereen naar binnen mocht. Ook daar was de zaal met 180 man bomvol. De
vernieuwing van het nieuwe Rijks, waar 445 miljoen voor wordt uitgetrokken,
leeft in elk geval.

    Conclusies, voor zover die uit beide debatten konden worden getrokken: het
oude gebouw moet intact blijven. De historische afdeling kan beter verhuizen. En
over de onderdoorgang voor fietsers, die zeer waarschijnlijk dicht gaat, zal nog
een stevig robbertje worden gevochten.

    'Het belang van de tunnel is ondergeschikt aan dat van het Rijks', zei
museumdirecteur Ronald de Leeuw, die meteen een meisje van de fietsersbond tegen
zich in het harnas joeg. 'Die tunnel wordt nog eens uw Waterloo', voorspelde Van
Dis.

    In Felix Meritis werd het origineelste idee gedebiteerd. 'Het Rijksmuseum is
een romantisch gebouw. Ik zou er in een lange jurk van de trappen willen
schrijden en in een donker hoekje mijn minnaar kussen', zei architecte Liesbeth
van der Pol.

    De belangrijkste reden voor renovatie van het museum is dat het uit zijn
jasje groeit. Ooit gebouwd voor enkele tienduizenden bezoekers per jaar, krijgt
het er nu 1,2 miljoen te verwerken. De meesten komen alleen voor een paar
topstukken. Moet je dan niet een aparte route maken, die deze massa langs de
winkel en het restaurant voert? De rest van het museum blijft dan stil en
toegankelijk voor de kunstliefhebber die in alle rust wil genieten.

    En wat die collectie betreft, zou het niet verstandiger zijn als het Rijks
de geschiedeniscollectie eruit gooit en zich concentreert op de kunst? En dan
alleen de 17e eeuwse kunst, waartoe ook de Nachtwacht hoort, of ook de eeuwen
daarna?

    En als je gaat verbouwen, moet je het gebouw dan terugbrengen in zijn oude
staat of de veranderingen die er in de loop van de jaren zijn aangebracht juist
respecteren? Volgens kunsthistorica Ellinoor Bergvelt moeten we vooral op onze
hoede zijn voor museumdirecteuren en architecten. 'Zij denken het altijd beter
te weten dan hun voorgangers, maar wat ze vergeten is dat ook hun opvattingen
ouderwets worden.' Bergvelt pleitte er daarom voor dat alle ingrepen aan het
gebouw te allen tijde moeten kunnen worden teruggedraaid.

    Maar kan een gebouw, dat bedoeld is als 19e-eeuws museum, wel functioneren
in de 21e eeuw? Is het niet beter om alles wat los staat van de collectie, zoals
kantoren, ateliers, de bibliotheek en het prentenkabinet, in een ander gebouw
onder te brengen?

    De discussie is verhit maar eindigt bedaagd: 'Het is een kolossaal proces en
we staan pas aan het begin', vatte discussieleider Maarten Kloos samen.

    In De Beurs ging het debat aanvankelijk vooral over de functie van het
museum, de doelgroep, en de betekenis van de collectie. Staatssecretaris Rick
van der Ploeg (cultuur), die het idee voor een debat had bedacht om
'maatschappelijk draagvlak'te creeren, noemde het Rijks 'een gesloten burcht'.

    Kees van Twist, directeur van het Gronings Museum: 'Voor wie en wat is het
Rijksmuseum? Is het om buitenlanders onze topstukken te tonen? Of om
Nederlanders iets te leren over de nationale geschiedenis?'

    Veel mensen in de zaal wilden, net als Van der Ploeg, dat het Rijks zich
meer open stelt. Voor jongeren, voor allochtonen, voor mensen die nooit musea
bezoeken. Ook zou er meer moeten worden gedaan aan educatie. Een mevrouw van de
Boekmanstichting vindt zelfs dat Het Rijks ook aandacht moet besteden aan de
geschiedenis van de armen. 'Het bordje van Bartje?', suggereerde Van Dis.

    'Alsjeblieft niet', riep monumentenzorger Vincent van Rossem woedend. 'Het
gaat om de schilderijen. Laat me gewoon genieten van wat ik zie. Al die hocus
pocus. Ik wil geen koloniale geschiedenis. Ik wil geen context!' Applaus.

    Veel aanwezigen vonden dat moet worden gekozen tussen de kunst als
illustratie van de historie, en de puur esthetische kunst. Voor een verhuizing
van de historische afdeling tekende zich een voorzichtige meerderheid af.

    Noch in Felix Meritis, noch in de Beurs van Berlage werd de oplossing
gevonden. Maar dat hoeft ook niet. Want zoals dat hoort in het land van het
poldermodel, was de inspraakavond vooral symbolisch. De short-list van zeven
architecten ligt er al, net als het masterplan waaraan ze zich moeten houden.
Ronald de Leeuw: 'Ik heb veel ideeen gehoord die ons aanspreken.' Van Dis: 'Dus
de ideeen die afwijkend zijn, hoort u niet.'

    Het Rijksmuseum

    Foto Marco Okhuizen

    Musea en galerieen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               65 of 70 DOCUMENTS

                                Algemeen Dagblad

                                February 3, 2001

De verboden piramide van Austerlitz ; ...MAAR ER ZIT WEL EEN GAT IN HET HEK VAN
HET MONUMENT

BYLINE: DOOR GERRIT JAN ZWIER

SECTION: Trefpunt; Pg. 5

LENGTH: 1079 words


    Een generaal van het Franse bezettingsleger liet begin 19de eeuw op de
Hollandse hei een heuse piramide bouwen, het pronkstuk van zijn legerkamp. Het
bouwsel kreeg natuurlijk de naam van de heldhaftige bevelhebber. Nadat een nog
hogere militair, keizer Napoleon, de Russische en Oostenrijkse legers bij
Austerlitz in de pan had gehakt, keerde niet een soldaat naar het kampement
terug. Als herinnering kregen de piramide en alle bebouwing de naam van het
slagveld.

    OPEENS STUIT JE al wandelend, zomaar tussen de bossen, bovenop de top van de
Utrechtse Heuvelrug, op een dorpje met de wonderlijke naam Austerlitz. Het is
dan ook geen Nederlandse naam en ook de geschiedenis van het dorp is hoogst
ongewoon. Het is namelijk door een Franse generaal gesticht. Nadat de Staat der
Nederlanden in 1795 door Franse troepen onder de voet was gelopen, werden de
soldaten bij gewone burgers ingekwartierd. In 1804 besloot generaal F.L.V.
Marmont, de opperbevelhebber van het Bataafse leger, de soldaten op een centrale
plaats onder te brengen.

    Op de hei bij Zeist werd een barakkenkamp uit de grond gestampt dat plaats
bood aan 20.000 man. Kennelijk had Marmont geen lage dunk van zichzelf van
zichzelf, want hij gaf zijn manschappen opdracht een monument te zijner ere op
te richten. Aangezien hij mee was geweest op de Egyptische veldtocht van
Napoleon, zweefde hem waarschijnlijk het beeld van een piramide voor ogen.
Binnen een maand was er voldoende grond verzet voor een gevaarte van 23 meter
hoogte dat werd bekroond met houten obelisk.

    De 'Marmontberg', noemde Marmont zijn creatie. Maar zoals dat wel vaker in
de historie gaat, ging de oorspronkelijke naam verloren. Want wat gebeurde er?
In 1805 stond het leger van Napoleon tegenover dat van de keizers van Rusland en
Oostenrijk. Plaats van handeling: Austerlitz, gelegen in het tegenwoordige
Tsjechie. De Franse keizer triomfeerde. Toch keerde niemand van de uit Utrecht
weggemarcheerde soldaten naar het kamp terug. Dat was een ramp voor de
handelaars en leveranciers die zich bij de legerstede hadden gevestigd. Bij
wijze van troost kregen het gehucht en de piramide van de Franse overheid de
naam Austerlitz. Daarna werd de boel aan een opkoper verkocht, die de barakken
door bomen verving. Dat was het begin van de boswachterij Austerlitz.

    Kom je Austerlitz vanuit de bossen binnen, dan herinneren de Marmontstraat
en de Waterlooweg je meteen aan zijn militaire verleden. Cafe-restaurant
Bonaparte doet hetzelfde. Behalve een plaats om te eten, is het ook een plaats
om te kijken: naar een eeuwig stramme Franse huzaar, bijvoorbeeld, en naar oude
landbouwspullen. De winterse wandeling begint op het station van
Driebergen-Zeist. In het kleine blauwe boekje dat aan het loket is af te halen,
wordt de NS-wandeltocht beschreven. Deze tochten zijn op vele plaatsen in het
land uitgezet (in totaal bijna 50). Ze zijn goed gemarkeerd en volgen vaak een
deel van een Lange-Afstand-Wandelpad. Het gaat om dagwandelingen, zo tussen de
12 en 15 kilometer. Het handige is natuurlijk dat je op het ene station begint
en op het andere eindigt. Een nadeel is dat je altijd wel ergens een trein
voorbij hoort komen.

    De route slingert zich ten noorden van de spoorlijn over landgoederen en
boswachterijen. Het eerste landgoed dient zich al meteen buiten het station aan:
Bornia. Ooit was het in handen van een Friese adelsfamilie, nu is het eigendom
van Het Utrechts Landschap. Het vormt met de landgoederen Heidestein en
Noordhout een aaneengesloten gebied.

    Heel de Heuvelrug is rijkelijk voorzien van kastelen, buitens en villa's. In
een ver verleden streek de adel hier neer om het gebied van de bisschop van
Utrecht tegen vijanden te verdedigen. In de 18de en 19de eeuw herschiepen
welgestelde stadsbewoners de Heuvelrug tot de Stichtse Lustwarande. Onderweg
herinneren eiken- en beukenlanen eraan dat het om een voormalig landgoed gaat.
Het is curieus om hier, zo ver landinwaarts, een heuse duinenrij te passeren (de
Heuvelrug zelf is een stuwwal, een overblijfsel uit de ijstijd).

    Na Austerlitz is de verwachting dat de route wel langs de piramide zal gaan,
maar dat is niet het geval. Kennelijk wil de NS de wandelaar zo snel mogelijk op
het station van Maarn afleveren.

    Bij een theehuis wordt de rood-witte markering (van het Trekvogelpad, dat
van Bergen aan Zee naar Enschede loopt) toch even aan haar lot overgelaten om de
enige bezienswaardigheid die deze streek te bieden heeft te zien. Als de
aangegeven plek is bereikt is er niets te zien. Waar is die piramide en waar is
de obelisk? Hoog opgaand geboomte onttrekt het monument aan onze blik. Vroeger
lag het pontificaal midden op de kale heide, maar inmiddels is het nagenoeg aan
het zicht onttrokken. Bij de ingang is geen hond te bekennen. Op het blauwe
bordje op het hek staat zelfs de tekst 'Verboden Toegang'. Dat is toch bizar!
Een attractie die bezoekers weert!

    Gelukkig nodigt een groot gat in de omheining uit voor een nadere inspectie.
Er rijst een steile stenen trap op. Al klimmende valt op dat de treden ernstig
beschadigd zijn. Het lijkt wel of de Franse artillerie weer aan het oefenen is
geweest! Eenmaal boven volgt er nog een rondje om de (inmiddels stenen)
gedenknaald.

    Het is de bedoeling dat de piramide weer in oude luister hersteld zal
worden. Bijna twee eeuwen lang stemden dagjesmensen en schoolreisjes er hun
tochtjes op af. Misschien zal dat in de nabije toekomst weer gebeuren.

    Na een voorzichtige afdaling gaat de wandeling door de boswachterij -
voornamelijk beplant met naaldhout - verder. De rood-witte tekens worden weer
gevolgd en binnen de kortste keren zijn de buitenwijken van Maarn bereikt.
Hoewel de route op de Heuvelrug is uitgezet, is de hele weg lang geen
hoogteverschil merkbaar. De trap op de piramide is verreweg het steilste stuk,
maar die mag, zoals gezegd, beslist niet worden beklommen!

    Informatie: het boekje met de NS-wandeltocht 'Utrechtse Heuvelrug' (14 km)
is bij het station Driebergen-Zeist te krijgen. De prijs is [f]4,-;
treinreizigers betalen [f]2,50; houders van kortingkaarten betalen niets. In het
boekje 'Er-op-uit!', voor [f]6,75 te koop bij NS, ANWB en VVV, staan alle
wandelingen vermeld.

    Copyright Algemeen Dagblad 03022001

    Beschadigde treden leiden op de overwoekerde piramide naar de obelisk op de
top.Foto Rein Zilvold

    Monumenten ; Tweede wereldoorlog ; Recreatie en vrijetijdsbesteding ; Kunst
en Cultuur ; Geschiedenis ; Cultuur

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               66 of 70 DOCUMENTS

                                Algemeen Dagblad

                                February 1, 2001

De wereld volgens de gewone man

BYLINE: DOOR LINDA HUIJSMANS

SECTION: Uitgaanskrant; Pg. 26

LENGTH: 773 words


    Foto's van mensen met medische afwijkingen, beelden uit de Eerste
Wereldoorlog, toeristenkiekjes uit de 19de eeuw en een hele kast vol met
familiealbums. Het Instituut voor Concrete Materie in Haarlem is een wereld van
amateurfotografie pur sang. 'Het is hier wel een museum, maar je mag overal
aanzitten.'

    'DAT IK HIER nu zit is het resultaat van dromen en toevalligheden.' Frido
Troost staat midden in een oude smederij in het hart van Haarlem. Een paar weken
geleden opende hij hier het Instituut voor Concrete Materie. Langs de wanden
hangen foto's met de meest uiteenlopende onderwerpen: een zeppelin uit de jaren
20, portretten van mensen met een medische afwijking, toeristische foto's uit de
19de eeuw en een hele kast vol met familiealbums die hij op rommelmarkten kocht
of voor een habbekrats uit een inboedel overnam. 'Die verkoop ik voor minimaal
300 gulden, want eigenlijk wil ik ze niet kwijt. Ze vormen een prachtige
sociologie van de moderne maatschappij.'

    Het Instituut voor Concrete Materie, ICM is maar drie dagen per week open,
vanaf een uur 's middags. Als Troost de deur van de smederij, die in een klein
straatje uitkomt, opendoet is het onmiddellijk druk. Mensen vragen Troost de
oren van het hoofd, of komen een tas vol oude foto's aanbieden.

    'Ik heb een sterke band met het onbekende en triviale', zegt hij. De foto's
die hier hangen zijn geen artistieke hoogstandjes, het is pure
amateurfotografie. Juist de onhandige manier waarop amateurs soms met het medium
omgaan kan tot verrassende resultaten leiden.'

    De collectie ligt in kartonnen dozen, waarop een klein stickertje het
onderwerp aangeeft: De Eerste Wereldoorlog, strand, alle mogelijke landen,
handel en industrie of transport, om maar enkele te noemen. Hij moedigt elke
klant aan de doos op een vitrine te zetten, of op tafel en er vooral naar
hartelust in te grasduinen. 'Het is hier wel een museum, maar je mag overal
aanzitten', zegt hij.

    Fido Troost is van oorsprong kunsthistoricus, gespecialiseerd in fotografie.
Hij werkte voor het Spaarnestadarchief en geeft les op de Rietveldacademie. Het
ICM noemt hij 'gewoon een poging om van mijn kennis mijn werk te maken.'Samen
met een jeugdvriend bedacht hij het idee: een collectie opbouwen van oude foto's
en die verkopen. Toen we dat eenmaal besloten hadden gingen we naar beurzen,
zochten bij de vuilnis, en kochten wat mensen kwijt wilden.'

    Hun eigen voorkeuren speelden daarbij een belangrijke rol, zoals
stereofotografie, medische fotografie en panoramafoto's. Aan een muur hangen
daar een paar mooie voorbeelden van. Zoals een plaat van zeker een meter breed,
waarop duizenden deelnemers aan een picknick in het Amerikaanse stadje Armour
geportretteerd staan. Deze stamt uit 1925 en Troost vond het op het internet.

    Het was aanvankelijk ook de bedoeling dat de verzameling online zou gaan en
op die manier zou worden verhandeld. Dat werd een teleurstelling. Troost: 'Het
internet is een goede zoekmachine, heel geschikt als gouden gids en voor
email-verkeer, maar niet voor handel. Je kunt geen persoonlijke relaties
opbouwen. Voor de poetische aspecten van kopen en verkopen heb je helemaal niets
aan internet.' Toen de smederij leeg kwam te staan, was de beslissing snel
genomen: een winkel, waar echte mensen binnenstappen die de foto's zelf mogen
aanraken. 'Concrete materie dus', verklaart hij de naam. 'Het woord Instituut
hebben we eraan toegevoegd om het wat te mystificeren: wat hier bij elkaar ligt
is tenslotte de denkbeeldige geschiedenis van de fotografie.'

    Heel populair zijn de twee grote hutkoffers vol met plaatjes. Iedereen kan
daar graaien tussen de familiefoto's en vakantiekiekjes en ze voor [f]2,50
meenemen. Vaak moet je maar raden wat erop te zien is, maar soms staan de datum,
naam en toenaam er duidelijk op. De klanten die hier binnenstappen zijn soms
gewoon nieuwsgierige voorbijgangers die vrijblijvend herinneringen ophalen, maar
hij krijgt ook heel concrete vragen, zegt Troost en hij ziet het als zijn taak
om iedereen verder te helpen: 'Iemand die een klassefoto uit 1923 van het
Pauluscollege zoekt, moet ik eerst teleur stellen: die heb ik niet. Maar ik kan
hem wel doorverwijzen, suggesties geven waar hij kan zoeken. Er was hier laatst
iemand die antieke plaatjes van kermissen verzamelde, nou die kon zijn hart
ophalen.'

    ICM, Nieuwe Kruisstraat 19, Haarlem (023-5519093).

    Ca. 1931.

    Bloemendaalse strand, 31 juli 1948: Bondsstranddag in verband met 25-jarig
bestaan van de 'Nederlandse Bond tot het redden van Drenkelingen'.

    Datum onbekend.

    Musea en galerieen ; Fotografie ; Kunst en Cultuur ; Kunst

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               67 of 70 DOCUMENTS

                                Algemeen Dagblad

                                January 13, 2001

Servie snakt naar visite ; LAND MOET NA TIJDPERK VAN MILOSEVIC OP NUL BEGINNEN

BYLINE: DOOR AART HEERING

SECTION: Toerisme; Pg. 7

LENGTH: 951 words


    IVANA PECIC, de jonge blonde Servische staatssecretaris voor Toerisme, heeft
duidelijke gedachten over de ontwikkeling van het nu nog nauwelijks bestaande
vreemdelingenverkeer in haar republiek.

    'Het eerste dat moet gebeuren, is de afschaffing van de visumplicht. We
hebben de federale regering daar al om gevraagd en we verwachten dat het binnen
een paar maanden beklonken is. Tegelijk moeten de importheffingen drastisch
omlaag en de eigendomswetgeving veranderd. Dan kunnen we apparatuur goedkoper
invoeren en mogen buitenlandse investeerders hotels en andere toeristische
complexen overnemen en opknappen.'

    'En in de derde plaats moeten we met steun van de EU de tijdens de
Kosovo-oorlog gebombardeerde bruggen over de Donau herbouwen en de resten van de
oude bruggen uit de rivier halen. Zo worden we ook weer interessant als
doorgangsland en kunnen we in Belgrado weer cruiseschepen onthalen, die nu nog
moeten omkeren bij de Joegoslavische grens.'

    In de jaren 80 trokken jaarlijks zo'n vier miljoen buitenlanders naar en
door Servie. Het was daarmee minder populair dan de aan zee grenzende voormalige
Joegoslavische deelrepublieken Slovenie, Kroatie en Montenegro. Maar voldoende
voor een levendig verkeer naar meren en valleien in Centraal- en Zuid-Servie,
het nationale park Tara, de wintersportcentra Zlatibor en Kopaonik, ruim 20
kuuroorden en zo'n 50 middeleeuwse orthodoxe kloosters en forten. En natuurlijk
naar Belgrado zelf, dat op een paar karakteristieke straten, pleinen en parken
na geen architectonisch juweel mag heten, maar wel een stad is met een bruisend
uitgaansleven en goede volkse restaurants.

    Met het regime van Milosevic liep het aantal buitenlandse bezoekers terug
tot vrijwel nul. Terwijl de rest van het voormalig Oostblok werd opengegooid,
sloot Servie zich op in zichzelf. Het visum bleef verplicht en werd lang niet
altijd verstrekt. Voor Nederlanders kostte het [f]45 per persoon en een verloren
dag op de Joegoslavische ambassade. En door de oorlogen in Kroatie, Bosnie en
Kosovo reisden nog maar weinig buitenlanders voor hun vermaak naar Servie. Het
toerisme richtte zich op een steeds kleiner en armer wordend binnenlands
publiek. Hotels en skiliften werden niet meer onderhouden, kuuroorden liepen
leeg en Belgrado raakte door jarenlange bruinkoolstook zonder reiniging bedolven
onder een grauwsluier, waardoor zij nu haar naam (Witte Stad) nog maar weinig
eer aandoet.

    Om het buitenlandse toerisme weer op gang te krijgen, moet Servie bescheiden
beginnen, zegt Pecic. Het land heeft zelfs geen geld om verkeersbureaus te
openen in de Europese hoofdsteden en zal het daarom in de eerste plaats moeten
hebben van internationale beurzen en particuliere initiatieven. 'Om te beginnen
willen we zo het plattelandstoerisme stimuleren. We hebben hier al een eigen
traditie van logeren bij de boer, die aan tafel zijn eigen producten serveert.
De belangstelling daarvoor neemt toe en wij willen daarop inspelen. Daarnaast
mikken we op het jachttoerisme. In andere landen is de jacht aan steeds
strengere voorwaarden gebonden, maar in onze berggebieden is ze nog bijna vrij.
Ik weet dat het niet ecologisch klinkt en zelf houd ik er ook niet van, maar in
onze situatie kunnen we ons nu eenmaal die luxe niet veroorloven.'

    Nenad Kovacevic, touroperator in Belgrado, ziet nog andere mogelijkheden.
'Kuuroorden en skigebieden heb je overal in Europa en die van ons kunnen na 10
jaar verwaarlozing helaas moeilijk concurreren met de anderen. Maar wij hebben
hier goede mogelijkheden en bestaande tradities in drakenvliegen, vogels spotten
en vissen. Bovendien zijn in Belgrado zelf de gevolgen van de bombardementen nog
altijd een attractie.' Inderdaad laat geen buitenlandse bezoeker de gelegenheid
voorbijgaan om de vernielde en geblakerde resten van de staatstelevisie, het
ministerie van informatie en het hoofdkantoor van de partij van Milosevic te
aanschouwen.

    Na de omwenteling van oktober is het met de reissector nog verder bergaf
gegaan, verzucht Kovacevic: ' Het gewone volk heeft geen geld om te reizen, de
middenstand bestaat niet meer, de oude elite durft zich niet buitenshuis te
wagen en de nieuwe heeft het veel te druk in eigen land. Alleen buitenlandse
bezoekers kunnen ons redden.' Daarom bezweert zowel hij als staatssecretaris
Pecic, dat de westerse toerist in Servie vriendelijk wordt ontvangen. 'De mensen
zijn gastvrij en niet rancuneus over de bombardementen. Ze zijn gelukkig, dat we
nu eindelijk zelf ook weer bij het Westen horen en weten dat we ook voor onze
eigen welvaart toeristen nodig hebben.' Wie de afgelopen maanden in Servie heeft
rondgereisd, kan die indruk bevestigen.

    Door het gebrek aan organisatie en de niet altijd even riante onderkomens
blijft toerisme in Servie voorlopig nog een avontuurlijke aangelegenheid. Maar
daarbij kunnen de bezoekers wel profiteren van een extreem laag prijspeil. Half
pension in een hotel in het luxe skioord Kopaonik kan op hoogtijdagen als de
Orthodoxe Kerst op 100 mark komen. De Duitse mark wordt tegenwoordig naast de
Joegoslavische aanvaard, tegen een vaste koers van 30 op 1. Maar elders is 20
mark een normale prijs. Voor 10 tot 15 mark kun je in Belgrado uitstekend eten.
Een halve liter tapbier kost een mark, een taxirit komt zelden boven de vijf
mark uit. En nergens in Europa zijn kopieen van cd's en playstationspelletjes zo
goedkoop als in de Servische hoofdstad.

    www.jolly.co.yu

    Copyright Algemeen Dagblad 13012001

    De westerse toerist zal in Servie zeker vriendelijk worden ontvangen en
hoeft absoluut niet bang te zijn voor rancuneuze reacties vanwege de
bombardementen. Foto AP

    Toerisme ; Recreatie en Vrijetijdsbesteding ; Reizen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               68 of 70 DOCUMENTS

                                Algemeen Dagblad

                                January 6, 2001

Boek vol dwerg- auto's

SECTION: Automobiel; Pg. 43

LENGTH: 566 words


    DE SMART HAD een halve eeuw geleden vele voorgangers. Maar de meeste van
deze mini's uit de jaren 50 zijn we al lang vergeten. Het zojuist verschenen
boek 'Dwergauto's' haalt de herinneringen boven.

    De drang naar vrijheid, naar eigen mobiliteit en naar avontuur in verre
landen kwam pas goed op gang na afloop van de Tweede Wereldoorlog. Waar in de
rijke Verenigde Staten het bezit van vier wielen al aardig algemeen was, moest
de Oude Wereld nog aan een inhaalrace beginnen. Wie zich echt gemotoriseerd vrij
wilde voelen, stapte eerst nog op een motorfiets. Totdat uiteindelijk iedereen
toch een dak boven zijn hoofd wilde.

    Er waren na de oorlog uiteraard al enkele kleine auto's te koop voor wie die
kon betalen. Maar een VW Kever was voor velen toch iets te duur, terwijl de
levertijd op de destijds kersverse Citroen 2CV, al direct gigantisch was. De
Fiat Topolino en de Renault 4CV waren, net als de 2CV, voor de gewone man in die
tijd niet echt goedkoop. Door de vraag naar betaalbaar eigen vervoer ontstond
aan het begin van de jaren 50 een interessant fenomeen dat om diverse redenen
geen lang leven beschoren was: de dwergauto.

    De na-oorlogse babyboomers zullen zich er nog wel enkele van herinneren.
Vooral de Duitsers bleken creatief; merken als Goggomobil, BMW, Heinkel,
Messerschmidt, Lloyd, Maico en Zundapp wierpen zich op de bouw van ultrakleine
en lichte auto's. Andere landen liepen flink achter; uit Frankrijk kwam de
Rovin, Italie bouwde de Isetta, Vespa (productie in Frankrijk) en Iso en de
Britten brachten het ondanks hun destijds nog toonaangevende autoindustrie, niet
veel verder dan de Bond Minicar, Berkeley en Reliant. De laatste heeft het als
fabrikant van driewielers nog heel lang uitgehouden.

    De auteur van het boek 'Dwergauto's' heeft een arsenaal aan foto's gebruikt,
de meeste in zwart-wit, hier en daar gelardeerd met een kleurenafdruk van een
originele brochure van een Fiat Multipla (de eerste, nog gebaseerd op de Fiat
600), Maico, Messerschmitt, Lloyd en Gutbrot. Die hadden hun zaakjes kennelijk
goed voor elkaar, maar van alle dwergautootjes verkocht de vierpersoons
Goggomobil toch het best.

    Erg leuk zijn enkele foto's van eigengebouwde auto's uit de beginperiode en
vanzelfsprekend ontbreken ook Nederlandse 'merken' niet aan het verhaal.
Particulieren met een restant motoronderdelen en ook kleine fabriekjes stortten
zich op de eigenbouw die vaak resulteerde in een aantal uiterst koddige,
onbekende en amper bruikbare autootjes, waarvan de meeste niet verder kwamen dan
een exemplaar. Een dure, mislukte poging als die van de Citeria sportwagen mocht
in het boek niet onvermeld blijven. En uiteraard wordt in de rijk geillustreerde
uitgave aandacht besteed aan de eerste Dafjes. Toen waren de dwergauto's al
bijna verdwenen.

    Het boek is op een leuke manier geschreven en voorzien van verkoopaantallen,
prijzen en kentekens uit de jaren 50. Alleen is het hier en daar even zoeken
naar de fotobijschriften. Het 192 pagina's dikke boek kost [f]69,00. Ook wie
minder in auto's is geinteresseerd, zal er veel plezier aan beleven, want je
krijgt een leuk tijdsbeeld van een periode die nooit meer terug komt. Zelfs de
Smart kan daaraan niets veranderem.

    D.S.

    DWERGAUTO'S, auteur Jan de Lange, prijs [f]69,00.

    Uitg. Europese Bibliotheek, Zaltbommel. ISBN 90288.2619.

    Auto ; Verkeer en Vervoer ; Wegverkeer

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               69 of 70 DOCUMENTS

                                Algemeen Dagblad

                                January 5, 2001

Gekke vissen

BYLINE: RIEN MEIJER & RAYMOND VERMEULEN

SECTION: Economie; Pg. 15

LENGTH: 227 words


    HET MOET vele lezers zwaar vallen om nog een voedzame en veilige maaltijd op
tafel te krijgen. Het begon een paar jaar terug met de varkenspest. Die zou geen
gevaar voor het vlees opleveren, maar toch blijft er - hoe onterecht ook -
altijd een onderbuikgevoel van gevaar hangen.

    Daarna kwamen de kippen, waar iets met salmonella mee was. Of was het nou
dioxine? Of beide? Toen kwamen de gekke koeien, die ook dat vlees potentieel
gevaarlijk schenen te maken. Het ene na het nadere land weerde
rundvleesproducten met besmettingsrisico uit de schappen.

    Vegetarier worden dan maar? Een bekende vleesvervanger als soja zou wel eens
genetisch gemanipuleerd kunnen zijn, houden milieu-activisten ons voor. Politiek
minder correct dus.

    Gelukkig was daar de vis. En dankzij grootschalige zalmkweek van bedrijven
als Nutreco werd 'het goud van de zee' zelfs betaalbaar voor de gewone man. Een
redelijk alternatief? Deze week kwamen ineens berichten naar buiten over de
documentaire Warning from the Wild die de BBC zondag wil uitzenden. De Britse
omroep zou hebben uitgezocht dat zalm uit kwekerijen 10 keer zoveel pcb's en
dioxine bevat als de wilde variant. Onzin volgens Nutreco, dat echter niet kon
voorkomen dat de koers van het aandeel in twee dagen tijd wegzakte van C=56,60
tot C=50,25. De Kumpenie houdt het voorlopig even bij pannenkoeken.

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.

                               70 of 70 DOCUMENTS

                                Algemeen Dagblad

                                January 2, 2001

Britse onderscheidingen voor Olympische winnaars

SECTION: Show & zo; Pg. 2

LENGTH: 262 words

DATELINE: Londen


    Groot-Brittannie heeft zaterdag haar Olympische kampioenen koninklijk
onderscheiden. Andere opvallende namen onder de bijna duizend onderscheiden
personen zijn regisseur Steven Spielberg en actrice Charlotte Rampling.

    Op de jaarlijkse lijst van onderscheidingen staan naast beroemdheden ook
veel gewone burgers. Premier Blair maakt er de laatste jaren een gewoonte van
vooral miskende helden als dokters en leraren te eren.

    Onder de 22 onderscheiden Sydney-winnaars is ook roeier Steve Redgrave. Hij
won in Australie zijn vijfde gouden medaille. De 38-jarige Redgrave mag zich in
het vervolg Sir noemen. Ook vijf leden van het paralympische team staan op de
lijst.

    Eerder was al uitgelekt dat de Amerikaanse filmmaker Steven Spielberg geeerd
wordt voor zijn werk ten behoeve van de Britse filmindustrie. De aan de status
verbonden titel mag Spielberg niet dragen, die is alleen bestemd voor Britse
onderdanen. De maker van onder meer ET en Saving Private Ryan wordt honorair in
de 'Knighthood' opgenomen.

    In de filmwereld werd verder de Britse actrice Charlotte Rampling benoemd
tot Commander of the British Empire (CBE). Patrick Stewart, kapitein Jean-Luc
Picard in de tv-serie Star Trek, wordt lid van de Order of the British Empire
(OBE).

    Andere onderscheidingen gaan naar de 82-jarige komiek Spike Milligan die
prins Charles ooit eens een 'kleine kruiperige bastaard' noemde, de voormalige
Deense keeper van Manchester United Peter Schmeichel en de jockey Frankie
Dettori.

    Onderscheidingen ; Sport ; Evenementen en manifestaties ; Algemeen

LOAD-DATE: May 12, 2003

LANGUAGE: DUTCH

                © 2001 PCM Uitgevers B.V.  All rights reserved.
