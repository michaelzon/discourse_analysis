
                               1 of 155 DOCUMENTS



                                 de Volkskrant

                           24 december 2009 donderdag

Een omheining waarover je je jas kunt hangen en een doel voorbij de heuvel
Bart Jungmann;
Bart Jungmann

SECTION: SPORT; Blz. 23

LENGTH: 754 woorden


Mijn beste sportprestatie van 2009 heb ik geleverd in een achtertuin te
Muiderberg. Met de heer des huizes was ik in de voorgaande maanden uitgevlogen
naar de uithoeken van zijn 65-jarige leven. Als afsluiting daarvan streken we
neer in een tuinhuis dat nu het zenuwcentrum van zijn werkzaamheden is.

In de andere hoek van de achtertuin stond een hoog geval van netten dat iemand
die niet zo veel gewend is, zou kunnen aanzien voor een vogelkooi. Het bleek een
golfkooi, als dat een bestaand woord is.

Golf heeft zich altijd ver buiten mijn belevingswereld afgespeeld. Wat
aanvankelijk voetbal was, werd wielrennen, werd fietsen, werd hardlopen, werd
een sukkeldrafje rondom een huishouden vol verplichtingen.

De in 2008 overleden allesweter Kees Fens heeft ooit een serie sportcolumns
gebundeld onder de titel Waarom ik niet tennis (en ook niet hockey). Het is een
boektitel als een brevet. Kees Fens verklaart zich hiermee voor eeuwig de jongen
die wars is van de gegoede burgerij.

Sport is altijd de uitdrukking van een klassenmaatschappij geweest. Ook voetbal
was in den beginne elitair. Maar altijd ligt het  het gewone volk op de loer.
Als Fens nu zijn stukjes had gebundeld,  was het verkocht als Waarom ik geen
paardenpolo speel (en ook geen golf). Onder druk van de massa wordt alles
vloeibaar, zo ook  golf.

Terug naar die dag in mei waarop de heer des huizes mij, op weg van zijn
tuinhuis naar zijn woonhuis, opeens meetroonde naar zijn golfkooi. Nooit
gegolfd? Daarin moest verandering komen.

Een stick bleek een club en anders dan bij midgetgolf kwamen die in soorten en
maten. Mijn eerste swing ging gepaard met allerlei  raadgevingen betreffende
knieën, ellebogen en schouders. Ik besloot ze te negeren en de heer des huizes
stond perplex, zoals hij dat op het toneel ook zo goed kan.

De ene club werd een andere club, maar dat deed aan mijn swing weinig af. Met
onvermoed zelfbewustzijn en niet geremd door een of ander ledemaat sloeg ik
golfballen die Muiden hadden bereikt als hun vlucht niet na vijf meter was
gesmoord in  het net.

De vrouw des huizes werd erbij gehaald, want dergelijk gemak was nog nooit
vertoond in de golfkooi. Zoals het vrouwen betaamt, was ze aanzienlijk minder
onder de indruk. Maar haar echtgenoot had me al een natural genoemd. Een mooier
compliment kon hij mij niet maken.

Weliswaar was ik nog maar een gekooide natural, maar dat weerhield mijn fantasie
er niet van om door de mazen te glippen. Tiger Woods, die op dat moment nog de
ideale man was,  had er in het Nederlandse Muiderberg een geduchte concurrent
bij gekregen.

Een half jaar later, golf was allang weer uit mijn gezichtsveld verdwenen, bleek
de bibliotheek te beschikken over een fijn boekje dat Dromen over golf heet. Het
verscheen in 1996 onder de nog mooiere titel Golf Dreams en is geschreven door
John Updike.

Zo groot als Kees Fens was in het Nederlandse taalgebied, zo groot was John
Updike in het Engelse. Hij is hier vooral bekend als romanschrijver, de
vertolker van delicate emoties in Amerikaanse buitenwijken. Maar Updike was dus
ook de auteur van essays, want dat zijn deze golfdromen: pogingen een passie
onder woorden te brengen. Sterker nog, in sommige passages is John Updike hier
op z'n allerbest en de vertalers hebben hun best gedaan zijn talent recht te
doen.

In het hoofdstuk 'Het genot van golf' schrijft John Updike dat hij tot zijn
25ste niet naar golf taalde, maar dat zijn leven er de volgende 50 jaar na één
beloftevolle swing door werd beheerst. Dat is de les van dit boek: je bent nooit
te oud om over je eigen schaduw heen te stappen. En: niet overmoedig worden na
een paar rake klappen in Muiderberg.

Het is verleidelijk om uitbundig te citeren, zo treffend zijn deze variaties op
één thema verwoord. Golf komt hierin naar voren komt als een oase van kalmerende
inspanning en een verslavende oefening in nederigheid. Laat deze zin volstaan:
'Al wat er voor nodig is om een golfer gelukkig te maken is een omheining waar
hij zijn jas overheen kan hangen en een doel ergens voorbij de heuvel.'

De komende week zullen foto's  van John Updike de kranten sieren als een van de
groten die ons in 2009 ontvielen. In 'Is er leven na golf' schrijft hij dat deze
sport zich pas in zijn onmetelijke schoonheid aan hem kon tonen nadat hij de
ketenen van zijn jeugd had afgeworpen. Golf draagt in de woorden van Updike de
belofte in zich  van een leven na de dood, de fairway als een hemels paradijs.

Kortom, het wordt mijn tijd.

jungmann@volkskrant.nl

Onder druk van de massa wordt alles vloeibaar, zo ook golf

LOAD-DATE: December 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                               2 of 155 DOCUMENTS



                                 de Volkskrant

                           23 december 2009 woensdag

Beatrix komt plots tot  leven;
achtergrond  Beatrix, Majesteit

BYLINE: Jan Hoedeman

SECTION: MEDIA EN MENSEN

LENGTH: 679 woorden

SAMENVATTING

Michiel van Erp portretteert koningin Beatrix aan de hand van interviews met
vrouwen die ook Beatrix heten. Door Jan Hoedeman

VOLLEDIGE TEKST:

Documentairemaker Michiel van Erp heeft iets met de monarchie. 'Ik zat vroeger
thuis al met mijn moeder op de bank op Koninginnedag naar de televisie te
kijken. Gordijnen dicht, zodat de zon het beeld niet belemmerde. Wij waren
Oranjegezind. Ik heb er niets tegen, het is er.'

Van Erp vatte het plan op Beatrix in de vermoedelijke blessuretijd van haar
koningschap  te portretteren. Hij doet dat aan de hand van gesprekken met gewone
mensen die ook Beatrix heten. Van Erp verweeft de gesprekken met de volkse
Beatrixen met beelden van de koningin, waardoor er een soort dubbelportret
ontstaat van een koningin en haar volk.

Door een zevental sterke Beatrixen neer te zetten die in hun alledaagse
thematiek iets hebben met wat het staatshoofd ook bezighoudt, wordt de majesteit
een mens van vlees en bloed. De verhevene en haar onderdanen staan veel dichter
bij elkaar dan het protocol suggereert.

Het idee voor de documentaire Beatrix, Majesteit ontstond in 2002, toen Van Erp
een documentaire maakte over de uitvaart van prins Claus. Hij filmde mensen die
aan de route van de uitvaart woonden.

Op de dag dat de kist langskwam, filmde hij bij twee dames thuis, die net hun
broer hadden verloren. 'Op het moment dat de stoet voor hun deur reed, spraken
zij alleen over hun broer. Ze legden hun levens op dat van de koninklijke
familie. Dat gegeven heb ik onthouden.'

In de nieuwe documentaire is er de Beatrix die na 35  jaar haar incassobureau
gaat overdoen aan haar zoon, hoewel ze haar werk nog elke dag een feest vindt.
Ze zegt: 'Ik hoop dat hij zich een beetje spiegelt aan mij. Dat ik er een klein
beetje van meegeef. Je moet beginnen zoals ik het doe. Als je later zelf het
wiel opnieuw wilt uitvinden, oké.'

Een andere indrukwekkende Beatrix is de vrouw die getrouwd is met een man die de
ziekte van Parkinson heeft. De motoriek van prins Claus en zijn moeilijke praten
worden daarin zichtbaar. En de vechtlust. Ze gaan golfen, omdat ze dan samen
zijn. 'Over tien holes doen we twee uur.' 'Voor de toekomst ben ik niet bang',
zegt Beatrix, 'die is nog ver weg.'

Van Erp snijdt ook historische beelden door de film. Een blije Beatrix, die
Claus in 1966 aan de pers toont. Beatrix die op Prinsjesdag in de Ridderzaal
iets in het oor van Claus fluistert. Maar ook beelden uit 2009. Hoewel Van Erp
het afgelopen jaar bij tal van officiële gebeurtenissen was, slaagde hij erin
met zijn camera achter de façade van het koningschap te kijken. Zo valt de
koningin knikkebollend in slaap bij een plechtigheid en veinst ze
belangstelling. Zo zoomt de camera op haar in als ze op de tribune zit bij een
voetbalwedstrijd, waarbij het lijkt alsof ze het evenement ondergaat als een
straf. Gevolgd door de enorme opluchting als ze mag vertrekken.

Maar Van Erp registreert ook een ongekend vrolijke Beatrix. Heupwiegend,
neuriënd op de marsmuziek bij de uitreiking van de Willemsorde aan Marco Kroon.
Alsof ze als gewone Nederlander ergens in het publiek staat te genieten van de
muziek.

Koningin Beatrix schiet vol in Mexico als het Wilhelmus wordt gespeeld. Van Erp:
'Dan denk ik dat het een zware baan is om koningin te zijn. Ze stond er heel erg
alleen, lang stond prins Claus naast haar. Willem-Alexander en Máxima stonden
ver weg.'

De eerste draaidagen voor de documentaire Beatrix, Majesteit speelden zich af in
Apeldoorn. Ergernis midden in de film komen ineens beelden door van de zonnige
vredigheid van die dag vóór de klap met de Suzuki Swift. Dan stijgt de spanning.
Eerst is er het bizarre beeld van een hondje dat wezenloos langs de dranghekken
rent. Korte tijd later zien we twee dienders in een straffe draf. Hij filmt
later die dag bij twee Beatrixen thuis, die voor het eerst de dramatische
gebeurtenissen zien.

Van Erp: 'Van het incident zelf heb ik geen beelden willen gebruiken. Ik vond
dat niet kies, omdat we uitzenden op Eerste Kerstdag. Maar ook omdat ik zelf
last heb gehad van wat ik heb gezien.'

Beatrix van Zijll

LOAD-DATE: December 22, 2009

LANGUAGE: DUTCH; NEDERLANDS

GRAPHIC: Michiel van ErpFoto ANP
Bea KleuverFoto's Human

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                               3 of 155 DOCUMENTS



                                 de Volkskrant

                           23 december 2009 woensdag

Op internet bleef niets meer binnenskamers;
de jaren nul (2000-2009)  digitaal exhibitionisme

BYLINE: Ianthe Sahadat; Anneke Stoffelen

SECTION: BINNENLAND; Blz. 2

LENGTH: 1081 woorden

SAMENVATTING

Bijna is het eerste decennium van de 21ste eeuw voorbij. Hoe waren de 'jaren
nul'? In zeven afleveringen blikt de Volkskrant terug. Aflevering 2: digitaal
exhibitionisme.

VOLLEDIGE TEKST:

amsterdam In 1999 surfte programmeur Walter van den Berg (nu 39) geregeld op het
internet - toen  'een statisch geheel met sites over konijnen of postzegels, die
altijd hetzelfde bleven'. Tot hij op een Amerikaanse site belandde, waarop elke
dag iets nieuws verscheen. Zoiets prachtigs wilde hij ook.

De meeste bloggers avant la lettre plaatsten linkjes naar gekke of mooie sites.
Maar Van den Berg schreef graag, dus publiceerde hij - 'heel vernieuwend' - elke
dag een stukje tekst. Over iets dat hij op straat had gezien, of meemaakte op
kantoor of privé.

Vanaf het begin schroomde hij niet om extreem persoonlijke stukjes te schrijven
- over zijn 'tamelijk dramatische verleden' of naaste familieleden. Gelukkig is
niet alles meer te vinden, zegt hij. 'Door mijn succes - ik was toch een paar
jaar een soort godfather van de Nederlandse webloggers - ben ik soms misschien
te makkelijk geweest.'

Van den Berg was bepaald niet de enige die zijn privéleven in de Jaren Nul op
straat gooide: Nederland deed het  massaal.  Rond de millenniumwisseling zagen
4,2 miljoen televisiekijkers na maanden meeleven met de affaires en de verveling
hoe winnaar Bart het eerste Big Brother-huis verliet. Het was het begin van een
decennium waarin iedereen kon meekijken met de strubbelingen van beginnende
muzikanten (Idols, X-factor), moeders met opvoedproblemen (Jouw vrouw, mijn
vrouw), zuipende tieners in de plattelandsdisco (Mental Theo on the Road),
overlevers dan wel vreemdgangers op een eiland (Expeditie Robinson, Temptation
Island) en een reeks aan BN'ers (Patty's Posse, De Bauers, Gewoon Jan Smit).

Tegelijkertijd was de 'gewone Nederlander' in datzelfde decennium niet langer
afhankelijk van de grillen van een tv-ploeg om zichzelf aan de wereld te tonen.

Want er was INTERNET.

Voor het eerst in haar bestaan moest de tv concurreren met een nieuwer medium.
Het begon met jongens als Walter van den Berg die in dagboekvorm hun leven
deelden - met in zijn hoogtijdagen 4.000 lezers per dag. Maar ook artiesten in
spe vonden online algauw een podium op MySpace (2003) of YouTube (2005). Wat tot
die tijd binnenskamers bleef, werd plotseling publiek.

Internet heeft zich krankzinnig snel ontwikkeld, zegt kenner Erwin Blom (48).
Tien jaar geleden waren de meest bezochte sites nog CNN en The New York Times,
klassieke autoriteiten. Nu zijn het YouTube, Facebook, Wikipedia en Flickr -
sites waar het publiek centraal staat. 'Facebook heeft meer dan 350 miljoen
gebruikers!' Van een plek voor informatie werd internet een plek voor
communicatie. Blom noemt het de absolute democratisering van media. In 2006 riep
het Amerikaanse Time Magazine 'You' zelfs uit tot persoon van het jaar.

Moest je in de begindagen nog kunnen programmeren, inmiddels kan iedereen een
site beginnen, foto's plaatsen en  vrienden opdoen.  Al deze openheid wordt
bovendien hartstochtelijk aangemoedigd. Broadcast Yourself,  is niet voor niets
het motto van YouTube.

Wat begon met bloggen, werd overgenomen door sociale netwerksites (Facebook en
Hyves voor vrienden, LinkedIn voor werk) en Twitter. Zo zijn in één dag meer
mensen op de hoogte van een zonnende Demi Moore in de achtertuin (man  Ashton
Kutcher heeft ruim vier miljoen Twittervolgers), dan van een  aanslag in
Pakistan via CNN.

Ook Blom is sinds een jaar of drie fervent twitteraar. Van vijf lange blogs per
week ging hij naar 40 korte berichtjes - tweets, zoals ze heten, tellen maximaal
140 tekens - per dag. 'Grappige dingen, observaties. Maar ook vragen of nieuws.'
Zo begeeft hij zich dagelijks onder zijn ruim zesduizend vrienden 'in een
continue gespreksstroom'.

Dat zorgt voor onrust, maar de voordelen vindt hij groter. Toen zijn boek over
sociale netwerken deze herfst   op zijn site verscheen, was één Twitterberichtje
genoeg om daar ruim 117 duizend mensen op te attenderen. Niet iedereen is Esmée
Denters, maar het podium is oneindig groot.

Waar al dat digitale exhibitionisme vandaan komt, weet Blom ook niet. 'Misschien
is iedereen wel een beetje exhibitionist en is de uitlaatklep pas net
voorhanden?' Hij beseft dat hij een hoop privégegevens met de wereld deelt.
Daarom schrijft hij bewust alleen over zichzelf. Zo meldt hij op Twitter wel dat
zijn moeder is overleden (zíjn leven), maar schrijft hij niet over zijn kinderen
(hún leven). Op de begrafenis van zijn moeder kreeg hij vervolgens een bloemstuk
van een groep Twittervolgers - allemaal mensen die hij nog nooit gezien had.
Prachtig, vond hij dat.

Maar eerlijk is eerlijk, waar alle openheid toe zal leiden, we weten het niet,
zegt Blom. Wat je zelf doet, is een gecontroleerde stroom. Wat anderen doen
niet. In het verleden vertelde je iets aan collega's of vrienden, nu deel je het
met de wereld.  'Maar in de praktijk ziet alleen een kringetje van online
vrienden of volgers het.'

Dat het ook anders kan uitpakken, merkte de 23-jarige grafisch ontwerpster Lot
(niet haar echte naam). In juni zag ze een flyer hangen van expositie It Could
Be You in Rotterdam. Ze keek nog eens goed en besefte: verrek, dat ben ik. Twee
kunststudenten wilden in beeld brengen hoeveel je van  een vreemde te weten kunt
komen via internet.

Boos: 'Zoiets doe je toch niet?' Ook was Lot een beetje bang. 'Ik heb nooit iets
genants  online gezet. Maar  toch, dadelijk vinden ze iets geks.' Op de
expositie waren uiteindelijk allerlei teksten te lezen die ze ooit ergens
achterliet. Op basis van foto's bouwden de kunstenaars  haar huiskamer na.

Spijt heeft Lot niet van haar eigen internetactiviteiten. Wel besloot ze haar
blog offline te halen en haar Hyves, Twitter en Facebook af te schermen voor
onbekenden - met name na 'een stroom betuttelende reacties van vreemden'. In
haar ogen gingen  de kunstenaars te ver. 'Vergelijk het met Nederlandse
huiskamers. De gordijnen staan altijd open, maar er is een sociale code: je
drukt  je neus niet tegen de ruit om naar binnen te gluren.'

Jan trok anderhalf miljoen kijkers met zijn alledaagse
belevenissen:bit.ly/jansmit

De finale van de eerste Big Brother trok  4,2 miljoen kijkers:
bit.ly/bigbrotherfinale

Scholiere Esmée Denters werd ontdekt via YouTube: bit.ly/esmeedenters

Tot nog toe plaatste Erwin Blom 60.528 tweets op: twitter.com/Erwblo

Walter van den Berg blogt voort op: vandenb.com

Internethoogtepunten van het afgelopen decennium: http://vk.nl/top5internet

LOAD-DATE: December 22, 2009

LANGUAGE: DUTCH; NEDERLANDS

GRAPHIC: BI woordwolk 231209

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                               4 of 155 DOCUMENTS



                                 de Volkskrant

                           23 december 2009 woensdag

Uitgewerkte formule

BYLINE: FS

SECTION: KUNST EN BOEKEN; Blz. 22

LENGTH: 206 woorden


Regie Kevin GreutertMet Costas Mandylor, Tobin BellIn 10 zalen, vanaf 31/12.

Het is het geijkte patroon. Twee mensen zitten in de openingsscène van  Saw vast
aan een martelwerktuig, dat binnen een bepaalde tijd een afschuwelijke dood gaat
veroorzaken. Enige manier om eruit te komen is zichzelf verminken. Dat wordt hun
verteld door een stem op een bandje.

Nieuw in deze Saw VI: het zijn niet, zoals in de voorgaande delen, types die het
leven opnieuw moeten leren waarderen. Het zijn mensen die anderen willens en
wetens te veel geld hebben geleend - zoveel dat hun slachtoffers het nooit
kunnen terugbetalen. En even later: werknemers van verzekeraars die alleen
denken aan winst. Kortom: representanten van het bedrijfsleven die de gewone man
naaien en in Saw VI gedwongen worden hun gedrag te herevalueren.

Het is een goedkoop trucje om het genre weer in de pas te krijgen met de
tijdsgeest.  Maar echte vernieuwingen heeft de Saw-franchise niet te bieden. Het
blijft je onthalen op martelingen, waarbij de apparaten steeds meer op elkaar
beginnen te lijken. Een open spattende kaak - hadden we dat niet al eens gehad?
Natuurlijk komt er een zevende deel, maar dit zouden toch echt de laatste
stuiptrekkingen van de reeks moeten zijn.

LOAD-DATE: December 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                               5 of 155 DOCUMENTS



                                 de Volkskrant

                            22 december 2009 dinsdag

De verongelijkte mens is nu een erkend volksdeel;
de jaren nul (2000-2009) De boze burger

BYLINE: Peter de Graaf; Marcel van Lieshout

SECTION: BINNENLAND; Blz. 2

LENGTH: 904 woorden

SAMENVATTING

Bijna is het eerste decennium van de 21ste eeuw voorbij. Hoe waren de 'jaren
nul'? In zeven afleveringen blikt de Volkskrant terug. Aflevering 1: de boze
burger.

VOLLEDIGE TEKST:

AMSTERDAM Zeker, bevestigt de wetenschapper, aan de boze burger viel in dit
eerste decennium niet te ontsnappen. De verongelijkte mens die zich immer
tekortgedaan voelt.  Die anderen graag op luidruchtige wijze deelgenoot wil
maken van zijn gekwetstheid.

'We hebben ze altijd gehad, maar nu zijn ze een soort erkend volksdeel', zegt
socioloog Dick Pels. Na de Fortuynrevolutie (2002) is de boze burger 'als het
ware wakker gekust als commerciële consument'. Door media maar ook door
politici, vindt Pels.

Zo is het, vindt cultuursocioloog Dick Houtman: 'De politicus gaat nu achter die
boze burger staan, neemt zelf voortdurend dat begrip Haagse kaasstolp in de mond
en beaamt eigenlijk dat het allemaal heel erg mis is. Zie je wel, denkt die boze
burger dan, ik heb gelijk!'

Politiek bedrijven is in zekere zin altijd een kwestie van wheelen en dealen,
maar als een politicus als Geert Wilders zelf die cultuur aan de kaak stelt, dan
heeft de 'gewone, hardwerkende Nederlander' eindelijk het gevoel dat zijn  stem
wordt gehoord.

En boos dat die burger is, boos. Het liefst op het gezag of de instanties. Maar
kieskeurig is hij niet. De woede kan door alles worden opgewekt. Vervolgens zijn
er de internetsites om stoom af te blazen en anders willen de media wel ter
plekke komen registreren. Want de les van Fortuyn dreunt lang na.

Het lijkt een futiel incident, maar de burgerwoede die twee buitenlandse
kunstenaars vorig jaar in Eindhoven ten deel viel, bevat veel klassieke
bestanddelen. Met een ludieke protestmars wilde een Zweeds/Duits kunstenaarsduo
Zwarte Piet als racistisch symbool aan de kaak stellen, onderdeel van een
expositie van het Van Abbemuseum over de Nederlandse identiteit. Onmiddellijk
was het land te klein.

Kunstenaars behoren uiteraard tot de door de culturele elite gesubsidieerde
maffia. 'Blijf met je buitenlandse poten van onze Zwarte Piet af', luidt de
kritiek van honderden 'reaguurders' op de sites van GeenStijl en De Telegraaf.
Zowel het museum als de kunstenaars ontvingen bedreigingen per e-mail.
Uiteindelijk werd zelfs besloten de protestmars af te gelasten.

Een jaar later is Annette Kraus, een van de kunstenaars, nog steeds overdonderd.
'Waar ging dit over?' Discussie had ze wel verwacht, maar die heftigheid en
agressiviteit? 'We raakten een tere snaar.'

Waar komt al die boosheid vandaan? Een uitvloeisel van de doorgedraaide
individualisering, vermoedt de ene deskundige. De burger is de eisende consument
geworden die meent overal recht op te hebben, zegt de ander. We leven in een
tijd van angst, weet de derde: vroeger viel er van alles te winnen, nu is er de
angst van alles te verliezen.

Zelfs premier Balkenende mengt zich in het debat als hij zich afvraagt waarom
Nederlanders zich zo laten leiden door gevoelens van onbehagen. We lijden aan
'een te negatief zelfbeeld'. Over de kleinste dingen kunnen de mensen zich enorm
opwinden. Verkeersregelaars zijn hun leven niet zeker, buren van crèches en
basisscholen klagen bij de gemeente over geluidsoverlast.

Vooral de overheid, of wat daarmee wordt geassocieerd,  is mikpunt. Agenten,
docenten, ambulancebroeders, ze worden belaagd en beschimpt. Bestuurders zijn
'zakkenvullers'. Uit onderzoek van Binnenlandse Zaken blijkt dat 69 procent van
de burgemeesters en wethouders en 49 procent van de raadsleden ervaring heeft
met verbaal of fysiek geweld.

Nico Verlaan, wethouder in het Gelderse Duiven, werd vorig jaar  met de dood
bedreigd omdat hij windmolens wil laten neerzetten in de gemeente. Zijn vrouw
kreeg anonieme telefoontjes, op internet verschenen foto's van zijn huis,
vergezeld van de oproep de wethouder 'overlast te bezorgen'. Tierende burgers
drongen zijn werkkamer op het gemeentehuis binnen.

'Ja, de overheid heeft het altijd gedaan', kijkt Verlaan terug. 'Ik dacht dat de
burger open staat voor altruïsme, maar vergeet het. Overheidsdienaren beschimpen
is gewild. Als iemand een hekel aan je heeft, gaat hij procederen, zoekt de
media op, maakt je voor alles en nog wat uit.  Ik zie een trend: mensen die
problemen hebben met anderen leggen dat bij de overheid neer. De overheid als
een verzekering voor alle ellende. En eigen verantwoordelijkheid, ho maar.'

Het is de keerzijde van de toegenomen mondigheid: de grens tussen assertiviteit
en hufterigheid vervaagt. En dat terwijl, zegt het Sociaal Cultureel Planbureau
steeds maar weer in de rapportage De Sociale Staat van Nederland, ruim 80
procent van de Nederlanders zich gelukkig voelt. Althans, individueel. Want zo
laat het nationale humeur zich samenvatten: met mij gaat het goed, dankzij
mezelf, met ons gaat het minder, door toedoen van anderen.

Onderzoeker Tom van Dijk van Intomart GfK signaleert 'dissociatie' bij burgers
die geen vertrouwen meer hebben in de politiek: ze trekken zich terug in eigen
kring en voelen zich niet meer medeverantwoordelijk voor oplossingen voor
maatschappelijke problemen. 'Het is niet meer zo dat mensen zich
vertegenwoordigd voelen door instituten.'

Bij dat alles heeft Van Dijk nog een dempende boodschap: 'De burger is niet
zomaar boos.' De samenleving verandert van een 'hiërarchisch bestuurde' naar een
'netwerksamenleving'. Van Dijk: 'De boosheid is eigenlijk het verlangen naar een
andere verhouding tussen overheid en samenleving.'

LOAD-DATE: December 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                               6 of 155 DOCUMENTS



                                 de Volkskrant

                           19 december 2009 zaterdag

Ombudsman onder vuur, maar waarom?;
De Ombudsman

BYLINE: Thom Meens

SECTION: HET VERVOLG; Blz. 43

LENGTH: 772 woorden


Op de dag van de mensenrechten, donderdag 10 december, spreekt de nationale
ombudsman Alex Brenninkmeijer op de universiteit van Tilburg. Volgens persbureau
ANP sprak hij over het optreden van de politie tijdens de strandrellen in Hoek
van Holland.

Het ANP citeerde: 'De politie gebruikte op het strand excessieve maatregelen om
zich te verdedigen. Het leven van het aanwezige publiek liep hierbij gevaar.'

De ombudsman sprak in het Engels. Van zijn toespraak is geen geschreven versie
voorhanden en zijn geen opnames gemaakt door de universiteit. Volgens een
woordvoeder spreekt hij altijd zonder uitgeschreven tekst.

De uitspraken van Brenninkmeijer haalden de Volkskrant niet. Wat op zaterdag wel
de krant haalde, was een reactie van vice-premier Wouter Bos die na de
wekelijkse ministerraad de pers te woord stond. De krant schreef: Het kabinet
heeft vrijdag geschokt gereageerd op het commentaar van de Nationale Ombudsman
Alex Brenninkmeijer dat de politie in Hoek van Holland ten onrechte zou hebben
geschoten. Vicepremier Bos noemde de uitspraken van de ombudsman 'onverantwoord
en ongepast'.

Volgens de Haagse redactie zei Wouter Bos letterlijk: 'Het kabinet is
geschrokken en geschokt door de kritiek. Zonder eigen onderzoek zegt hij dat de
agenten niet hadden mogen schieten. Dat is in zon gevoelige zaak, waar een mens
is gesneuveld, een onverantwoorde en ongepaste uitspraak.'

De krant hield in haar berichtgeving dus een slag om de arm door te kiezen voor
de formulering: zou hebben geschoten.

Maandag kwam de ombudsman zelf aan het woord, geciteerd uit het tv-programma
Buitenhof. 'Ik heb geen oordeel gegeven, ik heb alles in vragende zin aan de
orde gesteld.' In het zelfde stukje werd ook geschreven: het OM verwijt de
ombudsman voor zijn beurt te spreken en zonder de feiten te kennen. Die
conclusie baseerde de krant op een opiniestuk dat maandag op Forum stond. Dat
stuk was van een andere Wouter Bos, persofficier in Den Haag. Zijn functie werd
onder het opiniestuk vermeld, maar ook stond er: Deze bijdrage is geschreven op
persoonlijke titel.

Dat laatst lijkt me ongeloofwaardig. Het kan er bij mij niet goed in dat een
persofficier over zo'n gevoelige zaak zonder overleg met zijn superieuren een
opiniestuk schrijft. Kennelijk geloofde de redactie het ook niet, want zij trok
de conclusie dat 'het OM' de ombudsman kapittelt.

Achteraf zegt de redactie dat het zinnetje 'op persoonlijk titel' er niet bij
had mogen staan. Op Forum schrijf je altijd op persoonlijke titel. Maar als dat
zo is, waarom zou je dan melden dat de man persofficier is? Door de functie te
noemen, koppel je volgens mij het persoonlijke aan het functionele. Het stuk
wint aan gezag als je weet wat de persoon doet die het heeft geschreven.

Als deze Wouter Bos een gewone burger, zeg een postbesteller, was geweest, dan
had zijn opinie nooit de kolommen gehaald. Wat het pikant maakte, was nu juist
dat de man persofficier is.

Gek genoeg werd ook uit dit opiniestuk niet duidelijk wat Brenninkmeijer had
gezegd. Wouter Bos, de officier, citeerde het verslag van het ANP en meldde  dat
de nationale ombudsman vond dat hij niet goed was geciteerd, maar hij bracht mij
niet verder in de vraag: wat heeft Brenninkmeijer dan wel gezegd?

De persofficier mag schrijven wat hij wil, maar de redactie moet de lezer
informeren. Die lezer heeft recht op informatie, niet alleen op meningen. Een
kadertje met daarin de gewraakte citaten, al waren ze dan afkomstig van het ANP,
had niet misstaan in de krant van zaterdag of maandag. Wat heeft Brenninkmeijer
gezegd en in welke context? Heeft hij zich vragenderwijs uitgelaten, zoals hij
stelde in Buitenhof? Dinsdag schrijft de ombudsman in NRC Handelsblad: 'over
mijn opmerking dat de politie excessieve maatregelen heeft genomen bij de
confrontatie .'

Dat wordt woensdag geciteerd in de Volkskrant, zes dagen na dato. Volgens de
Haagse redactie heeft zij opgeschreven wat bekend was. Meer tekst was er niet.

Zo bezien heeft de ombudsman zijn eigen rel in de hand gewerkt door de media
onwetend te laten.

Het was niet handig in zijn lezing over deze zaak te spreken, zeker niet nadat
net een onderzoeksrapport was gepresenteerd dat een ander geluid liet horen.

Het is vooral onhandig dat er geen letterlijke weergave is van zijn toespraak.
Dat ontslaat de media echter niet van de plicht de waarheid te zoeken. Die is
hier lang uit beeld gebleven. Wat heet. We weten nog steeds niet wat er
daadwerkelijk is gezegd.

De Ombudsman behandelt vragen, klachten, op- en aanmerkingen over de inhoud van
redactionele pagina's en over de journalis-tieke aanpak.

De Ombudsman,020-562 2615,

ombudsman@volkskrant.nl

vk.nl/ombudsman

LOAD-DATE: December 18, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                               7 of 155 DOCUMENTS



                                 de Volkskrant

                            18 december 2009 vrijdag

De   van lichaam en geest grenzen;
recensie  Manifestatie Niet Normaal

BYLINE: Sacha Bronwasser

SECTION: KUNST EN BOEKEN

LENGTH: 1819 woorden

SAMENVATTING

De grote publieksmanifestatie Niet Normaal stelt de vraag naar wat wel en niet
normaal is, onder meer aan de hand van kunstwerken vol afwijkende lichamen. Het
is een ideaal conversation piece geworden. Door Sacha Bronwasser

VOLLEDIGE TEKST:

Altijd nieuws als de Nederlandse Spoorwegen weer eens weigeren een affiche op te
hangen op hun stations. Deze week ging het om de poster met daarop een wit
marmeren beeld van de bekende Britse kunstenaar Marc Quinn. Het stelt de acteur
en stuntman Stuart Penn voor, die in de lucht schopt - Penn heeft de zwarte band
taekwondo. Hij is naakt afgebeeld en mist zijn linkerarm vanaf de elleboog en
zijn rechterbeen vanaf de knie. Over de foto van het beeld staan de woorden
'Niet Normaal', de naam van een grote kunstmanifestatie in de Beurs van Berlage
die afgelopen dinsdag werd geopend.

'Wanneer iemand de poster kwetsend vindt, wordt hij er constant mee
geconfronteerd', zegt de woordvoerder van de NS. Of dat 'kwetsend' slaat op het
ongewone lichaam, de marmeren piemel of op de combinatie van woord en beeld,
zegt hij er  niet bij. De reactie van de organisatie: 'Wij vinden dat natuurlijk
Niet Normaal.'

Kwetsend? In Londen stond op Trafalguar Square in 2006 een jaar lang de
beeltenis van de hoogzwangere Bekende Britse Alison Lapper, gemaakt door
dezelfde kunstenaar. Omstreden, ja, maar vooral bij critici met beide armen en
benen die 'exploitatie!' riepen. Of wilden ze zo'n 'abnormaal' lichaam misschien
liever niet zien? Betrokkenen zagen het als een ode aan een andersoortig lichaam
en vonden model en de kunstenaar helden.

Het woord 'normaal' is een heel erg Nederlands woord. Een Zuid-Afrikaanse
vriendin die zich vol verbazing onze taal al doende eigen maakte, wees me er op
dat 'normaal' net als 'lekker' en 'effe' een woord is dat in verwarrend veel
verschillende situaties wordt gebruikt. In elk gesprek komt het wel een keer
voorbij, in gezinnen vliegt het je om de oren. Ouders zeggen: 'Eet es normaal,
loop normaal, praat normaal' maar al snel krijgen ze de bal terug. ' Mam! doe
normáál!  In de politiek is de normale Nederlander (dan meestal de gewone man
genoemd) een soort Heilige Graal en in het verkeer is 'normaal' een woord dat
meestal op een brultoon eruit vliegt. 'Niet normaal' is helemaal een
duizenddingendoekje, overal inzetbaar waar maar iets opvallends gebeurt.

De organisatie van de grote publieksmanifestatie Niet Normaal - Diversiteit in
Kunst, Wetenschap en Samenleving in de Beurs van Berlage heeft dan ook een
gouden greep gedaan door die woorden als vlag te gebruiken. Het allitereert nu
lekker in rood op wit op billboards, posters, vlaggen en op de plaktatoeages die
elke bezoeker op zijn hand krijgt.

'Wat is normaal en wie bepaalt dat?' is het uitgangspunt voor de
tentoonstelling, een boek, een film- en een lezingenprogramma, die met een
indrukwekkend persoffensief aan de man worden gebracht. Prikkelend, ja - maar
het waait ook meteen alle kanten op. Wat is normaal, van uiterlijk tot
taalgebruik, van omgang tot de smaak van voedsel, van plezier tot overlast, van
gezondheid tot leerprestaties? Waar is deze tentoonstelling eigenlijk naar op
zoek?

Normaal is het in elk geval om in een mensenleven een hutkoffer vol pillen te
slikken. Ongelovig buigen de bezoekers in de Beurs van Berlage zich over een
installatie van Pharmacopeia, een driemanschap van twee kunstenaars en een arts,
dat het werk Wieg tot Graf heeft gemaakt. Duizenden en duizenden pillen zijn
verwerkt in twee lange transparante stukken textiel: één toont het gemiddelde
medicijngebruik in Nederland voor de man, de ander voor de vrouw.

Neem de vrouw. Het begint in de kindertijd met een aspirientje hier en een
kuurtje daar, maar explodeert in de adolescentenjaren met anticonceptie. Dan
volgen later antidepressiva en een lange chemokuur, naast de gebruikelijke
pijnstillers en bloedverdunners. De makers rollen in een lange glazen tafel,
waarin ook familiekiekjes en voorwerpen als een inhalator of een glas wijn zijn
opgenomen, een confronterend tapijt uit.

Het werk is één van de centrale stukken op een zeer volle tentoonstelling, die
de ruimtes van de Beurs van Berlage slim heeft benut. Video's in de nissen,
golvende wanden in de hele hoge ruimtes die de mensen door drie 'beuken' leiden.
Het is een drukke boel op de opening en met veel publiek erin zal het
ongetwijfeld ook een dolle boel worden.

Rondleidingen langs de tientallen werken vinden plaats onder leiding van
verklede 'laboranten'. Over de intercom schallen hun instructies ('Fase drie
gaat nu in').

Aan de kop van de tentoonstelling is een doorlopende performance van David Bade
aan de gang, waarin academiestudenten en kunstenaars 'met een psychiatrische
achtergrond' samen ter plekke werk maken. Allemaal dragen ze een
Guantanamo-oranje overall met het woord 'Normalitarism' erop. In de hoek van hun
werkplaats staat een microfoon, waar om de zoveel tijd naar hartelust in
gespuid, gezongen, toegesproken of gefluisterd  kan worden.

Niet ver van de reuring van David Bade c.s. staat een heel stil beeld:
Übermensch (1995) van Jake en Dinos Chapman. Op de punt van een natuurgetrouwe
rots balanceert een rolstoel met daarin Stephen Hawking, de geniale
natuurkundige die alleen zijn ogen nog kan bewegen. Het is of hij aan het einde
van een lange zoektocht gekomen is en nu slechts nog maar omlaag kan storten.
Dat is overigens vals drama: sinds het beeld werd gemaakt, trouwde Hawking voor
de tweede keer, scheidde weer en schreef een wetenschappelijk kinderboek.

Op dit punt in de tentoonstelling aangekomen, krijg je langzaam door hoeveel
afwijkende lichamen Niet Normaal telt. Plastisch verbouwd, uitgemergeld,
stotterend, beperkt in spraak, gehoor, blind, met lamme benen of zonder benen.

Echt, maar ook in fantasie: ten prooi bijvoorbeeld aan niet bestaande ziektes
als Metalosis Maligna (een film van Floris Kaayk) waarin het lichaam door
technologische parasieten wordt overgenomen.

Soms is het lichaam afwezig. Rustig zoekt de zelfstandig rijdende rolstoel
Psalms van Donald Rodney zijn weg. De kunstenaar, een leven lang ernstig  ziek,
stuurde het ding in zijn plaats naar openingen. Sinds 1998 rijdt de stoel nu
postuum rond.

Of het lichaam is juist zo aanwezig dat het aangrijpt. J.L (2006) van Berlinde
de Bruyckere is een hoofdloos lichaam, slap als de spreekwoordelijke zak met
botten, dat blauw uitgeslagen in een vitrine ligt. Na meerdere werken over
gentechnologie, maakbaarheid,  virussen, selectie, uitsluiting, verminking en
perfectionering is het mikpunt van dit alles - het menselijk lichaam - een
droef, aandoenlijk ding dat je het liefst in een donker hoekje zou laten
uitrusten.

De samenstellers van Niet Normaal hebben met hun manifestatie een ideaal
conversation piece gemaakt - een type tentoonstelling dat in Nederland eigenlijk
niet voorkomt, zeker niet nu het Stedelijk Museum al zo lang dicht is. Ga erheen
met vrienden of familie en gegarandeerd dat er goede gesprekken uitrollen.

Het was curator/activiste Ine Gevers en kunsthistorica Hester Alberdink Tijm wel
toevertrouwd, want de laatste keer dat het op zo grote schaal gebeurde, waren
zij ook de makers. In 1994 organiseerden zij Ik+de Ander, ook in de Beurs van
Berlage.

Destijds pleitte de tentoonstelling voor diversiteit in de samenleving, nu gaat
het meer over een individueel niveau. Toch hebben ze een zelfde soort expositie
gemaakt - alleen met andere kunstwerken en in een totaal andere, veel
technologischer tijd.

In 1994, om maar iets te noemen, was IVF nog maar net ingeburgerd.
'Designerbaby's' waren nog ondenkbaar, gehandicapte atleten liepen nog geen
records stuk met koolstof onderbenen en een nose-job kreeg je ook nog niet bij
je eindexamen cadeau.

Ine Gevers, tevens moeder van twee autistische kinderen, maakt geen geheim van
haar persoonlijke gedrevenheid. Zij heeft al zo lang met 'abnormale' mensen en
situaties te maken, dat ze zich terecht afvraagt wie en wat de norm bepaalt en
waar de grenzen liggen.

De grenzen van het lichaam maar ook van een nog groter, onzichtbaarder en
ongrijpbaarder gebied: dat van de geest.

In het boek van Niet Normaal staat onder meer een stuk van  professor Trudy
Dehue (auteur van De depressie-epidemie en ook bekend als Zomergast). Ze legt
uit dat er sinds de eeuwwisseling een angstaanjagende toename is van kinderen en
volwassenen die antidepressiva of Ritalin slikken.

Omdat de diagnoses worden gesteld en de benamingen gegeven (als voorbeeld neemt
ze ADHD), lijden 'ineens' veel meer mensen aan zo'n stoornis - ongeacht of nu
erfelijke factoren, omstandigheden of de veranderende maatschappij de oorzaak
daarvan zijn. Er is een etiket, dus de patiënt is ziek, dus moet hij worden
behandeld. Zo maken we elkaar tot patiënt en accepteren niet dat iemand afwijkt.

Met haar zorgen en met die van vele anderen kan een weldenkend mens het moeilijk
oneens zijn. Op naar een uniforme wereld, waar de techniek en het gemiddelde de
maat der mensen wordt, wil na Aldous Huxleys Brave New World toch niemand meer?
Niet Normaal wil niet meer en niet minder dan bewustwording, revolutie en
emancipatie. Dat doel heiligt de middelen, in dit geval de kunstwerken.

Kunstenaars die gevraagd zijn werk bij te dragen, zullen zien dat hun werk soms
dreigt te kapseizen onder en tussen alle goede bedoelingen, de wetenschappelijke
betogen en de ludieke publieksacties. Als tentoonstelling is het een hybride
ding, waar elk werk in het licht van Niet Normaal wordt gezien, maar waartussen
onderling nauwelijks verband is. Waar statistiek opgepimpt wordt tot kunstwerk
(zie de pillentapijten) en elders veel betekenis verloren gaat.

Zo hangen er tekeningen van de stokoude Louise Bourgeois, die hier vooral een
pleidooi voor de zichtbaarheid van de hoogbejaarde medemens lijken. Wellicht,
maar haar prachtig getekende handen zijn eigenlijk een ode aan haar trouwe
assistent, die al dertig jaar om tien uur aanbelt om met haar te werken. Een
cadeautje, een lyrisch dankjewel, dat hier wordt overstemd.

En zal de poëzie van Nedko Solokov het redden? Deze kunstenaar wil niet, zoals
veel mensen, wel eens 'iemand anders' zijn, maar juist 'iets anders': 'Iets dat
ik ken uit mijn schoolboeken, of uit het natuurhistorisch museum.' Hij wordt een
sneeuwvlok, in mooi wit kostuum, en krabbelt door de sneeuw.

Het pleidooi van Niet Normaal voor de emancipatie van alles wat 'anders' is, is
eigenlijk veel te lawaaiierig voor zijn kleine, zacht-komische en wanhopige werk
dat ontroert op een manier die niet eens in woorden is uit te drukken.
Kunstenaars zijn altijd al niet normaal. Of liever: anders. Of: buitengewoon.
Daarom kijken wij naar kunst. Daarom brengt kunst je op nieuwe gedachten. Dat
kun je eigenlijk in elk werk, elke tentoonstelling zien, ook als de Niet
Normaal-stickers weer verdwenen zijn.

Normaal is het in elk geval om in een mensenleven een hutkoffer vol pillen te
slikken.

Bezoekers van Niet Normaal buigen zich over Wieg tot Graf , installatie van
Pharmacopeia.

LOAD-DATE: December 17, 2009

LANGUAGE: DUTCH; NEDERLANDS

GRAPHIC: Kunstwerk van Karen Sander die beeldjes maakt op basis van 3D-scans van
bezoekers.
Visueel gehandicapte voelt aan het beeld van Marc Quinn.Foto's Joost van den
Broek/de Volkskrant

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                               8 of 155 DOCUMENTS



                                 de Volkskrant

                            7 december 2009 maandag

Maak van AOW toch geen drama

BYLINE: Frans Leijnse; Han Noten

SECTION: FORUM; Blz. 9

LENGTH: 1085 woorden

SAMENVATTING

Het gat dat ontstaat door de hogere AOW-leeftijd is eenvoudig te repareren. 50
euro premie extra per maand is voldoende, betogen Frans Leijnse en Han Noten.

VOLLEDIGE TEKST:

Bij de verdediging van de Noodwet Ouderdomsvoorziening in de Tweede Kamer in
1947 wees de oude Drees erop  dat het algemene staatspensioen steeds 'sterk
rekening moet houden' met de opgebouwde bedrijfspensioenen. Die laatste waren
toen nog niet erg omvangrijk, maar Drees meende toch dat bedrijfspensioenen in
de oudedagsvoorziening de hoofdrol moesten spelen, omdat anders het
staatspensioen onbetaalbaar zou worden. Inmiddels heeft ruim 90 procent van alle
werknemers op de AOW een aanvullend pensioen.

Dat het kabinet nu heeft aangekondigd vanaf 2020 de AOW-leeftijd in twee stappen
te verhogen naar 67 jaar, is  'in de geest van Drees'. Om de premies en
belastingen op werkenden niet te hoog te laten oplopen, doet het staatspensioen
een stapje terug. Voor de gewone burger betekent dat echter dat vanaf 2020 zijn
gegarandeerde bruto-inkomen in het 65ste levensjaar eenmalig 9.300 euro minder
zal zijn, en vanaf 2026 ook in het 66ste levensjaar. Wie nu nog geen 55 jaar is,
heeft tien jaar om een oplossing te vinden voor  9.300 euro bruto, wie nog geen
50 jaar is vijftien jaar om 18.600 euro bruto eenmalig bij elkaar te sparen.

Staat of valt hiermee de verzorgingsstaat? Wij denken het niet. De AOW is immers
maar een deel van de oudedagsvoorziening en er zijn genoeg individuele en
collectieve  mogelijkheden om het AOW-hiaat 65/66 op te vangen. Zo zal een
werknemer in de eerste plaats overwegen na de 65ste verjaardag nog een jaar of
twee door te werken. Dat kan volledig, maar ook een of twee dagen per week naast
een aanvullend pensioen (zonder AOW). Nu al werkt van de 64-jarigen die vut
ontvangen ruim 15 procent er een of meer dagen per week bij, en dat aantal
stijgt snel. Gezien de arbeidsmarkt is het geen wilde veronderstelling dat in
2020 ongeveer de helft van de werknemers op zijn 65ste verjaardag nog een
deeltijdbaan kan hebben. Wie 31.000 euro bruto per jaar verdient  (driekwart
verdient meer) compenseert met anderhalve dag werken het wegvallen van de AOW,
zolang het bedrijfspensioen in tact blijft en wordt uitgekeerd vanaf 65 jaar.

Langer in deeltijd doorwerken, staat echter niet voor iedereen open, ook niet in
2020. Een flinke groep werknemers zal door een lang en zwaar arbeidsverleden,
door slijtage of door tekortschietende kwalificaties dit niet kunnen. Dit zijn
vooral mensen die geen hogere opleiding hebben genoten en een bescheiden loon
verdienen. Voor deze mensen is de combinatie van AOW en een klein
bedrijfspensioen op 65 jaar een dik verdiende verademing: hun taak zit er op.
Het kabinet probeert deze groep werknemers tegemoet te komen door een regeling
voor 'zware beroepen' en voor degenen die meer dan 42 jaar gewerkt hebben. Deze
voorstellen zijn niet realistisch. 'Zware beroepen' laten zich slecht
definiëren, nog afgezien van het feit dat veel werknemers nogal eens van beroep
veranderen. Bovendien is de 'oplossing' dat men op  65 jaar wel AOW krijgt, maar
7 tot 15 procent minder, zeer onbevredigend: bij een klein pensioen is dit in
feite armoede.

Meer in de geest van Drees zou het zijn de bedrijfspensioenen uit te breiden om
het terugtredende staatspensioen voor de laagstbetaalden te compenseren.  Zonder
nu  in ingewikkelde actuariële berekeningen te gaan, schatten wij dat een extra
premie van gemiddeld  50 euro per maand afdoende is om de gehele AOW 65/66 in de
bedrijfspensioenen mee te verzekeren. Normaal betaalt de werkgever hier de helft
van, en draagt de werknemer de andere 25 euro bruto af (15 euro netto minder
loon per maand, gemiddeld),ongeveer een dikke 1 procent  van het loon. Door een
uitbreiding van de bedrijfspensioenen krijgen natuurlijk alle werknemers de
wegvallende AOW 65/66 gecompenseerd, ook degenen die kiezen voor doorwerken en
de hogere inkomens (vaak dezelfde). Deze groep schuift dan een deel van zijn
(extra) opgebouwde pensioen naar achteren en heeft dus vanaf 67 meer
ouderdomspensioen. Dit doorschuiven blijkt nu al een sterke prikkel te zijn om
langer door te werken.

Het kabinet schijnt daarentegen te denken dat de prikkel om door te werken
vervalt als de AOW wordt gecompenseerd door bedrijfspensioen. Het wil daarom
tegelijk de fiscale ruimte voor pensioenopbouw beperken.  Deze redenering volgen
wij niet. De AOW-maatregel wordt afdoende gerechtvaardigd door de toestand van
de overheidsfinanciën. De vergrijzing en de langere levensverwachting maken de
AOW na 2020 een steeds grotere last op een krimpende werkende bevolking. Die
last kan men door fiscalisering beter spreiden, maar niet wegnemen. Hier en
nergens anders ligt de rechtvaardiging voor verschuiving van de AOW-leeftijd.

Daarnaast moeten we voor arbeidsmarkt en welvaart langer doorwerken. Of een
werknemer dat wil en kan wordt maar zeer ten dele bepaald  door het wegvallen
van de AOW. Veel belangrijker is of er een aantrekkelijke deeltijdfunctie
beschikbaar is en of de werkgever meewerkt.  En  dat je ook nog wat pensioen
naar achteren kunt schuiven zoals nu al onder de 65.

Doorwerken zal niet het gevolg zijn van de opschuiving van de AOW-leeftijd maar
van een structurele verbetering van de positie van de oudere werknemer. Daarbij
helpt zeker niet dat we een aanzienlijke groep mensen die fysiek en psychisch
niet langer kán doorwerken in flinke financiële problemen brengen. Om die reden
moet het kabinet een uitbreiding van de bedrijfspensioenen met het doel de AOW
65/66 te compenseren niet willen blokkeren. Vakbeweging en werkgevers moeten
hier hun werk kunnen doen: een fatsoenlijk ouderdomspensioen zekerstellen, ook
nu de staat enigszins terugtreedt.

Als  de FNV is bekomen van de opwinding van de laatste maanden en  nuchter naar
het sociale landschap wil kijken, is dit misschien een optie. In plaats van een
vruchteloze politieke lobby op te zetten tegen  kabinet en  PvdA in het
bijzonder, kan de FNV zich ook richten op  belangenbehartiging  aan honderden
cao-tafels en in tientallen pensioenkamers. Daar kan voor iedereen een
fatsoenlijke regeling worden gemaakt voor  een vloeiende overgang van werk naar
pensioen.  En voor de kleine prijs van 1 procent van het loon.

Van de politiek mag men vragen dat zij zo'n regeling fiscaal vergemakkelijkt, er
in ieder geval geen blokkades voor opwerpt. Van de PvdA mag men dat zeker
vragen. Sociaal-democraten zijn dat aan  Drees verplicht.

FNV moet zich om leden  bekommeren en lobby tegen politiek stoppen

LOAD-DATE: December 7, 2009

LANGUAGE: DUTCH; NEDERLANDS

GRAPHIC: In Rotterdam demonstreren 5000 mensen tegen de kabinetsplannen om de
AOW-leeftijd naar 67 jaar te verhogen. Foto Arie Kievit

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                               9 of 155 DOCUMENTS



                                 de Volkskrant

                            1 december 2009 dinsdag

Pieter Hilhorst  Klimaatcompensatie en Corruptie

BYLINE: Pieter Hilhorst

SECTION: FORUM; Blz. 13

LENGTH: 786 woorden


Toei Teasi (11) woont op een paradijselijk tropisch eiland. Het strand is wit,
de palmbomen zijn groot en rond het eiland is veel koraal te vinden. Op het
eiland wonen maar elf volwassenen en negen kinderen. Als Toei met de boot naar
school gaat, zwemmen de dolfijnen met hem mee.

Het verhaal van Toei staat in Help, mijn iglo smelt! Vier verhalen van kinderen
uit verre landen van Natalie Righton en Ton Koene. Als door de opwarming van de
aarde het ijs op de Noordpool smelt en de zeespiegel stijgt, zinkt het paradijs
van Toei in zee.

Voor ontwikkelingslanden komen de gevolgen van de klimaatverandering harder aan
dan voor rijke westerse landen. Het eiland van Toei maakt onderdeel uit van de
eilandengroep Tuvalu. De belangrijkste bron van inkomsten is de verkoop van
internetdomeinnamen. Tuvalu heeft namelijk de uitgang .tv toegewezen gekregen.
Maar de 2 miljoen euro die dat oplevert is bij lange na niet genoeg om de
inwoners te beschermen tegen het wassende water.

Nu wonen er op het eiland van Toei maar twintig mensen. In Bangladesh worden
daarentegen miljoenen mensen bedreigd door overstromingen. De regering op de
Maldiven heeft onlangs onder water vergaderd, om te illustreren wat hen te
wachten staat.

In Kopenhagen staan volgende week daarom niet alleen afspraken op de agenda over
het terugdringen van de CO2-uitstoot, maar ook over de financiële compensatie
voor ontwikkelingslanden. Dat is terecht. Zij hebben nauwelijks aan het
broeikaseffect bijgedragen, maar zijn wel opgezadeld met de gevolgen. Het bedrag
dat het Westen daarvoor moet uittrekken loopt in de miljarden. In 2020 kan het
wel gaan om 50 miljard euro per jaar. Dat geld mag bovendien niet ten koste gaan
van de huidige ontwikkelingshulp.

In Kopenhagen wordt vooral gesteggeld over de hoogte van de compensatie.
Minstens zo belangrijk is hoe dat geld op een goede manier wordt besteed. De
geschiedenis van de ontwikkelingshulp laat namelijk zien dat het gemakkelijk mis
kan gaan. De Zambiaanse econome Dambisa Moyo stelt in haar boek Dead Aid zelfs
dat de hulp van de afgelopen decennia meer kwaad dan goed heeft gedaan. Het
heeft de corruptie aangewakkerd en de relatie tussen regering en volk
vergiftigd.

In de Amerikaanse revolutie werd de slogan gemunt: No taxation, without
representation. Wij betalen pas belasting als we invloed hebben op de besteding
ervan. In veel Afrikaanse landen geldt het omgekeerde. Omdat de elite voor haar
inkomsten nauwelijks afhankelijk is van de belastingbetaling door de gewone
burger, kan zij zich veroorloven die burger te negeren en op te zadelen met
beroerd onderwijs en slechte gezondheidszorg. De noodzakelijke loyaliteit wordt
gekocht met baantjes en gunsten. Daarom geldt dat hoe meer inkomsten een land
heeft uit hulp of grondstoffen, des te corrupter het is.

Als we niet oppassen hebben de miljarden die de westerse landen straks toezeggen
ter compensatie van de opwarming van de aarde een even desastreus effect. Want
wie controleert of de overgemaakte bedragen daadwerkelijk zijn gebruikt om het
gevaar van overstromingen of de effecten van droogte tegen te gaan? En wie
bepaalt hoeveel geld welk land krijgt? Gaat die verdeling lijken op de manier
waarop de Wereldbank geld verstrekt? Of moet er een aparte instelling komen?

Nederland geeft geen ontwikkelingshulp aan regeringen die niet voldoen aan de
eisen van goed bestuur. Geldt dat straks ook voor de klimaatcompensatie? Krijgen
corrupte regimes geen cent? Om te voorkomen dat de bevolking van corrupte landen
van deze terughoudendheid de dupe wordt, geeft Nederland soms wel geld aan
lokale organisaties. Wordt dat ook de manier waarop het geld voor
klimaatcompensatie wordt besteed? Kun je het aan een lokale organisatie
overlaten om bijvoorbeeld mensen te evacueren die wonen in een gebied waar
overstromingen dreigen?

Criticasters van ontwikkelingssamenwerking zeggen dat het afkopen van ons
schuldgevoel belangrijker is dan het geven van hulp. De goede bedoelingen tellen
dan zwaarder dan de behaalde resultaten. In Kopenhagen dreigt hetzelfde te
gebeuren. Om tot een overeenkomst te komen is de steun van ontwikkelingslanden
noodzakelijk. Die steun komt er pas als westerse landen met geld over de brug
komen. Voor de onderhandelaars is het niet handig om dan ook nog te zeuren over
de besteding van het geld. Dat wekt alleen maar wantrouwen bij de
ontwikkelingslanden.

Voor Toei en al die miljarden anderen die straks te kampen hebben met de
gevolgen van de opwarming van de aarde, is de besteding van het geld daarentegen
essentieel. Zij hebben pas wat aan een akkoord in Kopenhagen als de financiële
compensatie wordt gebruikt om hun nood te lenigen en niet om de zakken te
spekken van corrupte elites.

Reageren? http://vk.nl/opinie

LOAD-DATE: November 30, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              10 of 155 DOCUMENTS



                                 de Volkskrant

                           28 november 2009 zaterdag

Hou nou eens op met steeds nieuwe belastingen;
Twistgesprek  Kim van Keken met Charlie Aptroot

SECTION: FORUM; Blz. 8

LENGTH: 779 woorden

SAMENVATTING

Charlie Aptroot, Kamerlid voor de VVD, verzet zich fel tegen de invoering van de
kilometerheffing. Hij voert al weken campagne met bumperstickers.

VOLLEDIGE TEKST:

U bent liberaal. Waarom bent u dan tegen een systeem waarbij de automobilist
gaat betalen naar gebruik?

'Neuh. Daar is in principe ook niets tegen. Maar de automobilist betaalt al naar
gebruik. De helft van de autolasten zitten in de accijnzen: benzine, diesel,
lpg.'

De VVD is tegen. Maar het was toch het liberale Kamerlid Pieter Hofstra dat in
2005 voorstelde de  kilometerheffing in te voeren?

'Dat is waar. Minder vaste lasten heffen en meer betalen naar gebruik. Dat leek
toen aantrekkelijk. Maar je moet elke keer weer kijken wat voor een voorstel er
ligt. Dit plan van minister  Eurlings  vinden wij absoluut onaanvaardbaar.'

Want?

'Het is een belachelijk ingewikkeld en duur systeem. De invoeringskosten worden
nu al geschat op 4 miljard euro. Er komen negen miljoen kastjes, elke maand
moeten negen miljoen facturen worden verstuurd naar de Nederlandse
automobilisten. Er komen duizenden ambtenaren bij.'

Wat is dan een ideaal systeem?

'De gedachte was: je neemt af en toe de meterstanden op. Net als nu gebeurt bij
gas en elektriciteit. Dat zou natuurlijk simpel kunnen met de kilometerteller.
Iemand die elk jaar 20 duizend kilometer rijdt, betaalt dubbel zoveel als degene
die 10 duizend kilometer rijdt.

'Dat is in de plannen van het kabinet niet het geval. Want wel of niet in de
spits rijden gaat straks veel uitmaken. De hardwerkende Nederlander die 's
morgens naar zijn werk moet, gaat véél meer betalen. Die spitsheffingen die
willen we hoe dan ook niet.

'Bovendien heeft het kabinet  er van alles  bij gehaald. De milieukenmerken van
je auto spelen een rol. Belachelijk! Wie een milieuvervuilende auto heeft,
betaalt nu ook al veel meer aan de pomp. Via accijnzen.'

Stel dat milieukenmerken en spitstarieven uit de heffing worden gehaald. Bent u
dan wel voor?

'Nee. We vinden echt dat Nederland doordraait met nieuwe belastingen. We hebben
het gezien met de tickettaks, de belasting op vliegen. Steeds hebben wij gezegd:
niet doen! Toch werd die ingevoerd. Nou, die taks is dus een jaar na invoering
weer afgeschaft. Maar de schade voor de luchtvaart is enorm. Laten we nou eens
ophouden met het bedenken van nieuwe belastingen.'

Maar alleen de veelrijders gaan toch meer betalen? Wie zijn auto niet zo vaak
gebruikt, betaalt nu elke maand het volle pond aan wegenbelastingen. Met de
kilometerheffing is die automobilist goedkoper uit.

'Er zullen best een paar mensen zijn die er voordeel mee hebben. Maar al die
mensen die de auto nodig hebben voor hun werk worden straks zwaarder belast.
Daar ben ik gewoon tegen.'

Lang niet alle werkende Nederlanders rijden elke dag enorme afstanden met de
auto. Denk aan het dagelijkse ritje Wormer-Zaandam.

'Dan denk ik: die automobilist betaalt straks meer.'

Denkt u?

'Nou ja, het ministerie heeft doelbewust kostenposten buiten de berekeningen van
de kilometerprijs gehouden. De nieuwe provinciale belasting, de
aanschafbelasting die je net hebt betaald, de kosten van het kastje. En dan zegt
de minister dat 58 procent van Nederland straks minder gaat betalen. Dat kun je
helemaal nog niet berekenen als je zelf een deel van de cijfers niet geeft. Het
spitstarief is helemaal niet bekend.'

Elke euro die wordt opgehaald met het spitstarief, wordt toch afgetrokken van
het basistarief?

'Dat kan zijn, maar dat is niet in de berekeningen meegenomen. De werkende
Nederlanders gaan straks allemaal meer betalen.'

Oud-minister Karla Peijs was ook tegen de heffing. Maar besefte dat de files
niet worden opgelost met alleen aanleggen van wegen. Na een jaar ministerschap
was ze voor de kilometerheffing.

'Ik vind: fors de wegen verbreden en ontbrekende schakels aanleggen. En we
moeten investeren in het openbaar vervoer.'

Hoe krijgt u de mensen uit de auto? Tussen Den Haag en Amsterdam is een prima
spoorverbinding. Toch pakken veel mensen liever de auto.

'Voor veel mensen is het ov geen alternatief, die willen we niet met onredelijke
tarieven de auto uit pesten. Nee, we moeten gewoon jaarlijks een half miljard
extra investeren in de wegen, dan verdwijnen de files.'

Is dat niet een illusie?

'Als je de 4 miljard euro invoeringskosten van de kilometerheffing plus elk jaar
honderden miljoenen euro's extra stopt in het wegennet, dan zijn de ergste files
voorbij. Dan zal  er 's morgens best nog eens een file in de stad staan. Maar
die grote op de rijkswegen zijn dan verdwenen.'

CV

195                                                     geboren te Den Haag.
0
197                                 1976 Leraar economie en maatschappijleer
3
197      2001 Directeur van de Jonco-groep te Rotterdam, een distributeur in
8                                                             hobbyartikelen
200                                              Tweede Kamerlid voor de VVD
3

LOAD-DATE: November 27, 2009

LANGUAGE: DUTCH; NEDERLANDS

GRAPHIC: Charlie Aptroot Foto ANP

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              11 of 155 DOCUMENTS



                                 de Volkskrant

                            27 november 2009 vrijdag

Veel releases leveren geen kwaliteit

LENGTH: 392 woorden

SAMENVATTING

JAZZ

VOLLEDIGE TEKST:

KLASSIEK |  Een groep Kamerleden en medewerkers van hulporganisaties is de
groeiende kritiek op ontwikkelingssamenwerking beu. Onder het motto 'Hulp helpt
wel' willen ze critici van repliek dienen, samen met 'gewone' burgers.

280 wrd 'Bijna de helft van de bevolking trekt de portemonnee voor de strijd
tegen armoede, ongelijkheid en onrecht', zegt SP-Kamerlid Irrgang,
initiatiefnemer van een manifest pro-ontwikkelingssamenwerking en een zondag
gelanceerde website http://(hulphelptwel.nl). Irrgang spreekt over 'het begin
van een vuurtje dat zich snel moet verspreiden'.

PvdA-minister Koenders voor Ontwikkelingssamenwerking zal zich vandaag in de
Tweede Kamer moeten verweren tegen kritiek van met name de PVV en de VVD, die
vinden dat ontwikkelingshulp maar beter kan worden afgeschaft of drastisch
beperkt.

Irrgang en zijn collega's Waalkens (PvdA), Voordewind (ChristenUnie)en Vendrik
(GroenLinks) schrijven in het manifest dat er de laatste tijd te veel nadruk
ligt op 'wat er misgaat bij ontwikkelingssamenwerking'. De grootste
regeringspartij CDA spreekt bij monde van het Kamerlid Ferrier over een
'sympathiek initiatief'. Ze heeft niet getekend omdat de CDA-fractie onlangs een
eigen nota over ontwikkelingssamenwerking uitbracht. Ferrier ziet wel
mogelijkheden voor - relatief bescheiden -  bezuinigingen op de miljardenhulp.

De opstellers van het manifest, onder wie medewerkers van hulporganisatie als
ICCO en Fairfood, erkennen 'mislukkingen' bij de besteding van
ontwikkelingsgeld, maar leggen de nadruk op successen. Ze noemen als voorbeelden
'de behandeling van miljoenen Afrikanen tegen hiv/aids en de strijd tegen de
oprukkende woestijn'PvdA-minister Koenders voor Ontwikkelingssamenwerking zal
zich vandaag in de Tweede Kamer moeten verweren tegen kritiek van met name de
PVV en de VVD, die vinden dat ontwikkelingshulp maar beter kan worden afgeschaft
of drastisch beperkt.

Irrgang en zijn collega's Waalkens (PvdA), Voordewind (ChristenUnie)en Vendrik
(GroenLinks) schrijven in het manifest dat er de laatste tijd te veel nadruk
ligt op 'wat er misgaat bij ontwikkelingssamenwerking'. De grootste
regeringspartij CDA spreekt bij monde.Irrgang en zijn collega's Waalkens (PvdA),
Voordewind (ChristenUnie)en Vendrik (GroenLinks) schrijven in het manifest dat
er de laatste tijd te veel nadruk ligt op 'wat er

LOAD-DATE: November 26, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              12 of 155 DOCUMENTS



                                 de Volkskrant

                           26 november 2009 donderdag

CDA ziet nu toch wel voordelen spitstarief

BYLINE: Kim van Keken

SECTION: BINNENLAND; Blz. 3

LENGTH: 621 woorden

SAMENVATTING

Coalitiepartijen, D66, SGP en GroenLinks steunen minister.

VVD noemt overheidsvoorlichting propaganda.

Eurlings komt vandaag met antwoorden in de Kamer.

VOLLEDIGE TEKST:

den haag Het CDA gaat zich toch niet verzetten tegen spitstarieven bij de
invoering van de kilometerheffing. 'Ik weet niet hoe u erbij komt dat de
spitsheffing niet doorgaat', zei het quasiverbaasde Kamerlid  Sander de Rouwe
woensdagavond tijdens het Tweede Kamerdebat over de begroting van Verkeer en
Waterstaat.

Een paar dagen daarvoor wilde zijn partijgenoot Ger Koopmans de spitsheffingen
onmogelijk maken. Desnoods door het wetsvoorstel Kilometerprijs te amenderen,
zei hij in het tv-programma Buitenhof. Met een tolproef in Amsterdam ging het
CDA akkoord, omdat dit nu eenmaal is afgesproken. 'Verder willen wij absoluut
geen spitsheffingen', zei hij.

De Rouwe probeerde het onderwerp gisteren tijdens zijn 27 minuten durende
spreektijd handig te vermijden. Onder druk van de oppositie ('u duikt') kwam het
genuanceerde antwoord: het CDA ziet ook wel de voordelen van de spitstarieven.
'Op sommige plaatsen is het een extra maatregel om de files tegen te gaan.'

Het kabinet neemt later dit jaar een besluit over de spitsheffing (hoeveel en
waar).

Door die filetarieven wordt de 'hardwerkende Nederlander extra hard gepakt',
volgens VVD'er Charlie Aptroot. Samen met de SP en de PVV voerde hij de
afgelopen twee weken felle acties tegen de invoering van de kilometerheffing.

'Stop met het kastje van Camiel', was de leus van SP'er Emile Roemer, die de
website http://geenfilebelasting.nl oprichtte. PVV-Kamerlid Richard de Mos
bundelde  7.000 mailtjes tegen de kilometerheffing. En droeg ze over aan
minister Camiel Eurlings (Verkeer). 'Wat wordt de nieuwe naam van de minister?
Treurlings?'

VVD'er Aptroot had zijn stickers Kilometerheffing: no way. 'De privacy van de
automobilist is in gevaar', zei hij. 'De invoeringskosten lopen richting 4
miljard euro.' En: 'De automobilist wordt door dit kabinet kaalgeplukt.' Even
later in zijn betoog: 'Het  schokkendst vind ik de manier waarop de overheid
voorlichting geeft over de kilometerheffing: propaganda.'

De minister nam de persoonlijke aanval hoog op. Hij zal vandaag aan het woord
zijn, en moest gisteren luisteren naar de Kamer. Maar hij wilde toch een punt
van orde maken. 'Elkaar voor leugenaar uitmaken, dat vind ik niet kunnen', zei
hij tegen Aptroot.

Eurlings heeft De Telegraaf, die al een week campagne voert, ook gelezen. Ook de
beschuldigende uitspraken van Aptroot. 'Als u mij beschuldigt van het
verspreiden van onware informatie dan kunt u het beter nu zeggen. En meteen een
motie van wantrouwen indienen.'

Aptroot sloeg die uitnodiging af. Hij wacht de antwoorden van Eurlings af,
voordat hij een definitief oordeel geeft over het functioneren van de minister.
Die antwoorden komen vandaag.

De coalitiepartijen (CDA, PvdA en ChristenUnie) steunden de kilometerheffing,
met D66, SGP en GroenLinks. De laatste heeft ook stickers. 'Kilometerheffing? Ja
Graag.' Kamerlid Kees Vendrik (GroenLinks)  loofde  'zoveel politieke moed' van
Eurlings. 'Hij, de man van het asfalt, durfde. Ja! Hij doet het. De aanstaande
premier heeft zijn ei gelegd.' De voorstanders benadrukken dat het systeem
eerlijker is: de veelrijder betaalt.

De ANWB heeft nog steeds geen oordeel gegeven over de kilometerheffing. De club
met 4 miljoen leden moet zich de komende maanden nog beraden over de wet. Op z'n
vroegst komen de ruim 100 leden van de algemene ledenvergadering (de Bondsraad)
in januari bijeen om de kilometerheffing te bespreken. Directeur Guido van
Woerkom heeft al wel aangegeven dat de discussie lastig te voeren is zolang het
kabinet geen duidelijkheid geeft over de tarieven van de spitsheffing.

LOAD-DATE: November 25, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              13 of 155 DOCUMENTS



                                 de Volkskrant

                            24 november 2009 dinsdag

Partijen vallen uiteen en de PVV groeit door;
Martin Sommer Gemengde berichten

BYLINE: Martin Sommer Gemengde berichten

SECTION: FORUM; Blz. 11

LENGTH: 865 woorden

SAMENVATTING

Als in Den Haag de PVV ter sprake komt, doet iedereen alsof de soep niet zo heet
gegeten wordt. Maar de spagaatstand gaat steeds meer pijn doen.

VOLLEDIGE TEKST:

Tijdens de wekelijkse waarschuwing voor de apocalyps van het radioprogramma
Vroege Vogels hoorde ik zondag een wiskundige uitleggen hoe systemen die worden
bedreigd door een fatale kanteling, eerst een waarschuwing afgeven. Er heerst
dan een ogenschijnlijk evenwicht, dat in werkelijkheid een stilte voor de storm
is, een overdrachtelijk adem inhouden. Zo is het met het klimaat gesteld, maar
je zou ook kunnen denken aan de politiek.

De tekenen zijn er. VVD-erelid Hans Wiegel nam het in De Pers op voor de PvdA -
hij vond dat de socialisten de rijen moesten sluiten, op straffe van
marginalisering. Als Wiegel zo'n oproep doet, moet de toestand dramatisch zijn.
Zaterdag gaf Agnes Jongerius daarvan een proeve, door tijdens een
AOW-demonstratie van de FNV te vertellen hoe Wouter Bos zijn rode jas heeft
uitgetrokken. Jongerius heeft het helemaal met Bos gehad - ook voorbij de
retoriek van het actieplatform.

Eerder in de week bleek hoezeer de PVV van Geert Wilders de vakbeweging aan het
splijten is. Henk van der Kolk van FNV Bondgenoten zei in een intern stuk dat
Wilders 'een malloot' is. Desondanks waarschuwde hij voor wat eerder de PvdA is
overkomen en waarvoor nu de SP op de rol staat, namelijk dat de achterban die
zich door Wilders voelt aangesproken, wegloopt. Dat mag de FNV niet gebeuren.

Hoe pijnlijk die spreidstand is, was een maand geleden al gebleken toen
Jongerius zich had laten ontvallen dat ze om de AOW te redden, ook zaken zou
doen met de PVV. Na verontwaardiging aan de top moest zij haar  hand snel
terugtrekken. Maar de leden dachten er anders over. En nu zijn de leden opnieuw
boos over de term 'malloot'. Ze laten zich niet meer wegzetten vanwege hun
ongepaste politieke voorkeur. De vakbondstop zit met de handen in het haar.

Intussen heerst in Den Haag de rust van de wiskundige uit Vroege Vogels. Wilders
stuurt wekelijks zijn boze sms'jes, de andere partijen zijn verontwaardigd. Men
praat voortdurend over de PVV, maar lijkt zich niet werkelijk zorgen te maken
over die kleine dertig zetels in de peilingen. De overheersende gedachte is dat
de soep zo heet niet gegeten wordt. In het stemhokje zullen de kiezers straks
wel wijzer wezen. Dat is niet waarschijnlijk. De ervaring leert dat peilingen
altijd onder de verkiezingsuitslag zitten in verband met de schaamte om zich uit
te spreken.

De waarschijnlijke gang van zaken is een andere. Maurice de Hond schreef naar
aanleiding van de moeilijkheden van  Jongerius een analyse onder de titel
'Voorbode'. Wat zich in de FNV afspeelt, kunnen de grote partijen na de
verkiezingen van 2011 tegemoet zien - fatale scheiding der geesten. In de PvdA
heeft die shake-out eigenlijk al plaatsgevonden. De anti-Wildersvleugel heeft
zich afgekeerd van de in hun ogen rabiate integratienota van de verschrikkelijke
Jeroen Dijsselbloem, en stapt over naar D66. De kiezers die immigratie wel als
een probleem ervaren, hebben de partij al verlaten. Het is dramatisch, maar het
risico is inderdaad reëel dat de PvdA een overbodige kwantiteit zal worden.

Wilders zal niet bij de PvdA langsgaan, wel bij CDA en VVD. Hij wil regeren en
hij wil heus concessies doen. Welke laat hij wijselijk nog niet weten. Wat zal
er in die partijen gebeuren? Ook VVD en CDA zijn potentiële spagaatpartijen.
Mark Rutte moet huiverend wachten op die deurklop. Hij verslikte zich
laatstelijk in zijn voorstel voor totale vrijheid van meningsuiting en de
mogelijkheid van holocaustontkenning. Hij kreeg toen van een handvol
partijprominenten te horen dat hij zijn mond moet houden over onderwerpen die
met immigratie of islam verband houden. Sindsdien gaat het - verkrampt - iets
beter met zijn partij en gaat het weer ouderwets over hardwerkende Nederlanders.
Maar de verdeeldheid smeult tussen de conservatieve anti-immigratievleugel en de
links-liberalen uit vooral Amsterdam.

Het CDA idem dito. Wilders-haters als Willem Aantjes en Doekle Terpstra staan
tegenover pragmatici als partijvoorzitter Peter van Heeswijk en fractieleider
Pieter van Geel, die geen potentiële regeerpartners willen uitsluiten. Het woord
islam is in het CDA verboden. De meningen daarover lopen uiteen van een vorm van
christendom, maar dan anders, tot een totalitaire ideologie die strijdig is met
de rechtsstaat en waarvan de overheid zich zeer verre moet houden. Ook voor het
CDA is de PVV een potentiële scheurmaker en bedreiging. CDA en VVD zullen deze
spagaat ten koste van alles vermijden, en dus zeker geen coalitie met de PVV
willen vormen.

Netto effect zal zijn dat beide partijen zich hardhollend in de armen van de
vrolijke geen-probleempartij D66 storten.  Zoals de zaken nu staan, zullen na de
verkiezingen van 2011 dankzij formateur Alexander Pechtold immigratie,
inburgering én integratie als bij toverslag zijn opgelost of geslaagd. Dit
helemaal in de traditie van voorganger Thom de Graaf (zwaaien met Anne Frank) en
daarvoor Roger van Boxtel (gezellig thee drinken met imams).

Vervolgens kan de PVV weer verder groeien.

CDA en VVD storten zich in de armen van geen-probleempartij D66

LOAD-DATE: November 24, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              14 of 155 DOCUMENTS



                                 de Volkskrant

                            23 november 2009 maandag

Nog altijd op het strafbankje;
media Interview  wibo van de linde

BYLINE: Jean-Pierre Geelen

SECTION: MEDIA EN MENSEN

LENGTH: 1322 woorden

SAMENVATTING

Ooit boegbeeld van de rechtse TROS, mag Wibo van de Linde nog graag zeggen waar
het op staat. Over TROS, WNL, P&W en Herman van Veen. 'Gewoon soms de ram erin.'
Door Jean-Pierre Geelen

VOLLEDIGE TEKST:

Mag ik jullie redactie niet eens een paar weken onder de billen komen schoppen?
Die is namelijk ernstig in slaap gesukkeld'. Wibo van de Linde (70) een paar
weken geleden in een mail aan Jeroen Pauw. Het door progressief Nederland ooit
zo verguisde boegbeeld van het rechtse TROS-Aktua, kon het weer niet laten. Niet
veel later kreeg hij antwoord van de eindredacteur van Pauw & Witteman. Een
schop onder de kont leek hem 'in intellectuele zin een bijzonder heilzame
ervaring'. Binnenkort maken ze een afspraak.

Wat er aan zijn geliefde programma ('ik kijk altijd') mankeert?  'Spraakmakend
zijn jullie helaas vooral op de golven die anderen maken', schreef hij. Van de
Linde licht toe: 'Het is niet slecht, maar het kan zoveel beter. Ik vermoed dat
het programma gemaakt wordt met de kranten op schoot. Nooit eigen onderwerpen,
originele en inspirerende gasten. Steeds maar de leidster van GroenLinks. Die
uitzending pas met Herman van Veen - al mijn spieren spanden zich, behalve de
geslachtsspieren. Daar een beetje gaan zitten janken, nadat je zoiets over de
PVV en de NSB hebt gezegd. Dat hadden Pauw en Witteman steviger moeten
aanpakken. Gewoon de ram erin. Dan maar dertig seconden pijnlijke stilte. Dat is
óók televisie.'

'Vorige week hadden ze de broer van Geert Wilders in de uitzending. De man had
een allesverklarend psychologisch inzicht in zijn broer kunnen geven.  P&W liet
het schieten.'

Het zal zijn staat van dienst zijn waardoor hij zich nog zo opwindt. 'Naar DWDD
kijk ik altijd. Mijn vrouw vindt het vreselijk: opgelegd pandoer, vrienden die
elkaar feliciteren. Voor mij is het puur entertainment; niets mis mee. Maar P&W
is een serieuzere zaak. Komt misschien door Witteman. Niet populair in mijn
huiskamer, maar ik vind hem een goed journalist. Mooie combinatie met Pauw. Maar
het moet verrassender. Met wetenschappers, zakenlui, mensen uit geestelijke
kring. Die zijn er genoeg; je ziet ze zelden.'

Van de Linde werkte de laatste tien jaar bij Endemol, maar noemt zichzelf 'een
echte publieke-omroepman'. 'Bij Endemol heb ik gezien waar het bij commerciële
tv alleen maar om draait: de yankee dollar. Juist daarom is publieke omroep zo
belangrijk, en ik wou dat meer makers daar dat inzagen.'

Hij was verslaggever en presentator bij het NOS Journaal en de toenmalige
actualiteitenrubrieken  AVRO's Televizier en TROS Aktua. Vooral met dat laatste
werd 'Wibo' in het gepolariseerde Nederland voor de progressieve goegemeente de
verpersoonlijking van 'fout rechts'. Geen punt: 'Wie kaatst, moet de bal
verwachten.' Kaatsen deed hij met onderwerpen als Pieter Menten, de weigering in
Staphorst om kinderen tegen polio in te enten, en  zeehondensterfte in de
Waddenzee. Van de Linde: 'Ik mag wel zegen dat ik Lenie 't Hart op de kaart heb
gezet.'

Voor zijn verleden zit hij nog steeds op het strafbankje, ervoer hij: 'Een
kennis van me probeerde me te lanceren als docent op een journalistenschool. Een
paar dagen later belde hij terug: ze wilden me niet,  mocht niet.'

Dat het rechtse Aktua verdween, snapt hij nog steeds niet. 'Met de samenwerking
in TweeVandaag, Netwerk en NOVA hebben omroepen hun smoel weggegeven.
Onbegrijpelijk, want actualiteitenrubrieken illustreren je identiteit.'

'Drie keer de Volkskrant', zoals omroepbaas Henk Hagoort zei over de rubrieken,
vindt hij onzin. 'Denkt die man wel na?' Maar: identiteit ziet hij alleen nog
bij de VPRO, met Tegenlicht of muziek en boeken. 'De TROS? Alleen Antoinette
Hertsenberg doet het goed, met Radar en Opgelicht. De AVRO herken ik al helemaal
niet meer. Tussen kunst en kitsch heb ik zelf opgezet; nog steeds aardig. Maar
word je er AVRO-lid door? Hetzelfde geldt voor de NRCV. Villa Felderhof, en
Hello Goodbye  zijn in één zin  uit te leggen; dat zijn vaak de beste. Maar je
wordt er geen NCRV-lid door.'

In het gat dat TROS en AVRO lieten vallen, springt volgend jaar de omroep WNL,
met 'conservatief-liberale programma's voor de hardwerkende burger'. Voorman
Fons van Westerloo heeft Van de Linde al om raad gebeld. 'Fons is een zakenman,
een goalgetter. Als iemand het lukt WNL succesvol te maken, is hij het. Fons
zoekt een nieuwe G.B.J. Hilterman. Ik zei hem dat hij die al heeft: hij zelf.
Fons heeft flux de bouche, de juiste dictie, hij leest buitenlandse kranten. Dat
viel op rijpe grond, geloof ik.'

Ook Jan Slagter van ouderenomroep MAX belde de oude rot. MAX wil aan actualiteit
gaan doen, vandaar. 'De netmanager heeft één avond in de week in EénVandaag
aangeboden, maar dan onder leiding van de hoofdredacteur daar. Dat is niet wat
MAX wil. Daar zal ook WNL tegenaan lopen, vrees ik. Misschien moeten die twee
maar samen iets maken.'

Advies geeft hij graag, maar in beeld hoeft hij niet meer zo nodig, zegt hij.
'Televisie bederft. Mensen denken veel te snel dat ze er al zijn. Ik ben blij
dat Rob Trip het Journaal gaat doen. Eindelijk iemand die zich niet laat
verlokken door het klatergoud. Ik zie dat vaak fout gaan. Nieuwe presentatoren
rennen van talkshow naar talkshow, worden helden. Dat is fout. Hoe heet die
jongen ook alweer? Frits Sissing. Dat is erg uit de hand gelopen. En Yvon
Jaspers. Zag je haar in DWDD met Pieter Lakeman? Ze had geen woord meer toen hij
ontplofte. Dan is je soortelijk gewicht dus niet groot genoeg. Bij DWDD sprongen
ze vast een gat in de lucht, maar is dit ook goed voor Yvon? Joost Karhof - gaat
beter, maar hij blijft een beetje snotneuzerig.'

Hardop dromend ziet hij een publieke omroep zonder reclame, een net voor
entertainment, een cultuurnet, en een nieuws- en sportnet.

En voldoende geld voor documentaires. 'Ik hoor makers klagen dat ze geld moeten
meenemen van de Shell voor ze aan de slag kunnen. Dat is toch de taak van een
publieke omroep? Tegenwoordig zit er meer geld van de Postcodeloterij in
buitenlandse reportages dan van de omroep.'

Ook zoiets: buitenland. 'Radio en tv in Nederland zijn erg provinciaals:
buitenland ontbreekt vrijwel geheel. Daarom schakel ik vaak over op BBC World.
Actualiteiten op televisie, dat is Nederland Light, zeg ik altijd.'

Er kan wat overboord, wat hem betreft: programma's als Familiediner of DNA
Onbekend. 'Dat is over de grens. Ik kijk ernaar omdat ik me wil ergeren, en
zeker wil weten dat ik me met recht erger. Wat moet dat op de familiezender
Nederland 1? Spuiten & Slikken - waarom niet op een digitaal kanaal over
seksuele opvoeding?'

En nu hij toch bezig is: 'Moeten we niet eens serieus Nederlands drama maken?
Zo'n Flikken Maastricht, of Russen, dat is toch droevig? Daar zit nota bene de
fine fleur van de Nederlandse acteurs ingewikkeld te doen om een gestoorde
commissaris. Mijn dochter lacht me uit dat ik nog kijk.'

Ook erg: 'Goede satirische programma's ontbreken. Koefnoen en Dit was het Nieuws
vind ik dramatisch slecht. Koefnoen is zo ontzettend flauw! Een grap moet echt
heel goed zijn, anders moet je hem schrappen.'

'Zo'n Frits Sissing -

dat is ernstig  uit de

hand gelopen'

Wibo's woeste jaren

Wibo van de Linde (1938) werkte bij het NTS-Journaal toen hij in 1969 overstapte
naar AVRO Televizier.

In 1974 werd Van de Linde hoofd informatieve programma's van de TROS. Hij
bedacht de formule van het televisieprogramma TROS Aktua, waaraan in die tijd
Ivo Niehe en Yvonne Habets meewerkten. Van de Linde voorzag het programma van
een pittige rechtse stellingname.

Hij is de vader van politiek adviseur Kay van de Linde. Zijn dochter Haitske was
bij de Kamerverkiezingen in 2003 lijsttrekker van de partij Leefbaar Nederland.

Zijn leven en werk vat hij samen in een boek. 250 pagina's heeft hij al getikt,
vol herinneringen en anekdotes  van toen.  Martin Ros wil het uitgeven. Woeste
jaren luidt de werktitel. 'Ik ben nog niet klaar. Maar het zou mooi zijn als het
er was voordat WNL in het bestel komt - volgend jaar september dus.'

LOAD-DATE: November 22, 2009

LANGUAGE: DUTCH; NEDERLANDS

GRAPHIC: Wibo van de Linde Foto Martijn Beekman

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              15 of 155 DOCUMENTS



                                 de Volkskrant

                            23 november 2009 maandag

Afgunst;
column Peter Giesen

BYLINE: column Peter Giesen

SECTION: LEVEN; Blz. 28

LENGTH: 441 woorden


Waarom zou prins Willem-Alexander geen paleisje in Mozambique mogen bouwen? Er
schijnt iets met corruptie te zijn, maar wie in Afrika zoekt, zal altijd
corruptie vinden. De ware reden voor het rumoer ligt elders: de prins bouwt een
patsershuis in een kolonie voor patsers. Maar daar is hij toch prins voor? Als
hij in een rijtjeshuis zou wonen, net als ik, zouden we het Koninklijk Huis net
zo goed meteen kunnen afschaffen.

Zijn opa Bernhard mocht zijn leven lang straffeloos tussen de jet set verkeren.
Toen hadden burgers nog gevoel voor hiërarchie. Een prins mocht een leven leiden
dat voor een gewone burger niet was weggelegd.

Tegenwoordig leven we in een samenleving van gelijken. Maar zo'n samenleving
kent veel afgunst, beseften filosofen al vroeg.  Griezelig actueel blijft het
werk van de Fransman Alexis de Tocqueville (1805-1859).  In een traditionele
samenleving kende het volk zijn plaats, aldus Tocqueville: Het onderwierp zich
zonder morren aan de wreedheid van zijn leiders, 'als aan onvermijdelijke plagen
die door Gods hand werden opgelegd'. De schoenlapper weet immers dat hij nooit
baron kan worden. Dat is een hard lot, maar het geeft ook innerlijke rust.

In een democratische samenleving is voor elk mens een glansrijke carrière
mogelijk. De ervaring leert echter dat slechts weinig mensen de top zullen
bereiken. Die kloof tussen ideaal en werkelijkheid wekt afgunst op, dacht
Tocqueville. 'Als ongelijkheid in een samenleving regel is, vallen de grootste
ongelijkheden niet op; maar als alles ongeveer gelijk is, treft het geringste
niveauverschil iemand al onaangenaam.'

Hoe gelijker we zijn, hoe sterker het gevoel dat we niet krijgen waar we recht
op hebben, terwijl anderen profiteren. Het is interessant dat jaloezie van
politieke kleur is verschoten. Vroeger was de PvdA de partij van de afgunst, die
niet kon uitstaan dat de Hard Werkende Nederlander in een mooie auto rondreed.
Tegenwoordig barst de Hard Werkende Nederlander zelf van het ressentiment, tegen
de 'elite'  die haar zakken vult van 'onze' belastingcenten en een onderklasse
die in de watten wordt gelegd, terwijl de Hard Werkende Nederlander steeds wordt
gepakt! Nu weer met de kilometerheffing!

Dat ressentiment zoekt een doelwit. Niet elke veelverdiener wekt evenveel
afschuw. Als moderne helden blijven celebrities buiten schot. Aan de bonussen
van topmanagers valt uiteindelijk ook weinig te doen. Maar wie betaald wordt van
'onze' belastingcenten, moet oppassen. Zeker als hij een prins van Oranje is, de
laatste overlevende van de oude standenstaat.

Wie betaald wordt van onze belastingcenten moet oppassen

Peter Giesen  is redacteur van  de Volkskrant.

LOAD-DATE: November 23, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              16 of 155 DOCUMENTS



                                 de Volkskrant

                           21 november 2009 zaterdag

Nergens moeilijk over doen;
DSB Bank Oud-minister Zalm ging conflict met Scheringa uit de weg en verdedigde
zaken die voor anderen reden waren op te stappen

BYLINE: Yvonne Hofs

SECTION: ECONOMIE; Blz. 13

LENGTH: 2230 woorden

SAMENVATTING

Gerrit Zalm wilde dolgraag bij DSB Bank werken, hoewel hij als oud-minister wist
dat de firma niet helemaal kosjer was. Als financieel directeur verdedigde hij
beleid dat voor andere topmanagers reden was om bij DSB te vertrekken.

VOLLEDIGE TEKST:

In november 2007 dient Jaap van Dijk, de financieel directeur van DSB Bank,
tijdens een emotionele bestuursvergadering  zijn ontslag in. Gerrit Zalm,
hoofdeconoom van de bank, is bij het overleg aanwezig. Er zit Van Dijk een
aantal dingen dwars. Door de kredietcrisis in de Verenigde Staten is het
moeilijker geworden om geld aan te trekken. De bank wordt  afhankelijker van
spaargeld, maar dat is een onzekere financieringsbron. Klanten kunnen hun
spaartegoed immers met een paar muisklikken weghalen. DSB Bank verstrekt
bovendien hoge leningen aan klanten die zich dat niet kunnen veroorloven. De
kans op forse verliezen door wanbetalingen is daardoor groot. Van Dijk voelt
zich ook ongemakkelijk omdat Dirk Scheringa desondanks veel geld uit de bank
haalt voor zijn hobby's.

Van Dijks zorgen worden gedeeld door De Nederlandsche Bank (DNB) en de
Autoriteit Financiële Markten (AFM). DNB heeft DSB Bank dan al minstens een jaar
op de korrel. De centrale bank prest Van Dijk voortdurend het riskante beleid
aan te passen.

Van Dijk wil DNB tegemoetkomen en probeert zijn medebestuursleden te overreden.
Maar hij loopt tegen een muur. Hans van Goor, de operationeel directeur, en Dirk
Scheringa slaan zijn waarschuwingen in de wind. Scheringa's belangrijkste zorg
is of de bank hem de tientallen miljoenen oplevert die hij voor zijn hobby's
nodig heeft. Dat de bank onverantwoord bezig is, gaat er bij hem niet in. DSB
bank maakt toch jaar op jaar een mooie winst?

Wanneer Van Dijk in zijn laatste vergadering als financieel directeur nog eens
zijn grieven ventileert, houdt Zalm zich op de vlakte. Als hoofdeconoom draait
hij mee in de raad van bestuur, hoewel hij daar formeel nog geen lid van is. De
enige die Van Dijk steunt, is bestuurslid en hoofd ict Reggie de Jong. Ook zij
pakt kort na Van Dijk haar biezen. Twee maanden later heeft Zalm Van Dijks baan.

Eerder dat jaar belde Zalm Scheringa bij wijze van open sollicitatie. De
selfmade bankier hoeft niet lang na te denken. Als minister van Financiën heeft
de VVD'er een glanzende reputatie van financiële degelijkheid opgebouwd.
Scheringa kan hem daarom goed gebruiken. Hij hoopt dat Zalms reputatie afstraalt
op zijn onderneming, die minder goed bekendstaat.

Afgezien van die pr-overweging  kunnen de mannen het ook persoonlijk goed met
elkaar vinden. Ze zijn beiden West-Friezen, bijna even oud en allebei van
eenvoudige komaf. Zalm is de zoon van een kolenboer, Scheringa's vader was
kaasmaker. Beiden hebben zich op eigen kracht opgewerkt.  Bovendien hebben ze
elkaar iets te bieden. Scheringa is rijk en als voetbalmecenas populair bij de
gewone man, maar hij hunkert naar erkenning door de maatschappelijke elite. Die
beschouwt hem  als een parvenu. In bankierskringen wordt hij amper serieus
genomen.

Zalm ligt wel goed bij de gevestigde orde, maar hij heeft zijn schaapjes niet op
het droge. Van zijn ministerssalaris moest hij vijf kinderen, een vrouw en een
ex-vrouw onderhouden. Scheringa biedt hem een vorstelijke beloning: als
financieel directeur gaat hij voor een vierdaagse werkweek 750.000 euro per jaar
verdienen.

Bij de buitenwacht heerst verwondering over Zalms verbintenis aan een bank met
een dubieuze reputatie. Als minister maakte hij zich immers sterk voor
aanscherping van de leennormen. DSB Bank staat bekend als een bank die het daar
niet  zo nauw mee neemt. Financieel ombudsman Jan Wolter Wabeke heeft diverse
keren met minister Zalm   over het  leenbeleid van DSB gesproken en maakt in
zijn jaarverslagen gewag van de klachten over die bank.

Op Radio 1 zegt Zalm in juni 2007, net na zijn overstap, dat DSB Bank heel
scherp let op de kredietwaardigheid van potentiële klanten. Overkreditering,
waarbij mensen meer geld lenen dan zij financieel kunnen dragen, komt volgens
hem niet voor. Op 11 februari 2008 herhaalt Zalm die bewering in  Pauw &
Witteman. 'Een lening moet passen bij de klant. De kredietverlening wordt door
DSB op een heel zorgvuldige manier gedaan', zegt Zalm. 'Dat is ook eigenlijk de
kracht van de bank.'

De oud-minister speelt voor de buitenwacht mooi weer, terwijl hij dan al
talrijke signalen over misstanden heeft gekregen. Niet alleen is hij bij de
bestuursvergadering waarin zijn voorganger Van Dijk een boekje open doet, ook is
in diens kielzog een leegloop aan de top op gang gekomen. Een aantal managers
geeft er eind 2007 en begin 2008 de brui aan, omdat zij in aanvaring komen met
de raad van bestuur. Hun functies zijn veelzeggend. Zo vertrekt Peter Cornet,
die erop moet toezien dat de wet en de integriteitsregels worden nageleefd.
Reggie de Jong, lid van de raad van bestuur, stapt op. Evenals de belangrijkste
risicomanager, Peter Hekking. Vijf van de zes medewerkers van de interne
accountantsdienst, onder wie afdelingshoofd Ruud van Dijk. De directeuren van de
twee verzekeringsmaatschappijen van DSB, Rob Straathof en Angelique Ruijgrok.
Nog twee verkoopdirecteuren.

Deze ontslagen worden in aanwezigheid van Zalm besproken in
bestuursvergaderingen. Vrijwel alle managers vertrekken omdat er zaken gebeuren
waarvoor zij geen verantwoordelijkheid wensen te dragen. En omdat de top doof
blijft voor hun kritiek. Hun grieven zijn onder meer dat Scheringa medewerkers
expliciet heeft verboden bepaalde zaken op papier te zetten, omdat hij niet wil
dat DNB daar achter komt. Om de inkomsten die door de kredietcrisis wegvallen te
compenseren, laat de verkoopafdeling in 2007 de remmen op de kredietverlening
los: zoveel mogelijk hypotheken en koopsommen verkopen, is het parool. Ook
vinden de managers dat Scheringa onverantwoord veel geld aan de bank onttrekt.

Na hun afscheid storten ze hun hart uit bij DNB. Het is gebruikelijk dat die
exitgesprekken voert met vertrekkende hoge functionarissen. Begin 2008 is DNB
volledig op de hoogte van de misstanden.

Diverse betrokkenen zijn verbaasd dat DNB niets met de ontboezemingen doet,
hoewel DSB Bank al meer dan een jaar onder verscherpt toezicht staat. Alle
vermaningen en adviezen die de toezichthouder in die tijd heeft afgegeven,
hebben weinig geholpen. Een oud-medewerker verklaart: 'Scheringa had gewoon
maling aan De Nederlandsche Bank, aan iedereen die kritiek op hem had.  Mensen
die het niet met hem eens waren, konden vertrekken.' Een andere betrokkene: 'Dat
verhoogde toezicht betekende slechts dat DSB wat frequenter vragen moest
beantwoorden. Het grote verloop van kaderleden, wat  alarmbellen had moeten
laten rinkelen, veranderde daar niets aan. Vergelijk DNB met een agent die
iemand op straat een overtreding ziet begaan en niets doet. Wat moet je van zo'n
toezichthouder denken?' Een derde ingewijde: 'Je kunt je afvragen of het
allemaal zo slim is wat DNB met de informatie heeft gedaan.'

Ook de raad van commissarissen, die andere toezichthouder op de raad van
bestuur, grijpt niet in. Niet verwonderlijk, stelt een oud-medewerker van de
bank. 'Commissarissen worden benoemd door de aandeelhoudersvergadering. Bij DSB
was er maar één aandeelhouder: Scheringa. Die vroeg alleen vriendjes als
commissaris.'

Volgens de betrokkenen vraagt Zalm de vertrokken managers niet zelf naar hun
beweegredenen. 'Hij was altijd heel relaxed en kon het goed vinden met de rest
van het bestuur. Hij deed nergens moeilijk over', zegt de een. Anderen zeggen
dat Zalm wel kritische vragen stelde aan Scheringa en Van Goor. Maar als
oud-politicus is hij gewend compromissen te sluiten en drijft hij de zaken niet
graag op de spits. Zalm denkt dat de problemen in goed overleg kunnen worden
opgelost en dat ze tijdelijk zijn, want te wijten aan de crisis. Zolang de bank
winst maakt, zijn de problemen  niet acuut. Scheringa krijgt van Zalm de tijd
het verdienmodel dat op provisies is gebaseerd, te veranderen.

Een aantal oud-DSB'ers vraagt zich af of Zalm wel voor zijn bankierstaak
toegerust is.  'Hij kwam volledig blanco binnen. Als minister krijg je alles
aangereikt van een heel ambtenarenapparaat. Bij DSB bleek dat hij gewoon niet
wist hoe het werkt bij een bank.' Zalm is wel intelligent en leert snel bij.
'Hij pikte  dingen heel snel op.'

Voorkwam Zalm als financieel directeur dat de bank te veel risico's nam? Onder
zijn verantwoordelijkheid verhoogde de bank in elk geval de lening aan DSB
Beheer, het vehikel dat AZ en het Scheringa-museum voedde, van 41 miljoen naar
75 miljoen euro. DNB stond daar uitgesproken kritisch tegenover. Op deze lening
moet na het faillissement van de bank zeker 30 miljoen worden afgeboekt.

Financieel ombudsman Wabeke krijgt ook in 2007 en 2008 veel consumentenklachten
over DSB. De AFM besluit  onderzoek te doen. Dat vindt plaats tussen april en
juni 2008. De toezichthouder bestudeert tientallen klantendossiers. De
bevindingen liegen er niet om: DSB schiet op meer dan tien punten tekort in het
beschermen van klanten. Zo stellen de adviseurs van de bank zowel de rentelasten
als de aftrekmogelijkheden te gunstig voor. Ook blijkt nergens uit dat zij
maatwerk leveren.

Zalm schrijft op 20 augustus een door de Volkskrant gelezen brief, waarin hij
het kredietbeleid van DSB verdedigt. Hij wijst daarin de AFM-bevindingen van de
hand. Op een paar punten geeft hij de toezichthouder gelijk, maar hij schrijft
dat deze fouten tot het verleden behoren. Ook verdedigt hij zich met de
'kredietnota' van de bank, waarin de normen voor kredietverlening zijn
vastgelegd. Daarin staat dat klanten maximaal 5,5 keer hun jaarinkomen kunnen
lenen. Eerst was dat 6,5 keer, schrijft hij. Ook het maximale aflossingsvrije
deel van de hypotheek is verlaagd van 130 naar 100 procent van de executiewaarde
van de woning. DSB heeft zijn leven dus gebeterd, betoogt Zalm.

Maar ook die aangescherpte normen liggen boven die van de Gedragscode
Hypothecaire Financieringen uit 2007. Die AFM-regels geven aan dat een ratio van
5,5 in de meeste gevallen pas verantwoord is bij een jaarinkomen van 60 duizend
euro. Dat is bijna twee keer modaal. De gemiddelde DSB-klant heeft een veel
lager inkomen.

Bovendien verstrekt DSB hypotheken tot wel 6,5 keer het jaarinkomen aan klanten
die voor minimaal 50 procent van de bruto hypotheeksom een
arbeidsongeschiktheids- en werkloosheidsverzekering afsluiten. Dat zijn de
beruchte koopsommen. Oftewel: Zalm vindt het oké dat DSB het eigen ruimhartige
leenbeleid nog verder oprekt, mits de bank de hypotheekschuld van de klant
verder verzwaart met koopsommen.

Een ratio van 6,5 is volgens de AFM alleen toelaatbaar onder bijzondere
voorwaarden. Zelfs mensen die meer dan een ton verdienen mogen volgens de
AFM-norm in principe niet meer dan 6,1 keer hun inkomen lenen, en dan nog alleen
bij een lage rentestand.

De overkreditering door DSB gaat dus niet alleen volop door onder Zalms bewind,
hij verdedigt die zelfs.  'DSB Bank stelt vast dat zij in de kredietnota de
criteria heeft vastgelegd voor de beoordeling van kredietaanvragen en dat deze
criteria ook worden toegepast',  schrijft Zalm. 'Op basis van het opnieuw door
ons uitgevoerde dossieronderzoek concluderen wij dat ieder dossier voldoet aan
de door DSB vastgestelde definitie van verantwoordelijke kredietverstrekking. Er
is derhalve in geen van de dossiers sprake geweest van overkreditering.'

Onder aanvoering van een andere oud-VVD-minister, Hans Hoogervorst, komt de AFM
tot een heel andere conclusie. De toezichthouder legt DSB een boete van 96
duizend euro op, omdat DSB Bank 'beoordelingscriteria hanteert die niet zijn
gericht op het voorkomen van overkreditering.' De DSB-adviseurs kregen 'alle
ruimte om hoge en risicovolle kredieten naar eigen inzicht af te handelen.' Ook
geeft de AFM een boete van 24 duizend euro omdat 'DSB Bank bij consumenten die
zij adviseerde in verschillende gevallen niet voldoende informatie heeft
ingewonnen.'

De boetes voor DSB Bank worden in juli openbaar. Zalm, die dan al bij ABN Amro
zit, distantieert zich ervan. Hij zegt  dat de AFM-dossiers van vóór zijn tijd
dateren. Dit meldt Zalm ook aan minister Wouter Bos, die het weer aan een
kritische Kamer doorgeeft. Maar als de AFM onthult dat de onderzochte dossiers
uit de periode november 2007-april 2008 stammen, bekent Zalm dat hij zich heeft
'vergist'.

Zalm wordt bij DSB opgevolgd door zijn partijgenoot Frank de Grave. Ook die
heeft nauwelijks bancaire ervaring. Vooraf wordt hij gebrieft door zowel Zalm
als DNB. De Grave houdt aan die gesprekken blijkbaar niet de indruk over dat er
van alles loos is, want hij begint vol goede moed. Maar ondanks zijn
onervarenheid als financieel directeur legt hij wél direct de vinger op de zere
plek. Scheringa stuurt ook hem na twee maanden de laan uit, omdat de VVD'er te
veel lastige vragen stelt.

'Zalm was heel relaxed en kon het goed vinden met de rest van het bestuur'

Zalm verdedigde het kredietbeleid van DSB in een brief aan de AFM

Boektip Opkomst en ondergang van DSB

De DSB-saga van begin tot eind

De Friese kaasmakerszoon Dirk Scheringa bouwde met eigen handen een financieel
imperium op vanuit een rijtjeshuis in Opmeer. Later vierde hij als weldoener
successen met AZ. Tot klachten van boze klanten en zijn eigen hoogmoed hem
fataal werden.

De economieredactie van de Volkskrant beschrijft het allemaal in het net
verschenen boek Opkomst en Ondergang van DSB. Nu verkrijgbaar bij  de
boekhandel.

LOAD-DATE: December 3, 2009

LANGUAGE: DUTCH; NEDERLANDS

GRAPHIC: DSB-topman Dirk Scheringa en zijn financieel directeur Gerrit Zalm in
de bestuurskamer in Wognum, mei 2008.  Foto Peter Boer

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              17 of 155 DOCUMENTS



                                 de Volkskrant

                           19 november 2009 donderdag

Boodschap belast dansers;
De filosoof die Galili wil zijn, zit de choreograaf nogal in de weg

BYLINE: Annette Embrechts

SECTION: KUNST

LENGTH: 448 woorden

SAMENVATTING

Casualties of Memory

Verwarrende ervaringen: daarover gaat het bij de choreografie van Itzik Galili.


VOLLEDIGE TEKST:

Amsterdam Hij is choreograaf, maar hij wil zo graag ook een filosoof zijn. Itzik
Galili verwerkt in bijna al zijn dansstukken existentiële vragen over
identiteit, ervaring en geheugen. Soms stelt hij ze hardop. Zoals in The
Casualties of Memory, zijn eerste avondvullende voorstelling na zijn transfer
van het Groningse Galili Dance naar Dansgroep Amsterdam (die hij samen leidt met
choreografe Krisztina de Châtel).

De voorstelling begint met het mannenstuk SUB op Michael Gordons
onweerscompositie Weather One (dat Galili al in het voorjaar presenteerde). Acht
jongens op rij, met ontbloot bovenlijf, barsten van de energie en laten die in
een continue golfslag langzaam ontsnappen. Alle beweging rolt voort met licht
faseverschil, als een koord dat telkens een zwiep krijgt. Dan ademt de groep uit
en in, en roept één danser  dat hij 'licht nodig heeft', applaus, aandacht. Een
estafette van vragen is het gevolg. Ze willen allemaal wel meer zijn dan een
danser, een zanger of een technicus.

Die laatste, gespeeld door een danser, wordt de verbindende factor naar het
vrouwenstuk. Ook een rij, maar nu van zeven danseressen. Zij staan stoer en
stevig op hun stevige benen, maar koketteren op Steve Reichs Drumming af en toe
verleidelijk, als naïeve kindvrouwtjes, met hun ultrakorte jurkjes.  De
'technicus' schrijft ondertussen onverstoorbaar in zijn werkschrift. Later
blijken er opmerkingen in terecht te komen als 'Experience confuses me'.

Over verwarrende ervaringen gaat ook de solo die Galili invoegt, overtuigend
uitgevoerd door Helena Volkov. Terwijl ze haar benen in allerlei houdingen open-
en dichtvouwt, lepelt ze een tekst op over kindermishandeling, seksueel misbruik
en het niet loskomen van de dader. Waar wil Galili heen na deze lichtvoetig
gebrachte, maar inhoudelijk pittige tekst?

De verwachte apotheose blijft uit. Het slotstuk is een implosie. De genoteerde
gedachten van de technicus, symbool voor de gewone man, worden geprojecteerd op
een scherm maar zijn obligaat en clichématig. Is hij getuige van de misdadige
behandeling van het meisje? Herinnert hij zich iets? Heeft hij grip op zijn
geheugen? De choreografie gaat als een nachtkaars uit in terloopse ontmoetingen
tussen mannen en vrouwen.

Het lijkt of Galili een equivalent in dans heeft willen maken van de film
Casualties of War waarin een krachtige man door gruwel en spanning zich verlaagt
tot barbaars gedrag.  Nu gaat het niet over morele manipulatie in oorlogstijd,
maar over moderne manipulatie van ons geheugen. Alleen zit de filosoof hier de
choreograaf te veel in de weg.

LOAD-DATE: November 18, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              18 of 155 DOCUMENTS



                                 de Volkskrant

                           14 november 2009 zaterdag

Naar wie moeten we luisteren?;
achtergrond het tanende geloof in de wetenschap

BYLINE: Peter Giesen

SECTION: HET VERVOLG; Blz. 35

LENGTH: 2639 woorden

SAMENVATTING

Vroeger had je deskundigen en leken. De deskundige vertelde, de leek luisterde.
Tegenwoordig lijkt ook de kennis gedemocratiseerd. In het kielzog van de
Mexicaanse griep zien we een fascinerende strijd tussen professoren en
burgerwetenschappers. Iedereen weet alles - of doet alsof.

VOLLEDIGE TEKST:

Bij Pauw & Witteman maakte Arno Timmermans een lichtelijk vertwijfelde indruk.
De grootste experts hebben dagenlang vergaderd over de griepvaccinatie, zei de
voorzitter van het Nederlands Huisartsengenootschap. Waarom zouden we niet
luisteren naar de beste mensen die we hebben?

Nou, zei ChristenUnie-Kamerlid Joël Voordewind, mijn vrouw is verpleegkundige en
heeft ook haar twijfels. Als je even googlet, kom je heel wat tegen.

'Waar baseren we ons beleid op?', vroeg Timmermans. 'Op de beste experts of op
googlende verpleegkundigen?'

Een jaar of tien geleden zou dat nog een retorische vraag zijn geweest. Maar in
het maatschappelijk debat van afgelopen week was het een serieuze kwestie. Naar
wie moeten we luisteren, naar minister Klink, naar de baas van het
Rijksinstituut voor Volksgezondheid en Milieuhygiëne, de voorzitter van de
Gezondheidsraad en al die hoogleraren die zeggen dat vaccinatie een goed idee
is? Of toch maar liever naar de mensen achter websites als
http://verontrustemoeders.nl, http://despuitblijfteruit.nl, wijwordenwakker.org
en http://prikmijmaarlek.nl?

De afgelopen dagen lieten een fascinerende democratisering van kennis zien,
waarbij professoren streden met burgerwetenschappers. Veel mensen vinden prof.
Dr. Roel Coutinho, hoogleraar epidemiologie en directeur van het RIVM niet bij
voorbaat deskundiger dan Anneke Bleeker uit Bergen, van huis uit bloemist en
drijvende kracht achter de site http://verontrustemoeders.nl. Op sommige dagen
wordt haar site door 80 duizend mensen bezocht.

Twijfel zaaien

Hoe de strijd tussen voor- en tegenstanders van vaccinatie zal aflopen, staat
nog te bezien. Volgens een peiling van Netwerk zou 20 procent van de
risicogroepen zich niet willen laten inenten. Volgens de gangbare criteria zou
de campagne daarmee nog altijd een succes zijn. Op sommige plaatsen konden
mensen zich afgelopen week al laten vaccineren. De opkomst werd hoog genoemd.
Eerder dit jaar mislukte de vaccinatiecampagne tegen baarmoederhalskanker, omdat
actievoerders twijfel wisten te zaaien over het nut van inenting en de
veiligheid van het vaccin.

Het is duidelijk dat de algehele maatschappelijke vertrouwenscrisis niet aan de
wetenschap voorbij gaat. Wetenschappelijke autoriteiten worden niet zonder meer
vertrouwd, zoals eerder het gezag van religieuze en politieke autoriteiten
afbrokkelde. Toch kan niet zo maar van een gebrek aan vertrouwen worden
gesproken, vindt Peter Holland, gepensioneerd arts en oud-voorzitter van de
Koninklijke Nederlandse Maatschappij ter bevordering van de Geneeskunst. 'Toen
ik als arts begon, luisterden mensen naar hun dokter. Eigenlijk is dat nog
steeds zo, maar dan op een iets andere manier, omdat de samenleving zo veranderd
is. Uit onderzoek van het Sociaal en Cultureel Planbureau blijkt dat het
vertrouwen in de eigen arts nog altijd heel hoog is, ook hoger dan het
vertrouwen in andere beroepsgroepen. Alleen het vertrouwen in het systeem van
gezondheidszorg is veel lager', aldus Holland.

Ook Herman de Regt, wetenschapsfilosoof aan de Universiteit van Tilburg, ziet
geen algeheel gebrek aan vertrouwen in de wetenschap. 'Ons hele doen en laten
ademt wetenschap', zegt hij, van de mobiele telefoon en de TomTom tot de moderne
geneeskunde. 'Alleen op sommige gebieden zie je een gebrek aan vertrouwen, zoals
nu met de griepvaccinatie.'

De Britse wetenschapshistoricus Simon Schaffer, winnaar van de Erasmusprijs in
2005, wees op de spanning tussen wetenschap en democratie. Enerzijds wordt de
samenleving ingewikkelder, waardoor burgers steeds meer op experts moeten
vertrouwen. Anderzijds wordt de samenleving democratischer en telt de mening van
elke burger even zwaar. Het stemt mondige burgers onbehaaglijk dat zij zo
afhankelijk zijn geworden van andermans deskundigheid. Daardoor flakkert het
verzet bij tijd en wijle op, denkt Schaffer, vooral in kwesties die mensen
direct raken, zoals gezondheid en voeding.

Ook maar een mening

Dat wantrouwen tegen experts is een gevaarlijke ontwikkeling, vindt Herman de
Regt. 'In het maatschappelijk debat dreigt de opvatting van een wetenschapper
als 'ook maar een mening' te worden gezien, net als de mening van ieder ander.
Maar in wetenschappelijke kwesties telt niet iedere mening even zwaar.

'Ik geloof dat je uiteindelijk moet luisteren naar de mensen die er verstand van
hebben. Dat is een opvatting die tegenwoordig al snel elitair wordt gevonden.
Maar als je die loslaat, regeert de willekeur of wint degene met de grootste
mond', zegt De Regt, die met collega-filosoof Hans Dooremalen het boek Wat een
onzin! Wetenschap en het paranormale schreef.

Anneke Bleeker van http://verontrustemoeders.nl is het hartgrondig oneens met De
Regt. 'Men gelooft dat gewone burgers simpel en dom zijn. Maar iedereen kan
lezen. Iedereen kan zich in de materie verdiepen', zegt ze. 'Zelf heb ik op 17
februari van dit jaar mijn eerste mail over vaccinaties gestuurd. Sindsdien heb
ik in razend tempo een universiteit doorlopen. Ik kan nu putten uit een netwerk
van deskundigen over de hele wereld.'

Tot voor kort hield Bleeker zich helemaal niet bezig met vaccinaties. Haar eigen
kinderen had ze braaf laten inenten. Maar begin dit jaar hoorde ze dat jonge
meisjes werd gevraagd zich tegen baarmoederhalskanker te laten inenten.
Toevallig had ze net het boek Chemo? Of kan ik zélf kiezen van Henk Trentelman
gelezen. Trentelman is een ex-kankerpatiënt die strijdt voert tegen
chemotherapie en pleit voor alternatieven, die in de reguliere geneeskunde als
kwakzalverij worden gezien. Volgens Trentelman zijn meisjes ziek geworden en
overleden door het vaccin tegen baarmoederhalskanker.

'Ik speurde een onrust bij mezelf. Het voelde niet goed', zegt Bleeker. In
februari stuurde ze een mail naar scholen en bekenden, met 'het andere verhaal'
over baarmoederhalskanker. 'Onze boodschap was: bezint eer ge begint. Iedereen
moet zelf beslissen wat hij doet, maar ik wilde niet dat mensen later zouden
zeggen: had ik het maar geweten', zegt ze. Daarna kwam de 'tsunami' op gang.
Binnen twee weken zat Bleeker bij NOVA. Uiteindelijk kwam slechts de helft van
de meisjes voor vaccinatie opdagen. De gezondheidsautoriteiten werden verslagen
door een bezorgde moeder, slechts gewapend met pc en internet.

Vooruitgang

Lange tijd geloofden Nederlanders tamelijk onbekommerd in de wetenschap, als
symbool van welvaart en vooruitgang. In de jaren zestig groeide echter het
verzet tegen een wetenschap die ook minder rooskleurige kanten bleek te hebben,
zoals de atoombom en een vervuild milieu. Steeds vaker werd de mens gezien als
een tovenaarsleerling die zijn uitvindingen niet onder controle wist te houden.
Er kwam een tegenbeweging op gang, die streefde naar een leven dat weer dichter
bij de natuur stond.

Die tegenbeweging speelt ook een rol in het huidige debat over de
griepvaccinatie. Veel tegenstanders komen uit de hoek van de alternatieve
geneeskunde. Zo beschouwt Anneke Bleeker elke vorm van vaccineren als
levensgevaarlijk: het spuiten van gif in een gezond lichaam. Ze is overtuigd van
de heilzame werking van homeopathie en gelooft niet in chemotherapie voor
kankerpatiënten. Ook andere sites besteden aandacht aan alternatieve
geneeswijzen.

De laatste jaren heeft deze beweging ook populistische trekjes gekregen. 'Ze' -
de wetenschap, de politici, de farmaceutische bedrijven, de media - proberen
'ons', goedwillende burgers, een rad voor ogen te draaien. Ze houden informatie
achter en verdraaien de feiten om hun eigen belangen te beschermen.

'De EMEA, de Europese autoriteit die vaccins goedkeurt, wordt gedomineerd door
de farmaceutische industrie, net als de Wereldgezondheidsorganisatie WHO. Ook
veel leden van de Gezondheidsraad in Nederland hebben banden met de industrie.
Waarom zou ik ze vertrouwen?', zegt Anneke Bleeker. 'De overheid vertrouw ik ook
al niet, na alles wat er gebeurd is. Neem de Betuwelijn. Of het Kwartje van Kok.
Heb jij het teruggekregen?'

Juist leken zijn betrouwbaar, stelt Bleeker, omdat ze geen belangen hebben. Ze
betalen hun campagnes uit eigen zak. Ze heeft ook respect voor dissidente
artsen, zoals Jannes Koetsier, die de reguliere geneeskunde bekritiseren. Ze
steken hun nek uit, ze worden voor leugenaar en kwakzalver uitgemaakt. Vergelijk
dat eens met viroloog Ab Osterhaus, die overal zijn tentakels heeft, die mensen
angst voor de griep aanpraat, terwijl hij zelf banden heeft met bedrijven die
het vaccin produceren.

Open geest

De twijfel aan het oordeel van de expert wordt in de hand gewerkt door het
bijzondere karakter van wetenschap. Wetenschappelijke kennis is altijd
voorlopig. Gangbare inzichten kunnen onderuit worden gehaald door betere. Dat is
ook het sterke punt van wetenschap. Vooruitgang wordt bevorderd door een
niet-dogmatische houding, waarbij opvattingen elke keer kunnen worden
bijgesteld. Daardoor kan het oordeel van de expert nooit uit steen zijn
gebeiteld.

'Wetenschap veronderstelt een open, kritische geest. Maar sommige mensen trekken
daaruit de verkeerde conclusie', zegt Herman de Regt. 'Het betekent niet dat
álle wetenschappelijke kennis op losse schroeven staat. Er is ook veel kennis
waar de wetenschap behoorlijk zeker van is.'

Toch is het betrekkelijk gemakkelijk om twijfel te zaaien, zelfs als er een
sterke mate van wetenschappelijke consensus bestaat. Er is altijd wel een
onderzoeker te vinden die het tegendeel wil beweren. Bovendien heeft de
wetenschap er in het verleden wel eens gruwelijk naast gezeten. Vrouwen die het
slaapmiddel Softenon gebruikten, baarden misvormde baby's. De dochters van
vrouwen die het zwangerschapshormoon DES toegediend kregen, hebben een verhoogde
kans op kanker en een verminderde vruchtbaarheid.

Daarnaast bestaan er de innige banden tussen de medische wetenschap en de
farmaceutische industrie, die ook in de reguliere wetenschap op veel kritiek
stuit. De Regt onderkent het probleem: 'Wetenschap is natuurlijk óók een sociaal
fenomeen, waarin geld en macht een rol spelen.'

In het debat over de griepvaccinaties spelen verschillende soorten vragen door
elkaar. Sommige zijn rechttoe-rechtaan wetenschappelijke vragen: kan het kwaad
dat aan het vaccin hulpmiddelen als squaleen en thiomersal (kwik) zijn
toegevoegd?

Ingewikkelder is de vraag naar het nut en de risico's van vaccinatie. Geen
enkele vaccinatie is helemaal zonder risico. De gezondheidsautoriteiten maken
een  afweging: de kans op ziekte, complicaties of zelfs overlijden door
vaccinatie wordt lager ingeschat dan de kans dat iemand aan een besmettelijke
ziekte overlijdt als hij niet wordt ingeënt. Bij een nieuwe variant van de griep
ligt die inschatting nog iets moeilijker. Niemand weet hoe erg de griep zal
uitpakken. Misschien valt het enorm mee en wordt de autoriteiten verweten dat ze
paniek hebben gezaaid. Maar als het tegenvalt, en de pandemie dodelijke
slachtoffers eist, krijgen ze het verwijt dat ze nalatig zijn geweest.

Ook het vaccin is met onzekerheid omgeven. Het moest snel worden ontwikkeld.
Daarom is het wel getest, maar niet zo uitgebreid als doorgaans gebeurt. De
Europese autoriteiten keurden het vaccin goed onder 'uitzonderlijke
omstandigheden'. Volgens deskundigen is het vaccin veilig, ook omdat er veel
ervaring is opgedaan met verwante vaccins.

Een afweging van risico's is een heel andere kwestie dan de puur
wetenschappelijke vraag naar de veiligheid van een bepaalde hoeveelheid kwik in
het lichaam, vindt ook De Regt. Om een parallel te trekken: een gewone burger
weet niet welke wapens er nodig zijn om een Talibannest uit te roken, maar hij
kan zich wel een oordeel vormen over de vraag of Nederland in Afghanistan moet
blijven.

De Regt: 'Maar ook dan zou ik zeggen: ga vooral op experts af. Het oordeel van
iemand van het instituut Clingendael telt zwaarder dan het oordeel van iemand
die je op straat spreekt. In het geval van de griep zou ik zeggen: als vrijwel
alle toonaangevende experts voor vaccinatie zijn, kun je ze maar het beste
volgen. De experts kunnen zelf ook zeggen: er is veel onzeker, maar alles
afwegende is dit de beste optie.'

Anneke Bleeker vindt dat iedereen vooral zelf onderzoek moet doen. 'Wij zeggen:
je moet ons niet geloven, je moet de overheid niet geloven, je moet het zelf
onderzoeken', zegt ze.

Volgens De Regt is dat uiteindelijk geen begaanbare weg. Wie op internet gaat
zoeken, raakt al snel verloren in een woud van informatie en desinformatie.

'Kankerpatiënten lezen de eerste twee maanden van hun ziekte alles wat los en
vast zit op internet. Maar ze worden er hoorndol van. Al die therapieën met hun
voor- en nadelen, met verschillen in overlevingskans die vaak marginaal zijn.
Uiteindelijk komen ze gewoon bij hun eigen arts terecht en beslissen ze in
samenspraak over de beste therapie', zegt gepensioneerd arts Peter Holland.

Uiteindelijk komt het allemaal neer op die ene vraag: wie vertrouw ik? Herman de
Regt twijfelt niet aan de wetenschap, hoewel hij best weet dat onderzoekers er
ook wel eens naast zitten. Maar er is geen bruikbaar alternatief voor de
expertise van mensen die een zware studie hebben gevolgd en vaak tientallen
jaren ervaring in hun vakgebied hebben.

Anneke Bleeker heeft echter geen enkel vertrouwen in deze experts. 'Ze zitten er
voor het geld en de macht. Maar de top van de piramide is heel smal. De groep
die eronder zit en zijn nuchtere boerenverstand gebruikt, is veel groter', zegt
ze.

Helaas zijn Nederlanders nog altijd te meegaand en gezagsgetrouw, vindt ze. Op
de website van http://verontrustemoeders.nl staat een plaatje van een kudde
speelgoedschapen. 'Komt u ook los uit de kudde en kijkt u om zich heen?', staat
er onder. Zelf heeft Anneke Bleeker zich in elk geval losgemaakt: 'Het enige
vaccin dat ik vertrouw, is het vaccin dat ik zelf maak.'

Lange tijd was wetenschap het symbool van welvaart en vooruitgang

'Je moet ons niet geloven en ook de overheid niet; je moet het zelf onderzoeken'

Op sommige websites gaat wantrouwen tegen de autoriteiten gepaard met een sterk
geloof in een alternatieve werkelijkheid. Volgens wijwordenwakker.org wil de WHO
via vaccinaties een groot deel van de wereldbevolking uitroeien. Ook de
Bilderbergconferentie, ooit opgezet door prins Bernhard, zou hier een kwalijke
rol in spelen. Vaste leden van deze conferentie zouden Amerikaanse ex-politici
zijn als Kissinger, Rockefeller, Wolfowitz en Wolfensohn.

De editie van 2009 werd volgens wijwordenwakker.org bijgewoond door Kevin
Trudeau.

Trudeau werd veroordeeld wegens fraude en schreef het boek Natural Cures 'They'
Don't Want You To Know About, een boek over natuurlijke geneeswijzen voor aids,
kanker en een reeks andere ziekten, die geheim gehouden zouden worden om de
winsten van de farmaceutische industrie te beschermen. Volgens Trudeau wil 'de
machtselite van de wereld' tweederde van de 'domme mensheid' van de planeet
verwijderen, omdat deze elite zich genetisch superieur waant.

Ook de topman van Novartis, leverancier van het griepvaccin, was aanwezig.
'Toeval?'

Ook Désirée Röver, die zichzelf medisch research journalist noemt, verkondigt
zulke apocalyptische voorspellingen. Vaccinaties zullen een pandemie starten
'die specifiek gericht is op het ruimen van 90 tot 95 procent van de huidige
wereldbevolking. Met andere woorden: U EN IK WORDEN ER GEACHT VOLGEND JAAR NIET
MEER TE ZIJN!'

Gelukkig is er nog hoop.

De machine kan nog gestopt worden, schrijft de auteur van het document op
wijwordenwakker.org. De boosdoeners krijgen te maken met 'een voor hen onbekende
kracht die niet opgeslagen kan worden in het Pentagon of in de stalen laden van
de farmacie. Het is de kracht van bewustzijn en liefde die alles kan keren.'

LOAD-DATE: November 13, 2009

LANGUAGE: DUTCH; NEDERLANDS

GRAPHIC: Kinderen worden gevaccineerd tegen de Mexicaanse griep in een
gezondheidscentrum in de Utrechtse wijk Overvecht.  Foto Raymond Rutting

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              19 of 155 DOCUMENTS



                                 de Volkskrant

                            13 november 2009 vrijdag

'De VVD moet meer actiepartij worden';
VVD-vicevoorzitter Mark Verheijen hoopt dat winst bij lokale verkiezingen in
Venlo het keerpunt wordt voor de liberalen

BYLINE: Bart Dirks, Kim van Keken

SECTION: BINNENLAND; Blz. 2

LENGTH: 1042 woorden

SAMENVATTING

Mark Verheijen

De VVD-wethouder kan in Venlo de verkiezingen winnen. 'Je kunt het zelf
bereiken.'

VOLLEDIGE TEKST:

Venlo De VVD in de Tweede Kamer kan er slechts van dromen: de grootste partij
worden. Het lijkt de lokale liberalen in Venlo wel te lukken. Daar kan de VVD
volgens een peiling van TNS Nipo 23 procent van de stemmen halen.

Lijsttrekker Mark Verheijen wil woensdag, bij de vervroegde verkiezingen  wegens
een herindeling, de 'Vereniging van Thuisblijvers' verslaan: de niet-kiezers.

'Als we winnen, krijg ik heel wat flessen wijn van mensen die me voor gek
verklaarden', zegt Verheijen (33). Op zijn 21ste werd hij raadslid, nu is hij
wethouder ruimtelijke ordening, economische zaken en financiën. Sinds anderhalf
jaar is hij ook eerste vicevoorzitter van het VVD-hoofdbestuur.

Alle ogen zijn nu  gericht op Venlo, de geboorteplaats van Geert Wilders.  Alles
wat er niet zou deugen aan Nederland, wordt op uw stad geprojecteerd. Terecht?

'Dat wordt ons aangepraat. Venlo heeft de werklust van Rotterdam en het
bourgondische van Maastricht. Venlo zit in de puberteit. We groeien fysiek door
de herindelingen. Als je de hijskranen telt, lijkt het hier haast Dubai aan de
Maas. De Floriade  2012 brengt  veel dynamiek. Op die wereldtentoonstelling
verwachten we 2 tot 2,5 miljoen bezoekers.

'Venlo heeft als doel, negatief geformuleerd, om niet in het krimpscenario te
raken van Zuid-Limburg waar de bevolking afneemt. Daarom investeren we in
onderwijs, in het binnenhalen van sexy bedrijven. Dan komen jongeren na hun
studie elders weer terug. Groei is geen doel op zich, maar krimp is zeker geen
kans. Kijk maar eens in Heerlen, waar duizenden woningen leegstaan.'

Bij de Europese verkiezingen in juni stemde in Venlo 32 procent  PVV. Hoe
verklaart u dat?

'De voornaamste reden die ik hoor  is: Wilders is een klootzak, maar wel onze
klootzak. Ut is er eine van os. Dat gaf hem extra schwung. Het Limburgse
sentiment is: ons maak je niets wijs, wij komen voor onszelf op. Men is hier
toch rechtser en conservatiever. Lang dachten we dat Wilders hier mee zou doen,
maar  nu zijn de verkiezingen haast nog relevanter. De vraag is: wat doet de
Wilders-kiezer?

En de D66-kiezer?

'Ik ben net zo benieuwd wat die kiezer gaat doen. Wij zijn geen D66-stad; D66
zit nu niet eens in de raad. De PVV krijgt het verwijt een one-issuepartij te
zijn,   maar D66 is een one-man-partij. Iedereen snapt dat Pechtold hier niet in
de raad komt. Ik voorspel voor  D66 bij alle gemeenten een teleurstellende
uitslag.'

Hoe ziet u de onvrede in het land?

'De middenklasse, ofwel de hardwerkende Nederlander voor wie de VVD knokt, eist
nieuwe rechtvaardigheid. Er zijn twee kanten in de samenleving waar schijnbaar
alles kan: de bovenkant, ofwel de graaiers, en de onderkant, de profiteurs die
zo min mogelijk doen en hun hand ophouden. Dat sentiment verklaart de onvrede.'

In Venlo gaat het goed, maar dan komt u op het partijbureau in Den Haag. Hoe is
daar de sfeer?

'Lokale verkiezingen zijn voor elke partij het belangrijkst. Dan moet je de
achterban in het land motiveren. Iedereen in de VVD erkent dan ook dat Venlo
cruciaal is. Boeken we hier winst,  dan kun je tegen die 430 afdelingen zeggen:
kijk niet de hele dag naar het Binnenhof, je kunt het zelf bereiken.'

Dat zijn de lokale verkiezingen in 2010. Hoe gaat het bij de
parlementsverkiezingen in 2011?

'In juni  konden de kiezers ongestraft  PVV en D66 stemmen, want niemand neemt
het europarlement serieus. Maar als het echt om de macht gaat, maken kiezers een
andere afweging. Wilders haalt de SP links in. Denk aan zijn verzet  tegen de
hogere AOW-leeftijd.

'De VVD heeft een realistisch integratiebeleid, een duidelijk veiligheidsbeleid
en we zijn absoluut heer en meester op economie en financiën. Wij hebben het
brede verhaal over Nederland.

'We zijn geen Wilders-light, daar zijn we vanaf. Als Wilders zegt: alle moslims
het land uit, dan roept de VVD niet: doe maar 80 procent eruit. We hebben eerst
krampachtig geprobeerd met Wilders mee te gaan en toen  weer halfslachtig. Nu
gaan we uit van ons eigen verhaal.'

Winnen in Venlo is gemakkelijker dan voor de Tweede Kamer, want de PVV doet niet
mee.

'Ik zal er geen biertje minder om drinken. Er is nog genoeg keuze over: stemmen
op een lokale partij, op de SP, thuisblijven.'

U heeft in 2004 op Wilders ingepraat, vóór hij de VVD verliet. Toen dacht u dat
hij binnen de VVD meer kon bereiken.

'Hij verliet de VVD-fractie  en iedereen dacht: dat is dan het einde van zijn
politieke loopbaan. Ik vond dat jammer voor hem en voor  de VVD. Maar inderdaad
bevestigen de peilingen zijn gelijk: er is markt voor zijn eigen winkeltje, voor
een verhaal waar ik niet in geloof.'

Bent u dan achteraf niet toch blij met zijn vertrek?

'Wilders is een streep overgegaan, hij beoordeelt mensen op basis van religie en
uiterlijk. De VVD beoordeelt mensen altijd nog op gedrag. Dat is een principieel
verschil. Uit angst voor de islam heeft hij onze eigen vrijheid verpand. Ik ken
hem goed, ik kan me niet voorstellen dat hij er zelf in gelooft. Of hij moet
zich al die jaren in de VVD wel erg groot hebben gehouden.'

Wanneer staat de VVD er weer?

'We hebben onze draai sinds een half jaar gevonden. Dat werd ook tijd na zes
jaar ellende en vertwijfeling. Wel ben ik jaloers op CDA en SP. Het CDA heeft
de organisatie perfect op orde. Blaas je daar op een fluitje, dan kijkt iedereen
dezelfde kant op. Als je bij de SP op een fluitje blaast, gaat iedereen
folderen.'

Wat gebeurt er als er bij de VVD op een fluitje wordt geblazen?

'Dan gaat iedereen hard meedenken. We zijn een partij met goede ideeën, maar die
moet je wel in daden omzetten. Wij hebben opperhoofden, weinig indianen. De VVD
moet meer actiepartij worden.'

Al jaren geldt u als belofte in de VVD. Wanneer verruilt u Venlo voor Den Haag?

'Ik heb geen haast, ik ben pas 33. Ik stond aan de wieg van de Floriade,  die
laat ik me in 2012 niet door de neus boren. Het klinkt klef, maar je eigen stad
besturen is fantastisch. In een stad met 100 duizend inwoners kun je het
verschil maken. Ons bedrijvenloket is niet het algemene nummer van de gemeente,
maar mijn mobieltje. De eerste twee jaar als wethouder voelde elke dag  als mijn
verjaardag. Maar ik beloof de Venlonaren: ik blijf niet tot mijn 67ste
wethouder.'

LOAD-DATE: November 12, 2009

LANGUAGE: DUTCH; NEDERLANDS

GRAPHIC: Mark Verheijen Foto Marcel v.d. Bergh

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              20 of 155 DOCUMENTS



                                 de Volkskrant

                            13 november 2009 vrijdag

'Je   bij hem je ogen uit' kijkt;
Kunstenaars over kunstenaars

BYLINE: Marjon Bolwijn; Joost van den Broek

SECTION: KUNST EN BOEKEN; Blz. 28

LENGTH: 934 woorden

SAMENVATTING

Iedere kunstenaar is geïnspireerd door een andere kunstenaar die hij of zij
bewondert - de artist's artist. Deze week: theaterregisseur Alize Zandwijk over
cineast Emir Kusturica.

VOLLEDIGE TEKST:

In de wereld lopen vreemde figuren rond. Meer dan je denkt. De mens achter zijn
vaak opgepoetste buitenkant, te midden van de chaos waarin hij leeft, dat is wat
Alize Zandwijk (1961) graag laat zien in de theaterstukken die zij regisseert in
binnen- en buitenland.

Haar voorkeur gaat uit naar de rauwe kant van het leven, naar het geworstel van
de 'gewone' man, het gerommel in de marge van de verschoppeling. Hen laat ze het
liefst zien in een sprookjesachtige wereld die dichter bij de werkelijkheid ligt
dan op het eerste gezicht lijkt.

Het sprookje dat niets minder is dan een uitvergroting van de werkelijkheid, dat
kenmerkt ook het werk van de cineast die Alize Zandwijk bewondert: Emir
Kusturica. 'Hij treedt buiten het realisme; toont verhevigde emoties en
uitvergrote karakters in alledaagse gebeurtenissen. Als publiek denk je: dit
bestáát niet. Maar zijn films leren je juist meer van het leven kennen; dat is
immers ook geen gestroomlijnd verhaal, maar vol chaos en lelijkheid', zegt ze.

Vooral de film Black cat white cat (2000) maakte zo'n grote indruk op haar, dat
die een inspiratiebron is voor menige voorstelling die Zandwijk in haar
twintigjarige loopbaan heeft geregisseerd.

'Wat ik te gek vind aan deze film, is dat er zoveel te zien is, er zoveel
tegelijk gebeurt. Neem de bruiloftsscène: de grote schurk uit de film danst
vrolijk in het rond, de vader van de bruidegom is in de weer met het koelen van
het lijk van zijn eigen vader, de huwelijkscadeaus worden geshowd, de bruid
probeert te ontsnappen, en intussen wordt er gekookt, gegeten, gedronken, muziek
gemaakt. Het gaat maar door, je kijkt je ogen uit.'

En Alize Zandwijk wil dat haar publiek dat ook doet. Acteurs gaan in haar
theaterstukken niet op voor het uitspreken van hun tekst om daarna weer achter
de coulissen te verdwijnen. Zij blijven doorspelen ook als het even niet om hen
draait. Er zijn muzikanten op het toneel, niet voor een achtergronddeun maar met
een eigen rol en als sfeermaker. In Zandwijks stukken valt ook van alles te
beleven naast het hoofdverhaal. Kusturica vult in zijn films het hele beeld,
Alize Zandwijk het podium, inclusief de decors.

Net als de Servische cineast cast ze voor haar werk bij voorkeur mensen die niet
voldoen aan het gangbare schoonheidsideaal. Om de simpele reden dat zij de
werkelijkheid representeren. 'Ik heb niks met schoonheid. We zien niet altijd en
overal mooie mensen op straat. Ik hou van dikke mensen, magere mensen, vieze
snorren, scheve neuzen. Daar kan ik een esthetisch mooie voorstelling mee maken.
In Nederlands theater gaat het woord vaak voor het beeld, bij mij is het meestal
andersom.'

De invloed van Kusturica op haar werk vindt ze het meest zichtbaar in haar regie
van Portia Caughlan, een stuk van Maria Carr. Het gaat over een jonge vrouw die
haar tweelingbroer heeft verloren aan de verdrinkingsdood. Ze moet trouwen met
een man van wie ze niet kan houden omdat ze altijd  maar naar haar geliefde
broer blijft verlangen. Voor aanvang van de eerste repetitie liet Alize Zandwijk
de acteurs de door haar bewonderde film Black cat white cat zien.

'Duidelijker kon ik niet maken welke sfeer ik voor ogen had. De begrafenis van
de tweelingbroer van Portia heeft veel elementen van de chaos en drukte van
Kusturica's bruiloftsscène. Iedereen staat dan op het toneel. Er wordt gehuild,
gegeten, gezongen. Er zijn gasten die eieren bakken, gedichten voordragen... er
zijn mooie, trieste en banale voorvallen. Het is zoals in het 'echte' leven,
waarin zich ook van alles, mooi en lelijk, zich gelijktijdig afspeelt.'

Bij Baal van Bertolt Brecht en Zomergasten van Maxim Gorki heeft ze zich ook
laten inspireren door Kusturica, met levendige taferelen en gebeurtenissen die
zich gelijktijdig afspelen. Wat niet wil zeggen dat Alize Zandwijk voorspelbaar
theater maakt. Haar huidige voorstelling, De Gebroeders Karamazov, naar het
gelijknamige boek van Dostojevski, is juist ingetogen en veel tekstueler dan
veel van haar eerdere stukken.

Ze zegt: 'Ik ben een regisseur die graag uitpakt met grote emoties. Maar De
Gebroeders Karamazov is meer naar binnen gekeerd. Dit is een voorstelling die ik
om  inhoudelijke redenen nu móest maken. De Gebroeders Karamazov gaat over
religie; hoe moeilijk het is om te geloven en hoe gelovigen en ongelovigen met
elkaar omgaan. Waarom beuken we elkaar de hersens in om het geloof? De
voorstelling eindigt met het inzicht van de drie Karamazovs: 'Laten we broeders
zijn en hand-in-hand door het leven gaan.' En zo kom ik eigenlijk toch weer uit
bij Kusturica, want ook hij wordt gedreven door engagement.'

Regisseuse Alize Zandwijk, weerspiegeld in de dvd van Emir Kusturica's Black cat
white cat. Links: stills uit Black cat white cat (2000).

Emir Kusturica (Sarajevo, 1954)

De Servische regisseur Emir Kusturica studeerde aan de Kunstacademie in Praag.
Hij begon als regisseur van shows op de Joegoslavische televisie. In 1981 maakte
hij zijn debuut als filmregisseur met Do you remember Dolly Bell?, die hem een
Gouden Leeuw opleverde op het filmfestival van Venetië. In de jaren negentig
ging hij op de absurdistische toer met zwarte komedies als Underground en Black
cat white cat. Vorig jaar werd op IDFA, het International Documentary Festival
Amsterdam, zijn documentaire  over voetballer Diego Maradonna vertoond.

Emir Kusturica (Sarajevo, 1954)

Tips voor deze rubriek? Mail naar kunst@volkskrant.nl o.v.v. Wie koopt dat nou?

LOAD-DATE: November 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              21 of 155 DOCUMENTS



                                 de Volkskrant

                           12 november 2009 donderdag

Emmerich stopt in '2012' te veel van alles

BYLINE: BB

SECTION: FILM; Blz. 16

LENGTH: 411 woorden


Regie Roland Emmerich.Met John Cusack, Chiwetel Ejiofor, Amanda Peet, Danny
Glover.In 123 zalen.

Het is zijn allerlaatste rampfilm. Dat heeft Roland Emmerich althans beloofd, de
blockbuster-regisseur die de wereld eerder liet mangelen door buitenaardse
wezens in Independence Day (1996), een monsterhagedis in Godzilla (1998) en
extreme kou in The Day after Tomorrow (2004). Zo'n afscheid van een genre dien
je groots aan te pakken, en Emmerich haalt in zijn 2012 dan ook alles uit de
kast, of uit de computer. Hele continenten verzakken, en complete volkeren
verdwijnen in tsunami's, spatten uiteen in lavastormen, of zakken simpelweg de
opensplijtende aarde in. Los Angeles, Las Vegas, Rome en Rio de Janeiro
verschrompelen in even weidse als gedetailleerde scènes waarin Emmerich heel
zijn erkende meesterschap in het special effects-filmen legt.

2012, het jaartal werd geleend van ongunstige Maya-voorspellingen, duurt 158
minuten en opent in 2009, als in een diepe kopermijn wordt ontdekt dat ongekend
intense zonne-erupties de aarde van binnenuit warmstralen, als een magnetron.
Wat doen de wereldleiders wanneer ze ontdekken dat de wereld op het punt staat
verwoest te worden? Alles angstvallig geheim houden voor het volk. Kunst, dieren
en belangrijke mensen worden gered, en de overige zitplaatsen op de door de
Chinezen te bouwen overlevingsarken doen een miljard euro per stuk - de gewone
man maakt geen schijn van kans.

Hoofdpersonages in 2012 zijn de briljante geoloog Adrian Helmsley (Chiwetel
Ejiofor) die de Amerikaanse president adviseert bij het naderend onheil, en de
gescheiden van zijn gezin levende, weinig succesvolle schrijver Jackson Curtis
(John Cusack). Twee helden, die niet alleen een cruciale rol zullen spelen bij
het redden van de mensheid, maar tussendoor ook hun privéleven op orde stellen.
Daarbij herbergt 2012 alle gebreken die Emmerichs eerdere films in meer of
mindere mate vertoonden: onhandig aaneengevlochten plotlijnen, ongeloofwaardige
wendingen en  relaties die van weinig psychologisch inzicht getuigen.  2012 ziet
zich genekt door de zucht om alles een maatje groter te maken. De langgerekte
achtervolgingsscènes waarin de hoofdpersonages in autobus en vliegtuig voor
moeder natuur uitvluchten zijn zo grotesk dat Emmerich in het idioom van het
videospel belandt, waarin alles mogelijk is. Best leuk, zo'n doldwaze kermisrit,
voor wie wat door de knieën gaat. Maar gevoelsmatig staat er in 2012 helemaal
niks op het spel.

LOAD-DATE: November 12, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              22 of 155 DOCUMENTS



                                 de Volkskrant

                            9 november 2009 maandag

Rita Verdonk is allerminst verslagen;
De eerste landelijke campagnedag brengt de lijsttrekker van Trots op Nederland
naar Moerkapelle

BYLINE: John Wanders

SECTION: BINNENLAND; Blz. 2

LENGTH: 518 woorden

SAMENVATTING

In de landelijke peilingen staat TON op nul zetels. Maar in de nieuwe
fusiegemeente Zuidplas merkt Rita Verdonk 'dat wij veel vertrouwen genieten'.

VOLLEDIGE TEKST:

MOERKAPELLE De ontreddering staat op zijn gezicht geschreven. 'Dit bedoel ik nou
als ik het heb over respect, over normen en waarden', zegt Ferry van Wijnen (40)
met ingehouden woede. De lokale lijsttrekker van Trots op Nederland (TON),
oud-medewerker van de Koninklijke Marechaussee, poseert naast zijn heldin Rita
Verdonk voor een gemeentelijk verkiezingsbord aan de Dorpsstraat in het
Zuid-Hollandse Moerkapelle. Het had zo'n mooi plaatje kunnen zijn

Maar op het aanplakbord, dat is behangen met verkiezingsposters van allerlei
partijen, ontbreekt uitgerekend het affiche met het opschrift 'Stem Trots! Stem
lijst 9'. 'Hier hadden we  het opgehangen', wijst Van Wijnen. 'Onvoorstelbaar!',
reageert Verdonk, de  blik gericht op het laatste lege plekje op het bord, waar
lijmresten de oorspronkelijke omvang van het verwijderde affiche uittekenen.

Nee, het zit het Rita Verdonk niet echt mee op haar eerste 'landelijke
campagnedag' in de aanloop naar de rap naderende gemeenteraadsverkiezingen. Als
het voormalige stembuskanon van de VVD zich 's ochtends onderaan de trap bij
restaurant La Baraque in Zevenhuizen laat bejubelen door  honderd uit het hele
land overgekomen aanhangers in oranje TON-jacks, daalt de regen met stromen
neer.

Op 18 november debuteert de eerste lokale lijst van Trots op Nederland. De
herindelingsverkiezingen van die dag in Zuidplas, de fusiegemeente van de
plaatsen Moordrecht, Zevenhuizen, Moerkapelle en Nieuwerkerk aan den IJssel,
markeren deze historische gebeurtenis. Een mooie uitslag zal haar beweging een
nieuwe impuls geven, voorziet Verdonk. Vandaar ook dat zij zoveel tijd en
energie steekt in deze Zuid-Hollandse regio, met zijn glastuinbouw en zijn
talrijke sloten.

Het is een plattelandsgebied waar naast de SGP en de ChristenUnie vooral de PVV
een succesnummer blijkt. Geert Wilders haalde er bij de Europese Verkiezingen
bijna een vijfde deel van de uitgebrachte stemmen binnen. Met de PVV deelt TON
de grondige afkeer van de gevestigde bestuurderspartijen, met hun besluitvorming
in 'achterkamertjes'.

Burgerlijk ongenoegen te over in deze regio, lijkt het. Maar als de kleine
campagnekaravaan van Verdonk is aangekomen in de dorpskern van Moerkapelle,
blijkt het nog een hele klus om  één gewone burger te vinden. De leegte regeert
er in de natte straten.

Verdonk maakt dan zelf maar een rondje door de kleine supermarkt. Achter haar
boodschappenkarretje oogt ze in de goeddeels verlaten Spar allesbehalve uit het
veld geslagen. Er wordt een doosje eieren ingeslagen voor het weekend, een stuk
kaas, krentenbollen, kauwgum.

'Natuurlijk is het lastig dat we in de landelijke peilingen op nul zetels
staan', erkent ze.  'Maar peilingen zijn ook een typisch Haagse werkelijkheid.
Ik merk op straat dat wij veel vertrouwen genieten. De burgers weten: het moet
anders in de politiek.  Daar staan wij voor met Trots Op Nederland. Ja, het
krediet is er.'

'Peilingen zijn een typisch Haagse werkelijkheid'

LOAD-DATE: November 8, 2009

LANGUAGE: DUTCH; NEDERLANDS

GRAPHIC: Rita Verdonk (TON) en haar aanhang op de 'landelijke campagnedag' in
Moerkapelle. Foto Martijn Beekman

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              23 of 155 DOCUMENTS



                                 de Volkskrant

                            7 november 2009 zaterdag

Russendisko -  !  hop;
Wladimir Kaminer in Berlijn

BYLINE: Bert Lanting

LENGTH: 1456 woorden

SAMENVATTING

De schrijver Wladimir Kaminer belandde na de val van de Muur min of meer bij
toeval in Berlijn. Nu verslinden de Duitsers zijn boeken en leert hij hun de hip
hop kazatsjok. Door Bert Lanting

VOLLEDIGE TEKST:

Es gab keinen Sex im Sozialismus, heet het nieuwste boek van de Russisch-Duitse
schrijver Wladimir Kaminer. Geen seks onder het socialisme? Onzin, natuurlijk,
geeft Kaminer toe. De titel verwijst naar een sympathieke poging om
Sovjet-burgers en Amerikanen begin jaren tachtig met elkaar kennis te laten
maken via een televisieverbinding, of zoals dat toen heette: een 'telebrug'.

Als een van de Russische deelneemsters opeens de vraag krijgt hoe het met seks
staat in de Sovjet-Unie, wil ze zeggen dat er op de Sovjet-televisie geen seks
te zien is, maar ze komt niet verder dan: 'Bij ons in de Sovjet-Unie heb je geen
seks...eh...' Vreugde aan de Amerikaanse kant van de telebrug: nog eens een
bewijs dat het Amerikaanse systeem verreweg superieur is aan het Sovjet-stelsel!

Kaminer (42) kan zich nog goed herinneren hoe diep de kloof was tussen het
Sovjet-blok en het Westen. 'Wij stelden ons de Amerikanen voor als types met
rare kapsels, die whisky dronken en rock 'n' roll dansten, en zij hadden een
soortgelijke voorstelling van ons: lieden met berenmutsen die wodka dronken en
de kazatsjok dansten. We zaten opgesloten in onze eigen wereld. De Muur
functioneerde naar beide kanten: niemand had een idee hoe het aan de andere kant
van de Muur was.'

Behalve dan dat het er beter was, daar was de Sovjet-jeugd van overtuigd.
Kapitalistische kauwgum smaakte niet alleen beter, maar ging ook veel langer
mee. Wekenlang kon je erop kauwen. En dan hadden de kapitalisten ook nog die
'rode filmpjes' waarmee je door de kleding van vrouwen heen kon fotograferen,
wat natuurlijk enorm tot de verbeelding van Sovjet-jongens sprak.

Onzichtbaar jacht

'Een Kroatische vriend vertelde mij dat er bij hen vroeger geruchten gingen over
een westers motorjacht dat zo snel was dat het voor gewone mensenogen
onzichtbaar was', vertelt Kaminer.

'Dat soort jachten had je alleen in het Westen, aan ons werden ze natuurlijk
niet verkocht! Dat gevoel bestaat nog steeds in Rusland: het idee dat het Westen
ons het echte kapitalisme nooit heeft gegund. Jullie zijn er met jullie
onzichtbare jachten vandoor gegaan en hebben ons afgescheept met rotzooi, een
wreed soort namaak-kapitalisme.'

Zelf had Kaminer als jonge Sovjet-burger ook allerlei rooskleurige
voorstellingen van het leven aan de andere kant van het IJzeren Gordijn. 'In
ieder geval, zo stelde ik me voor, was het culturele leven in het Westen van een
veel hoger niveau dan bij ons in de Sovjet-Unie. Dat leverde een flinke
cultuurschok op toen ik hier in juli 1990 aankwam!'

Van het moment dat de Berlijnse Muur viel, ruim een half jaar eerder, kan hij
zich weinig herinneren. 'Ik heb dat moment niet bewust meegemaakt. We hadden
toen wel andere dingen aan ons hoofd in Moskou. Het was zo'n spannende periode.
We zaten de hele dag aan de tv gekluisterd: er ging een imperium te gronde. Aan
zeventig jaar van kwellingen en ellende kwam een einde.'

Of hij het einde van de Muur had zien aankomen? Kaminer: 'Welnee, alle grote
politieke gebeurtenissen komen onverwacht; voor de gewone burgers, voor
dissidenten en voor de politici al helemaal. Er is een enorm verschil tussen de
politiek en de werkelijkheid, dat merk je elke keer.'

Na bijna twintig jaar in Berlijn is Kaminer een soort troetel-Rus geworden voor
de Duitsers. Zijn boeken - vol Carmiggelt-achtige verhalen, in het Duits
geschreven - gaan in enorme oplagen over de toonbank. Met zijn Russendisko reist
hij het hele land af.

Zijn bescheiden appartement, waar het nog naar Rusland geurt, ligt in
Oost-Berlijn, vlak bij waar vroeger de Muur liep. 'Honderd meter verderop hield
deze straat opeens op. Alle straten liepen hier dood op de Muur. Verder ging het
Sovjet-blok hier niet. Dit was de voorpost van het socialisme.'

Kunstenaarsparadijs

Eigenlijk is hij min of meer bij toeval in Berlijn terechtgekomen, vertelt hij.
Kaminer wilde naar Kopenhagen, maar Berlijn was het makkelijkst bereikbaar,
doordat de DDR ook na de val van de Muur nog een jaar bestond. 'Voor de DDR
hadden wij geen visum nodig, dus ben ik hierheen gekomen.'

In het Berlijn van kort na de val van de Muur trof hij een 'heerlijk gevoel van
vrijheid' aan. 'Er heerste een prettig soort anarchie. De oude politiek had
afgedaan en kon niets meer, maar de nieuwe politiek was ook nog zwak, nog niet
volgroeid. Het is, denk ik, de beste tijd van mijn leven geweest. Overal stonden
huizen leeg, je kon er zomaar intrekken. Waar je maar wilde, kon je een café of
een club beginnen. Op de binnenplaats zette je een tv en je had een filmclub met
avonden vol politieke debatten. In iedere straat had je wel drie theaters. Het
was een kunstenaarsparadijs. 's Nachts had je wilde feesten. Het was een droom,
zelfs gepensioneerden genoten ervan. Er zijn mensen die dat niet aankunnen; die
worden nazi.

'Die vrijheid sprak ons enorm aan, maar toch denk ik niet dat je kunt zeggen dat
de Russen Freiheitsgeil zijn. Kijk alleen maar naar wat er nu in Rusland
gebeurt. Ze verlangen toch naar een ferme hand, zoals je nu met Poetin ziet.'

Vooral de eerste dag in Berlijn had Kaminer het gevoel dat hij met open armen
werd ontvangen. Duitsland werd op die dag wereldkampioen voetballen. 'De hele
stad stond op zijn kop. Het was ongelooflijk. In alle kroegen kregen we gratis
drank aangeboden. Ik dacht dat het er altijd zo aan toe ging, maar ja, de
volgende dag was alles natuurlijk weer grijs, zoals altijd.'

Wantrouwen

Hij merkte ook dat de Duitsers hun voormalige vijanden met het nodige wantrouwen
bekeken. 'Het gevoel was toch een beetje dat de Russen gevaarlijk zijn, maar ik
denk dat dat nu minder is geworden. Ik geloof dat onze optredens met de
Russendisko daar ook aan hebben bijgedragen.'

Maar  de Russen in Berlijn zijn zelf ook veranderd. 'Zoals ze in Rusland wodka
drinken, dat is geen drinken, dat is een daad van protest. Doordrinken tot je
omvalt en niet meer kunt opstaan -- dat is een wanhoopsdaad. De Russen hier doen
dat niet. Hier drinken we voor ons plezier, bier of wijn.'

Toch voelt hij zich nog steeds het meest thuis in het oostelijke deel van de
stad. 'Je hebt allerlei heel verschillende wijken in Berlijn, allemaal met hun
eigen karakter, maar toch is er een duidelijk verschil tussen oost en west. De
mensen hier in het vroegere Oost-Berlijn zijn harder. Ze hebben alles
meegemaakt. Iemand die vroeger officier was in het Oost-Duitse Volksleger, die
is nu misschien belastingadviseur. Het zijn eigenlijk zombies. Mensen die dood
zijn gegaan en nu een tweede kans hebben gekregen. Zulke mensen hebben een heel
andere levensinstelling. Voor hen is niets zeker. Ze hebben al eens meegemaakt
dat hun hele wereld is ingestort. De West-Berlijners zijn naïef, alsof het
allemaal niet echt is, alsof ze in een toneelstuk meespelen.'

Duitsland is zijn tweede vaderland geworden, maar nog steeds droomt hij van
Rusland. 'Laatst droomde ik van ons oude huis in Moskou, vlak bij het
metrostation Molodjozjnaja. Ik zag alles haarscherp voor me, maar vooral de
geuren waren overweldigend. Al die planten waarvan ik de namen nooit heb gekend
kon ik ruiken. Maar in werkelijkheid is alles daar veranderd. Vroeger begon het
bos daar, maar nu staan er alleen maar winkels.' Heimwee? 'Ach, wat is heimwee?
Mijn verleden is gewoon de schat waarmee ik als schrijver werk.'

Maar als hij zou moeten kiezen tussen zijn jeugd in de Sovjet-Unie of een jeugd
op Hawaii, dan wist hij het meteen: de Sovjet-Unie! 'Het was  heel spannend. Je
zag de opkomst en de ondergang van een imperium. Het leven was vermoeiend, maar
wat is er nu aan een leven dat niet vermoeiend is?'

Dus hij kan zich wel voorstellen dat er mensen zijn die aan 'Ostalgie' lijden,
die terugverlangen naar de DDR en de verdwenen Muur? 'Tja', zegt Kaminer, 'je
hebt allerlei mensen, met allerlei vreemde wensen, maar het is toch een beetje
als de droom van een gehaktbal om weer een kalf te zijn. Dat lukt toch echt niet
meer. Die tijd is voorbij. De Muur is weg, voorgoed.'

's Avonds staat de schrijver achter de draaitafel bij zijn Russendisko in een
Berlijns café. Het loopt langzaam vol met jongelui, meest Russen, maar ook wat
geboren Berlijners die weleens willen zien hoe de Russen feesten. Dat valt wel
mee, zegt Markus, een softwarespecialist uit West-Berlijn die met vrouw en
dochter naar de Russendisko is gekomen. 'Vroeger waren we bang voor ze, maar ze
drinken zelfs allemaal braaf bier.' Midden in de kroeg dansen wat jongens een
soort moderne kazatsjok, terwijl Kaminer in de microfoon brult: Vsjo boedet
chorosjo! 'Alles zal goed komen'.

Er heerste een prettig soort anarchie in het nieuwe Berlijn

LOAD-DATE: November 6, 2009

LANGUAGE: DUTCH; NEDERLANDS

GRAPHIC: Wladimir Kaminer Foto Daniel Rosenthal/de Volkskrant
Voetbalfans vieren in Berlijn de overwinning van Duitsland bij het WK van
1990Foto AP

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              24 of 155 DOCUMENTS



                                 de Volkskrant

                            2 november 2009 maandag

Manifest voor ontwikkelingshulp

SECTION: BINNENLAND; Blz. 2

LENGTH: 220 woorden


DEN HAAG Een groep Kamerleden en medewerkers van hulporganisaties is de
groeiende kritiek op ontwikkelingssamenwerking beu. Onder het motto 'Hulp helpt
wel' willen ze critici van repliek dienen, samen met 'gewone' burgers.

'Bijna de helft van de bevolking trekt de portemonnee voor de strijd tegen
armoede, ongelijkheid en onrecht', zegt SP-Kamerlid Irrgang, initiatiefnemer van
een manifest pro-ontwikkelingssamenwerking en een zondag gelanceerde website
http://(hulphelptwel.nl). Irrgang spreekt over 'het begin van een vuurtje dat
zich snel moet verspreiden'.

PvdA-minister Koenders voor Ontwikkelingssamenwerking zal zich vandaag in de
Tweede Kamer moeten verweren tegen kritiek van met name de PVV en de VVD, die
vinden dat ontwikkelingshulp maar beter kan worden afgeschaft of drastisch
beperkt.

Irrgang en zijn collega's Waalkens (PvdA), Voordewind (ChristenUnie)en Vendrik
(GroenLinks) schrijven in het manifest dat er de laatste tijd te veel nadruk
ligt op 'wat er misgaat bij ontwikkelingssamenwerking'. De grootste
regeringspartij CDA spreekt bij monde van het Kamerlid Ferrier over een
'sympathiek initiatief'. Ze heeft niet getekend omdat de CDA-fractie onlangs een
eigen nota over ontwikkelingssamenwerking uitbracht. Ferrier ziet wel
mogelijkheden voor - relatief bescheiden -  bezuinigingen op de miljardenhulp.

LOAD-DATE: November 1, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              25 of 155 DOCUMENTS



                                 de Volkskrant

                            27 oktober 2009 dinsdag

Rosenmöller achter het IJzeren Gordijn;
Voorbeschouwing televisie

BYLINE: Christjan Knijff

SECTION: MEDIA EN MENSEN

LENGTH: 363 woorden


Programma? Paul Rosenmöller en de val van de Muur. Vanavond, Nederland 2,
22.50-23.30 uur (IKON).

Gaat Rosenmöller weer op reis? Inderdaad, maar deze keer geen Senegal, China of
Colombia. Hij blijft dicht bij huis. Tenminste, hij begint in Duitsland. In de
vierde en laatste aflevering belandt hij in Moskou.

Wat wil hij weten? Op 9 november 1989 viel de Berlijnse Muur. Twintig jaar later
onderzoekt Rosenmöller de ontwikkelingen in een paar landen achter het vroegere
IJzeren Gordijn. Hij vraagt zich af wie de winnaars van Die Wende zijn en wie de
verliezers.

Met wie praat hij? In de eerste aflevering onder anderen met Hans-Dietrich
Genscher, de voormalige minister van Buitenlandse Zaken  van West-Duitsland. In
de zomer van 1989 werd de West-Duitse ambassade in Praag overstelpt door
vluchtelingen uit de DDR. Genscher  vertelt over het moment dat hij de
tweeduizend Oost-Duitsers meedeelt dat ze naar Hof in West-Duitsland mogen.

En wie komen nog meer aan het woord? Natuurlijk de gebruikelijke portie 'gewone'
burgers. Zoals een gevlucht Oost-Duits echtpaar dat de eerste treinreis van
Praag naar Hof meemaakte. En Oost-Duitse fabrieksarbeiders en mijnwerkers die
bijna allemaal een aantal jaren na de eenwording hun baan verloren. Voor het
West-Duitse perspectief zorgen onder anderen twee getuigen van de aankomst van
de trein in Hof.

Veel 'talking heads' dus. Ja, maar daar heeft Rosenmöller wat op gevonden. Om
het programma vlotter te maken, legt hij zelf de treinreis van Praag naar Hof
af. Onderweg stopt hij op locaties als  Dresden.

Wat laat hij daar zien? Dat verschilt,  in Dresden weinig. Rosenmöller vertelt
hoe heftig de tussenstop van de 'ambassadetrein' was. Inwoners van de
Oost-Duitse plaats wilden op de trein springen, maar werden door de politie met
geweld tegengehouden. Hij illustreert dit niet met beelden. Nou ja, een agent
van de spoorwegpolitie (anno 2009) is heel kort te zien.

Wie zijn eigenlijk de winnaars van de val van de Muur? De meeste inwoners van de
voormalige DDR doen weinig moeite hun gevoelens van Ostalgie te onderdrukken.
Volgens de twee West-Duitse getuigen had een bedankje voor de financiële steun
er ondertussen best vanaf gekund.

LOAD-DATE: October 26, 2009

LANGUAGE: DUTCH; NEDERLANDS

GRAPHIC: Paul Rosenmöller in Berlijn. Foto Geert Poelgeest

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              26 of 155 DOCUMENTS



                                 de Volkskrant

                            24 oktober 2009 zaterdag

'Geen pen is in staat de ellende te beschrijven';
de oorlog De Duitsers kwamen per trein

BYLINE: Ad van Liempt

SECTION: HET VERVOLG

LENGTH: 1768 woorden

SAMENVATTING

Op 10 mei 1940, iets na vier uur 's ochtends, rijden twee Duitse treinen dwars
door de Peel-Raam-stelling Nederland binnen. Volgestouwd met wapens en
manschappen. Ze komen tot stilstand op drie kilometer van het dorpje Mill. De
oorlog is begonnen.Door Ad van Liempt

VOLLEDIGE TEKST:

De Duitse inval van 1940 was voor het neutrale Nederland een verrassing, een
schok. Maar niet voor de Nederlandse legertop. Die wist al heel lang dat het
gevaar uit het oosten kwam, en dat er ingrijpende maatregelen nodig waren om een
invasieleger tegen te houden of op z'n minst enige tijd bezig te houden. De
zwakke plek was de grens met Noord-Brabant en Limburg. Maar die ingrijpende
maatregelen zijn er niet gekomen. Daarom konden de Duitsers er vrij gemakkelijk
doorheen. Zelfs met de trein.

Openlijk kon Nederland de verwachting dat er een Duitse aanval zou komen niet
uitspreken, want dat zou een inbreuk betekenen op de neutraliteitspolitiek waar
de regering aan vasthield. Maar uit een studie van militair historicus Herman
Amersfoort blijkt dat de Nederlandse Generale Staf al vanaf 1933 uitging van een
algehele herbewapening van Duitsland. En omdat Frankrijk en België al
maatregelen namen om hun grenzen met forten en andere versperringen aan de
oostkant te versterken, lag het voor de hand dat een eventueel Duits offensief
zich vooral op Limburg en Noord-Brabant zou richten.

Een van de oplossingen die de militaire specialisten voor dat probleem
aandroegen, was de modernisering en uitbreiding van het Veldleger dat door
uitrusting en training in staat zou moeten worden gesteld overal in het land,
maar vooral in Limburg en Noord-Brabant, langdurig tegenstand te bieden aan een
Duits offensief. Premier Colijn kreeg deze ideeën in 1936 voorgelegd, omdat ze
een aanzienlijke investering vergden, maar hij wees ze af. Hij vond ze te duur
en hij vond bovendien dat de defensie zich niet op het zuiden maar op het midden
van het land moest richten - op de Grebbelinie.

Oorlogsspel

Het is maart 1938. De Nederlandse Generale Staf houdt een oefening in de Tweede
Kamer, waaraan 45 officieren meedoen. Ze spelen een oorlogsspel, gebaseerd op
een Duitse aanval. Het gaat er uiterst serieus aan toe, en de afloop van het
spel laat zien dat met de bestaande mogelijkheden Noord-Brabant onverdedigbaar
is tegen een Duitse aanval. Er is maar één hoop: dat het Franse leger op tijd
via Vlaanderen naar het noorden kan oprukken om de Duitsers in Brabant te
weerstaan. Nederland kan hooguit de Vesting Holland (ruwweg: de Randstad) enige
tijd verdedigen, maar de zuidelijke helft van het land niet.

De sleutel voor de Nederlandse verdediging ligt dus in handen van de Fransen.
Die weten precies hoe de vork in de steel zit, want de Franse militair attaché
in Den Haag (luitenant-kolonel Lespinasse de Fonsegrive, later zijn opvolger De
Mascureau) heeft alle benodigde gegevens en krijgt zelfs stiekem de verslagen
van de Nederlandse oefeningen. In het geheim heeft het Nederlandse leger de
neutraliteit dan dus allang prijsgegeven, het ziet Duitsland althans als enige
serieuze potentiële aanvaller - en dat is niet onlogisch, want Nederland heeft
geen keus. De kwaliteit van het Nederlandse Veldleger is volgens Franse
begrippen ver onder de maat. Herman Amersfoort concludeert dat de Fransen het
Nederlandse leger beschouwen als een stelletje jongens op schoolreisje. De
bevelvoering is onder de maat, ze reageren te traag, ze hebben geen verstand van
moderne technieken, ze weten niets van camouflage en luchtafweer, kortom: de
Nederlandse oostgrens is een beurse plek in de verdediging tegen een mogelijke
Duitse aanval.

Het Nederlandse leger moest het in het zuidoosten vooral hebben van de
Peel-Raam-stelling, een niet erg sterk verdedigde linie in de Peel, die wel het
voordeel had dat er een moerassig gebied achter lag, dat voor een aanvaller niet
erg aantrekkelijk zou zijn. Om de stelling meer kracht te geven was speciaal het
Peelkanaal gegraven. Dat was in mei 1940 juist gereedgekomen. De soldaten
hoopten deze linie goed te kunnen verdedigen vanuit kazematten, kleine betonnen
bunkers van waaruit je de vijand kon beschieten.

Van het grootste belang was in deze stelling de spoorbrug bij Gennep. Die was
ondermijnd, en kon bij onraad direct worden opgeblazen, om te voorkomen dat de
Duitsers per trein ons land zouden binnenkomen.

Maar juist daar ging het mis. Want ondanks alle voorzorgsmaatregelen reden hier
op 10 mei, iets na vier uur 's ochtends, twee Duitse treinen overheen, dwars
door de Peel-Raam-stelling. De eerste, een pantsertrein, was volgestouwd met
wapens en munitie, de 23 wagons van de tweede trein zaten vol met manschappen
van het derde bataljon van het 481ste Infanterieregiment, onder bevel van majoor
Schenk. Aan deze in zijn eenvoud verbluffende stunt - een land binnenvallen met
de trein - was een listige truc voorafgegaan. De Duitsers kregen de spoorbrug in
handen met behulp van drie NSB'ers, van de groep Sport en Spel. Ze hadden
Nederlandse marechaussee-uniformen aan en ze hadden ook een aantal Duitse
soldaten aan Nederlandse uniformen geholpen. Deze groep overviel de wachtpost
bij de spoorbrug, die net de opdracht had gekregen om de brug op te blazen.

Een van de NSB'ers, Van Haalem verklaarde daar later over:

'Bij de brug aangekomen zag ik dat er vier Nederlandse soldaten op post stonden.
Ik zag dat een van deze soldaten naar een houten huisje liep dat naast de brug
stond en zag door de ruiten dat hij naar een telefoontoestel liep. Op hetzelfde
ogenblik kwamen de drie overige Nederlanders op ons toe met het geweer in de
aanslag, met een bajonet erop. Tegen mij namen ze de houding aan, en terstond
werden ze door de Duitsers overrompeld en ontwapend.'

Daarop riepen de verklede NSB'ers via de radioverbindingen om, dat er een aantal
Duitse krijgsgevangenen over de brug zou worden geleid, die met rust gelaten
moesten worden.

In werkelijkheid gingen die Duitsers de brug op om het hek te openen dat de
spoorbrug voor treinen afsloot. Op dat moment naderden al de eerste Duitse
pantsertrein. De wacht midden op de spoorbrug dacht dat het een Nederlandse
trein was en wachtte af. Toen de trein vlakbij was zag hij Duitse geweren op
zich gericht en gaf hij zich over. En daarmee kon niets de treinen weerhouden,
ze rolden voort en voort, kilometers ver, dwars door de Peel-Raam-stelling, en
kwamen pas tot stilstand, een kilometer of drie ten westen van het dorpje Mill.

Daar wordt het écht oorlog. Met als eerste slachtoffer: de pantsertrein.
Nederlandse soldaten hebben de brug alsnog versperd met ijzeren balken en bij
het rangeren en terugrijden loopt de trein uit het spoor, de wagons rollen onder
donderend geraas van de spoordijk. De Duitsers veroveren aan de zuidkant van de
spoorlijn twee kazematten en raken van daaruit in gevecht met Nederlandse
troepen aan de noordkant. Er ontstaat een hevig vuurgevecht. Eerste luitenant De
Kruif schrijft er later over:

'We zitten met twintig man en een zware mitrailleur in de stelling. Om ongeveer
09.30 uur werd de dienstplichtige Van Gorkum achter de mitrailleur weggeschoten.
Een ander vervangt hem nog een tijdje, maar om 10.00 uur weigert ook dit wapen.
De herstellers durven niet meer op die ellendige knobbel te klimmen en de
toestand wordt vrijwel hopeloos. Even later staan de Duitsers op de dekking:
'Raus!!'

Op andere plekken in de buurt houden de Nederlanders wel stand. Kanonnen uit
1880 (!) dwingen de Duitsers bij het dorpje Zeeland tot een terugtocht. En bij
Volkel vecht zelfs het personeel van de veldkeuken fanatiek mee om de vijand
terug te dringen. Sergeant-menagemeester Henkelman noteert in zijn
gevechtsrapport:

'We werden beschoten. Het paard van de keukenwagen werd geraakt en sloeg op hol.
Naar ik meen greep Prins het paard en bracht het terug naar de keuken. Van zes
tot acht uur hebben we vuur afgegeven met de geweren. De aanval is afgeslagen.'

De Duitsers hebben haast, ze willen snel naar de Moerdijk en roepen de
luchtmacht te hulp. Om tien voor half zeven 's avonds begint een
luchtbombardement op de Nederlandse stellingen. Gemeentesecretaris De Becker van
Mill schrijft een ooggetuigeverslag:

'En daar begon de hel los te barsten. Over onze hoofden draaiden de
duikbommenwerpers, die een afgrijselijk lawaai maakten en met de regelmaat van
een klok hun bommen tussen de spoorbaan en bruggen lieten neerkomen. Grote zware
stofwolken, oplaaiende vuurmassa's, duivels geluid, begeleid door scherpe
knallen van pantsergeschut, de klap van handgranaten en kanongebulder. Geen pen
is in staat de ellende te beschrijven.'

De Nederlandse troepen hebben geen afweergeschut en zijn dus kansloos. Ze geven
zich één voor één over, maar pas de volgende ochtend, om kwart voor negen,
hebben de Duitse troepen Mill helemaal onder controle. Rond Mill zijn 32
Nederlandse militairen gesneuveld en 9 burgers, maar de Duitsers verloren wel
500 man.

Toen de Peel-Raam-stelling eenmaal was doorbroken, kwamen Duitse tanks massaal
aangerold, ze reden richting Moerdijkbrug, waar ze de volgende dag om kwart voor
vijf aankwamen. Ze waren precies op tijd om met de daar geparachuteerde troepen
mee te doen aan de opmars naar Rotterdam. Na enig oponthoud in Dordrecht, waar
een paar tanks door Nederlands vuur werden uitgeschakeld, konden ze in de nacht
van 13 op 14 mei het laatste stuk richting Rotterdam afleggen.

Daar eindigde de volgende dag de strijd, door het Duitse luchtbombardement, dat
de binnenstad vernietigde en op 15 mei tot de capitulatie leidde.

De Fransen beschouwen het Nederlandse leger als een stelletje jongens op
schoolreisje

FILMFESTIVALCANNES2009

cinema.nl/cannnes

Erfgoed van de oorlog

Vanaf morgen zendt de NPS de negendelige documentaireserie De Oorlog uit, over
de Tweede Wereldoorlog in Nederland en Nederlands-Indië. Rob Trip presenteert de
serie, Ad van Liempt is de maker. Van Liempt is ook auteur van het bij de
tv-serie horende boek De Oorlog. Voor de Volkskrant schrijft hij de komende
weken steeds een op het boek en de serie gebaseerd voorverhaal, op de zaterdag
voorafgaand aan de uitzending. In De Oorlog staat de 'gewone man' centraal. Er
is veel gebruik gemaakt van dagboeken en andere vormen van schriftelijke en
mondelinge overlevering. De Oorlog is voortgekomen uit het programma Erfgoed van
de Oorlog, in 2007 geïnitieerd door staatssecretaris Jet Bussemaker van VWS, met
als doel de herinnering aan de oorlog levend te houden nu de generatie die hem
nog heeft meegemaakt, uitsterft. Het kabinet heeft hier 23 miljoen euro in
gestopt. Met dat geld worden honderden getuigenverhalen vastgelegd op film en
worden talloze dagboeken, kranten, foto's en pamfletten gedigitaliseerd.

LOAD-DATE: October 23, 2009

LANGUAGE: DUTCH; NEDERLANDS

GRAPHIC: De pantsertrein waarmee de Duitsers op 10 mei 1940 Nederland
binnenreden.Foto Beeldbank WO2-Nederlands Instituut Voor Oorlogsdocumentatie
Morgen begint de NPS op Nederland 2 met de serie De Oorlog. Maker Ad van Liempt
schrijft wekelijks op deze plek een voorverhaal. Vandaag: de Duitsers kwamen per
trein.Daarna: profiel van Seyss-Inquart,   de nieuwe heerser 31 okt./
Represailles in Marum 7 nov./  Jobs, jobs, jobs: de economie bloeit 14 nov./
Jodenvervolging in Nederland 21 nov./ Schietpartijen in Jutphaas 28 nov./ De Van
Imhoff, een zwarte bladzijde 5 nov./  De behandeling van geïnterneerden 12 nov./
De oorlog na de oorlog 19 nov.

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              27 of 155 DOCUMENTS



                                 de Volkskrant

                           22 oktober 2009 donderdag

Reacties Dirk de Onaantastbare

BYLINE: Frank Brandse, Lelystad; Gerhard Elferink, Rhenen

SECTION: FORUM; Blz. 11

LENGTH: 129 woorden


Bij alle media-aandacht  rond de val van DSB blijft het onbegrijpelijk dat velen
nog steeds sympathie voor   Scheringa kunnen opbrengen, schrijft Ton Schilders
uit Leiderdorp. Wat maakt Dirk zo onaantastbaar?

Scheringa houdt knap het imago hoog van de gewone man die vanuit een lage
positie is opgeklommen tot bankdirecteur. Het feit dat hij nauwelijks werd
geaccepteerd door de graaiende en met bonussen smijtende grootbankiers pleit in
de ogen van velen juist voor hem. Scheringa mag dan wel een schurk zijn, maar
hij is wel onze schurk.

Dat heeft alles te maken met het feit dat een groot deel van de bevolking 'witte
boorden'-criminaliteit, zoals indirecte diefstal, heimelijk bewonderd. Het mag
natuurlijk niet, maar als ik de kans kreeg zou ik het ook doen, hoor je vaak.

LOAD-DATE: October 22, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              28 of 155 DOCUMENTS



                                 de Volkskrant

                           22 oktober 2009 donderdag

Stop de bevoorrechting van  milieuorganisaties

BYLINE: Bernard Wientjes; Loek Hermans

SECTION: FORUM; Blz. 11

LENGTH: 801 woorden

SAMENVATTING

Als er niets gedaan wordt aan de veel te sterke juridische positie van
milieuorganisaties, wordt de Crisis- en herstelwet een fiasco, betogen Bernard
Wientjes en Loek Hermans.

VOLLEDIGE TEKST:

De Crisis- en herstelwet is bedoeld om grote projecten sneller uit te voeren en
banen te scheppen. Nu worden veel projecten jaren bij de rechter opgehouden door
partijen die het niet eens zijn met genomen besluiten. Wie versnelling wil,
ontkomt daarom niet aan beperking van het beroepsrecht tot echte
belanghebbenden. Niemand ontzegt het beroepsrecht aan een burger die
geluidsoverlast of aan een ondernemer die omzetdaling vreest door een
overheidsbesluit.

De Crisis- en herstelwet beperkt het beroepsrecht door introductie van het
'relativiteitsvereiste'. Deze moet beroep op oneigenlijke gronden voorkomen en
tegengaan dat personen die zelf géén last hebben van een besluit in beroep
kunnen gaan. Een omwonende die geen zicht heeft op een gebouw mag zich niet
beroepen op welstandsbepalingen. Terecht. De rechtszaal is geen plaats om álle
democratisch genomen besluiten nog eens tegen het licht te houden. Het afwegen
van maatschappelijke belangen ligt bij de politiek. Wie daarover naar de rechter
stapt,  respecteert de scheiding tussen wetgevende, uitvoerende en
rechtsprekende macht niet.

Wat natuurlijke personen niet mogen, mogen sommige rechtspersonen echter wel.
Wie in Den Bosch woont, kan geen besluit met gevolgen voor de Waddenzee
aanvechten, tenzij hij met zijn buurman een vereniging opricht tot bescherming
van gebied of dier. Zelf last hebben van het besluit is dan niet meer nodig. De
wet stelt maar twee voorwaarden: duidelijke statuten en werkzaamheden om de
doelstellingen van de organisatie te verwezenlijken. Af en toe een folder of
vlugschrift uitbrengen is dan voldoende.

Milieu- en natuurorganisaties gebruiken deze ongelijke behandeling van
natuurlijke- en rechtspersonen en procederen er lustig op los. Zónder direct
belang, maar op titel van een algemeen belang.

Wie daar iets van zegt, krijgt te horen dat het Verdrag van Aarhus het zo wil.
Dat is maar de vraag, want duidelijk is dit verdrag uit 1998 niet.

Zweden en Duitsland hebben het verdrag ook ondertekend, maar hun beroepsrecht
gaat minder ver dan hier. De Duitse Verwaltungsgerichtsordnung bevat al
tientallen jaren een strikte relativiteitseis. De toegang tot de bestuursrechter
is daar beperkt tot diegenen die menen te worden geraakt in een subjectief
recht, een recht van de betrokkene zelf, zoals een eigendomsrecht. Voor de
rechter mogen zij zich vervolgens alleen beroepen op normen die mede ter
bescherming van hun belangen dienen.

Hierdoor wordt in Duitsland (en ook in Oostenrijk) anders getoetst dan hier. In
Nederland bijvoorbeeld is het voor een beroep voldoende dat de norm voor
luchtkwaliteit ergens wordt overschreden, in Duitsland en Oostenrijk wordt
gekeken naar de luchtkwaliteit op de plaats waar de klager zich langere tijd
ophoudt. Gevolg: dezelfde Europese norm pakt voor Nederland veel strenger uit.

De Crisis- en herstelwet biedt geen oplossing voor vertraging door procederende
organisaties. Het blijft mogelijk dat niet democratisch gelegitimeerde
organisaties elk besluit kunnen aanvechten omdat zij een algemeen belang naar
zich toetrekken.

Veel van de tijdwinst die de wet zou moeten bieden, wordt zo onhaalbaar.

Het wordt tijd dat Nederland net als Duitsland maatregelen neemt om de ongelijke
behandeling op te heffen. Het is de achilleshiel van alle vormen van wetgeving
die procedures voor bouwactiviteiten wil versnellen. De Crisis en herstelwet
biedt een gelegenheid die moet worden benut.

De ongelijkheid tussen natuurlijke personen en rechtspersonen wordt opgeheven
als de wetgever de rechter duidelijk maakt dat een milieu- of natuurorganisatie
niet kan volstaan met duidelijke statuten, maar dat de organisatie daadwerkelijk
actief moet zijn in het gebied waarop een besluit betrekking heeft én zelf
schade moet ondervinden van het besluit. Wat voor de gewone burger geldt, moet
ook voor een natuur- of milieuorganisatie gelden. De bevoorrechting voor
organisaties die democratisch niet gecontroleerd kunnen worden, is een
bedenkelijk overblijfsel uit een verleden dat we nu eens moeten afsluiten.

Natuurlijk moeten  milieubelangen worden behartigd, maar dan in het bestuurlijke
proces voorafgaande aan een democratisch besluit over een project. Beter ware
het de belangen van natuur en milieu te dienen met een gezamenlijke aanpak zoals
overheid en bedrijfsleven die hebben gevonden voor luchtkwaliteit en klimaat
(het duurzaamheidsakkoord). Een aanpak met duidelijke en haalbare doelen en
efficiënte instrumenten kan rekenen op draagvlak en is veel effectiever dan het
voeren van achterhoedegevechten bij de rechter.

Wat voor de  burger geldt, moet ook voor een  milieuorganisatie gelden

LOAD-DATE: October 22, 2009

LANGUAGE: DUTCH; NEDERLANDS

GRAPHIC: FO_VanDam
Actievoerders protesteren tegen de uitbreiding van varkensflat Knorhof.  Foto
Marcel van den Bergh

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              29 of 155 DOCUMENTS



                                 de Volkskrant

                            21 oktober 2009 woensdag

Evelien Tonkens  Vijf soorten racisme

BYLINE: Evelien Tonkens

SECTION: FORUM; Blz. 11

LENGTH: 748 woorden


Nu het racisme steeds manifester onder ons is, is precieze analyse nodig, ten
behoeve van meer gerichte bestrijding. De  recente interviews met PVV-stemmers
door de NRC (zie http://nrc.nl), bieden daartoe bruikbaar materiaal. Er zijn
minstens vijf soorten racisme te vinden onder de twintig geïnterviewden. Sommige
varianten zijn met informatie te bestrijden, andere met begrip en effectiever
beleid en weer andere met meer positieve interculturele ontmoetingen.

Het gemakkelijkst te bestrijden is ignoracisme: racisme gebaseerd op feitelijke
onjuistheden. Zoals: 'Ik houd mijn hart vast als er een islamitische partij
komt. Die krijgt dan de meerderheid en dan kunnen we het shaken.' Of: 'Het gros
van de moslims dat hier komt, is uitgehuwelijkt.'

Hiertegen zijn informatiecampagnes raadzaam, die duidelijk maken dat moslims in
Nederland een kleine minderheid zijn, en dat hoogstens een kwart wordt
uitgehuwelijkt http://(vrom.nl).

De tweede soort, gastverwarringsracisme, is ook gebaseerd op een feitelijk
misverstand: dat veel nieuwe Nederlanders hier te gast zijn. Wie zich misdraagt,
moet weg, is de redenering, want  'je mag de geboden gastvrijheid niet
misbruiken'. Deze mensen weten blijkbaar niet dat de meeste nieuwe Nederlanders
geen gast, maar medeburger zijn.

Ten derde zijn er pragmatische racisten, die eigenlijk alle criminelen en etters
weg willen hebben, ongeacht etnische afkomst, maar zich om pragmatische redenen
beperken tot wie  in hun visie uitgezet kunnen worden.  'Nederlanders die zich
misdragen moeten worden aangepakt, zeker. Maar die kun je het land niet
uitzetten. Maar zo'n jongen met een negroïde uiterlijk die een winkel berooft,
wel.'

Tegen de vierde soort, blinde-haatracisme, helpt informatie niet. Het gaat om
blinde haat tegen een bevolkingsgroep, ongeacht wat deze doet of zegt. Zelfs als
deze het toonbeeld is van de hardwerkende Nederlander. 'Ik reken niet af bij een
kassa waar een hoofddoekje zit. Ik heb meegemaakt dat er bij de Jumbo vijf
moslims met een hoofddoek zaten en één Hindoestaan. Bij die Hindoestaan stond
een rij van vijftig mensen. Ik zeg tegen die manager: 'We zijn een christelijk
gereformeerde gemeente. Mensen zijn hier niet van gediend.'

Achter deze haat gaat vast groot leed en frustratie schuil over heel andere
dingen. De man die dit zegt, is een chronisch zieke WAO'er, wiens ouders zouden
zijn gestorven door medische fouten. Hier helpen eerder begrip en ontwarring.
Inderdaad allemaal heel akelig, maar niet de schuld van immigranten.

Er zijn ook PVV-stemmers die deze vier vormen van racisme weerzinwekkend vinden.
Dat zijn vaker mensen die eerder links of soms VVD stemden, terwijl de
aanhangers van de eerste drie standpunten vaker van conservatief rechts komen.
'Het gaat mij  niet om bevolkingsgroepen, ik wil gewoon dat iedereen in
Nederland zich correct gedraagt', is een typerende uitspraak voor deze groep.
Vervolgens komt men met concrete, soms systematische negatieve ervaringen met
nieuwe Nederlanders die zich niet gedroegen. Reële ervaringen van overlast en
criminaliteit.

Marokkaans-Nederlandse jongens die een shagje vroegen, en toen ze het niet
kregen in iemands nek spuugden. Antillianen in de wijk 'die de hele tijd op
straat hingen. Zeiken tegen winkels aan. Feesten, keiharde muziek. De politie
kwam nooit als je ze belde.' Of: 'In het verzorgingshuis waar ik werk, zijn veel
inbraken. Helaas, allemaal Marokkaanse mensen.' Vrouwen die op straat voor
kankerhoer worden uitgemaakt.

Deze ervaringen zijn reëel en je erover beklagen is niet racistisch. Daaruit
concluderen dat de moslims of de migranten zo zijn of doen, is wel racistisch.
Dit ervaringsracisme is het moeilijkst te bestrijden. Deze mensen zijn best goed
geïnformeerd, alleen hebben ze reële negatieve ervaringen. Hier helpt eerder
erkenning en bestrijding van hun problemen, gecombineerd met positieve
ervaringen.

Door deze vijf soorten te onderscheiden, kunnen we racisme effectiever en
gerichter bestrijden. Bovendien kunnen alle politieke partijen het hunne doen om
PVV'ers terug te halen. Linkse partijen door reële  problemen met immigratie te
erkennen en te bestrijden.  Rechtse partijen door betere informatie te geven
over de aard en omvang van  migratie en moslims, teneinde irreële voorstellingen
over een moslimtsunami te ontkrachten. En door te laten zien dat er veel reële
problemen zijn, waarvoor geen schuldigen zijn aan te wijzen, maar waar veel
nieuwe Nederlanders ook last van hebben.

Aan de slag!

Reageren? http://vk.nl/opinie

LOAD-DATE: October 20, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              30 of 155 DOCUMENTS



                                 de Volkskrant

                            21 oktober 2009 woensdag

Alle ruimte, licht en luchtig, en  slooprijp;
reportage Van eesterenmuseum

BYLINE: Harmen Bockma

SECTION: HUIS

LENGTH: 1197 woorden

SAMENVATTING

Een stukje tuinstad in Amsterdam-West werd in juni 2007 tot museum uitgeroepen.
Niettemin dreigt nu sloop voor de flats en woningen. Tot verdriet van
architectuurhistorici en veel bewoners.

VOLLEDIGE TEKST:

'Toen deze buurt tot museum werd uitgeroepen, dacht ik dat we aan sloop zouden
ontsnappen. Maar blijkbaar helpt zo'n titel uiteindelijk toch niet echt.'

Mevrouw De Haan (79) woont in de Johannes Poststraat, aan de rand van wat sinds
bijna tweeënhalf jaar het 'Van Eesterenmuseum' wordt genoemd.  'Pas dertig  jaar
hoor. Sommige van mijn buren wonen hier al vanaf begin jaren vijftig, toen deze
woningen werden gebouwd.'

Het stukje tuinstad in Amsterdam-West, net buiten de ring, werd in juni 2007 tot
'museum' uitgeroepen. Het stadsdeel Geuzenveld-Slotermeer gaf zo naam aan een
nieuw beschermd stadsgezicht, vanwege de architectonische en stedenbouwkundige
waarde van het gebied.

Het leek er ook even op dat de wijk zou ontsnappen aan grootschalige sloop.
Immers, in de Westelijke Tuinsteden wordt tot 2015 een kleine 2 miljard euro
uitgetrokken voor grootschalige vernieuwing. Eenderde van de woningvoorraad
wordt gesloopt, netto komen er elfduizend woningen bij.

In de buurt is onrust ontstaan nu er mogelijk toch gesloopt gaat worden. In de
bedreigde straten hebben zich buurtcomités gevormd, en hier en daar hangen
A4'tjes op de portiekdeuren met de tekst 'Stop de sloop'. Maar er zijn ook
bewoners die graag een nieuwe woning willen, en die afbraak helemaal niet erg
vinden.

Wie in de buurt rondloopt, waant zich terug in de jaren vijftig. Er staan
eenvoudige Airey-blokjes, met hun uit betonplaten opgebouwde gevels. Even
verderop staan bakstenen flats van tweehoog, met balkons met kleine luchtgaten
erin en granito trappen in de niet al te grote portieken.

En het is er groen, heel groen.

'Zo'n uitzicht als hier, dat krijg ik nooit meer', zegt mevrouw De Haan. Het was
eind jaren zeventig, toen ze hier kwam wonen, dolblij met de 65 vierkante meter
tellende etage aan de Johannes Poststraat. Zij en haar man en twee kinderen
hadden het er veel ruimer dan in de Jordaan. Haar man overleed jaren geleden,
haar twee jongens zijn de deur uit, en zelf wordt ze wel een dagje ouder, maar
De Haan wil er niet weg. 'Voor mij is het groot genoeg.'

Dat het heel anders is voor de grote Turkse en Marokkaanse gezinnen die er in de
loop der jaren zijn komen wonen, dat beseft ze ook wel. 'Ik heb ze wel moeten
opvoeden, ik ben hier al jaren politieagent. Anders worden de hal en het
trappenhuis een bende. Maar verder is de relatie heel goed. Ze helpen me met de
boodschappen en ik kan altijd een beroep op hen doen.'

Volgens de corporaties voldoen de woningen allang niet meer aan de hedendaagse
eisen. Zo waren de volgens het Airey-systeem gebouwde blokken - met een skelet
van beton en staal - bedoeld om niet langer dan tien jaar te blijven staan.

Inmiddels zijn de woningen door architectuurhistorici omhelsd. 'De triomf van
het fatsoen', zijn ze genoemd, vanwege het feit dat er zulke eenvoudige,
betaalbare woningen werden gebouwd voor de lagere inkomens. Ze zijn symbool
geworden van de modernistische droom van licht, lucht en ruimte, die hier in de
tuinstad Slotermeer voor de gewone man bewaarheid werd.

'Ik ben natuurlijk geen architect', zegt mevrouw De Haan, 'maar het lijkt me dat
als je hier twee woningen samenvoegt en renoveert, je een fantastische grote
nieuwe woning hebt. Maar het gaat natuurlijk enkel hierom.' Ze maakt met haar
vingers het gebaar voor geld. 'Dit uitzicht wil iedereen wel hebben. Als je hier
een hoog blok met koopwoningen neerzet, is het natuurlijk vangen geblazen.'

Ook Frits Jansen (61) en Jansje van der Worp (59) wonen naar volle tevredenheid
in Slotermeer. In de zomer wanen ze zich op hun balkon, dat misschien net iets
meer telt dan 2 vierkante meter, in het buitenland door het uitzicht op alle
hoge, groene bomen. De twee, allebei werkzaam in de zorg, wonen er ruim 25 jaar.
Dat hun flat 'slooprijp' zou zijn, zoals de woningcorporatie beweert, daar
kunnen ze niet bij.

Hun flat aan de M.C. Addickstraat is ontworpen door de bekende architect J.F.
Staal, en was wel degelijk bedoeld om veel langer te blijven staan. Hun
woonkamer is ruim en licht, mede doordat ze van twee kamers een hebben gemaakt.
Oké, de koelkast staat in de hal omdat de keuken niet zo groot is. En het bed in
de slaapkamer is 1.90 meter lang, anders kun je er niet achterlangs. Maar met
zijn tweeën is het prima te doen in het 65 vierkante meter tellende huis, waar
ze minder dan 300 euro huur per maand voor betalen.

'Je moet het wel zelf bijhouden, het zijn tenslotte jarenvijftigwoningen', zegt
Frits. De buitenmuur heeft hij zelf geïsoleerd, want ze wonen in een hoekhuis.
'Als je het niet bijhoudt, kan het shabby worden', zegt Jansje. Dat heeft ze wel
zien gebeuren bij enkele sociaal zwakkere buren. Frits: 'Maar als je deze
woningen renoveert en restaureert, zien ze er gelijk een stuk beter uit. Dat is
ook goed voor de buurt.'

Niet iedereen gelooft overigens dat dat een goed idee is. Een bewoonster van
Marokkaanse afkomst aan de overkant vertelt over de grote gehorigheid van de
woningen en de muren die snel beschimmeld raken, waar bijna niet tegenop te
schoonmaken valt. Van haar mag er wel degelijk gesloopt worden.

Volgens directeur Jacques Thielen van corporatie Far West is de kwaliteit van
met name de Airey-woningen zo slecht, dat ze niet langer kunnen blijven staan.
'Uit onderzoek blijkt dat een grote meerderheid van de bewoners voor sloop is.
Maar we plaatsen de nieuwbouw zo dat de stedenbouwkundige opzet van Van Eesteren
gehandhaafd blijft. Bovendien staan er elders in de Westelijke Tuinsteden nog
Airey-woningen die van betere kwaliteit zijn.'

Voor de bewoners van de Staalwoningen gloort een sprankje hoop. Thielen wil met
hen gaan praten over de toekomst van hun woningen. 'Voor ons is het geen wet van
Meden en Perzen dat ze plat moeten. Maar er moet wel wat aan gebeuren.'

Mocht haar Airey-woning worden gesloopt, dan hoopt mevrouw De Haan op een goede
plek in een nabijgelegen verzorgingshuis. Echt protesteren zal ze niet als de
afbraak werkelijk doorgaat, want 'ik ben er niet een die met het vaandel
vooroploopt'. Maar dat nieuwbouw echt nodig zou zijn, dat wil er bij haar nog
steeds niet in.

Wie in de buurt rondloopt, waant zich in de jaren vijftig

Van Eesterenmuseum

Het Van Eesterenmuseum is de naam die is gegeven aan een beschermd stadsgezicht
in de Amsterdamse Tuinstad Slotermeer, aan weerszijden van de Burgemeester De
Vlugtlaan. Het is genoemd naar de bedenker van het Amsterdams Uitbreidingsplan
(AUP), de stedebouwkundige Cornelis van Eesteren (1897-1988). Hij was de
kampioen van de moderne functionele stedenbouw, die zich afzette tegen de hoge
gesloten bouwblokken en smalle straten van de oude stad. In plaats daarvan
verrees er volkswoningbouw te midden van het groen, en werden wonen, werken,
recreatie en verkeer van elkaar gescheiden. Het Bureau Monumenten en Archeologie
van de gemeente Amsterdam presenteerde in 2003 samen met de Dienst Ruimtelijke
Ordening een waarderingskaart van de Westelijke Tuinsteden. Het gebied dat tot
Van Eesterenmuseum werd benoemd, scoort op de kaart tussen hoge en topkwaliteit.

LOAD-DATE: October 20, 2009

LANGUAGE: DUTCH; NEDERLANDS

GRAPHIC: Mevrouw De Haan (links) en Frits Jansen (61) en Jansje van der Worp
(59) in hun woning in het 'Van Eesterenmuseum'.    Foto's Joost van den Broek

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              31 of 155 DOCUMENTS



                                 de Volkskrant

                            16 oktober 2009 vrijdag

Bankiers helpen Dirk Scheringa niet;
DSB Bank lijkt verloren na  mislukt wanhoopsoffensief waarin haar aanvoerder
alles uit de kast haalt

BYLINE: Yvonne Hofs, Pieter Klok

SECTION: VOORPAGINA; Blz. 1

LENGTH: 516 woorden

SAMENVATTING

Grote banken willen DSB niet overnemen.

DSB-baas: Wellicht interesse Amerikaanse bank.

VOLLEDIGE TEKST:

amsterdam De wanhoopspogingen die  Dirk Scheringa donderdag ondernam om zijn
bank te redden van een faillissement, zijn mislukt. Scheringa probeerde de vijf
grootbanken gisteravond over te halen de DSB Bank over te nemen, maar die lieten
hem na urenlang overleg kort na middernacht weten dat ze daar geen been in
zagen.

Een aangeslagen Scheringa klampte zich na het vergeefse overleg bij De
Nederlandsche Bank  vast aan 'één laatste strohalm': een grote Amerikaanse bank
zou  nog interesse hebben getoond in een overname van de bank uit Wognum. Die
Amerikaanse bank moet  wel binnen enkele uren de knoop doorhakken, want anders
spreekt  de Amsterdamse rechtbank vanmiddag om 12.00 uur  het faillissement uit
over de DSB Bank.

Tegen alle verwachtingen in kreeg Scheringa gisteren van de Amsterdamse rechters
een allerlaatste kans om zijn bank voor een bankroet te behoeden. De rechtbank
weigerde na lang nadenken opnieuw om al te snel het doodvonnis over DSB uit te
spreken. Scheringa kreeg nog 24 uur om de Nederlandse banken, die een overname
eerder hadden afgewezen, op andere gedachten te brengen.

Scheringa haalde  vervolgens alles uit kast. Hij bepleitte zijn zaak voor zijn
hoofdkantoor in Wognum, bij Wouter Bos in Den Haag en tenslotte tegenover
bestuurders van ING, ABN Amro, Rabobank, Fortis en SNS op De Nederlandsche Bank
in Amsterdam. Dat alles in een ultieme poging om zijn bank en het schaats-,
voetbal- en Carel Willink-imperium dat daaraan hangt, te redden.

Na het respijt van de rechtbank opperde Scheringa zelf direct dat de kans op
overleving van zijn bank nu 60 procent was. Mede omdat 'DSB nu een
naamsbekendheid van 100 procent heeft'. Vlak voordat hij kort na het middaguur
op 'een rondje Nederland' vertrok, verklaarde hij monter: 'Wij komen enorm in
actie en gaan er alles aan doen om de zaak te redden.'

Scheringa leek gisteren de enige die er nog in geloofde. Uit het vonnis bleek
dat de rechter niet al te optimistisch was over zijn kansen. De rechter geloofde
bijvoorbeeld niet dat Scheringa erin zou slagen een nieuwe koper voor zijn bank
te vinden. Hij vond alleen dat Scheringa nog één keer mocht proberen om aan de
andere grote Nederlandse banken uit te leggen dat de kwaliteit van de
DSB-hypotheken en het aantal schadeclaims van gedupeerde klanten wel  zullen
meevallen. En dat het dus een goed idee was als de banken de DSB-bank zouden
overnemen.

Afgelopen weekend hadden de banken dat ook al overwogen, maar ze zagen het
alleen zitten als de overheid een blanco cheque van 5 miljard euro uitschreef om
de risico's op de hypothekenportefeuille af te dekken. Dat weigerde minister van
Financiën Wouter Bos.  'Ik durf u niet onder ogen te komen met zo'n oplossing',
zei hij gisteren tegen de Tweede Kamer. 'We kunnen het de hardwerkende
belastingbetaler niet verkopen om geld te stoppen in een bedrijf dat geen
vooruitzichten heeft.'

De minister maakte   nog wel een half uur vrij om Scheringa te ontvangen, maar
dat  leek vooral een kwestie van beleefdheid.

LOAD-DATE: October 15, 2009

LANGUAGE: DUTCH; NEDERLANDS

GRAPHIC: Dirk Scheringa verlaat De Nederlandsche Bank na het mislukte overleg
met Nederlandse bankiers.    Foto Guus Dubbelman

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              32 of 155 DOCUMENTS



                                 de Volkskrant

                            13 oktober 2009 dinsdag

Ga zo door Agnes, laat je   niet inpakken , de beuk erin!

BYLINE: Arno Brouwer

SECTION: FORUM; Blz. 13

LENGTH: 636 woorden

SAMENVATTING

Alleen FNV-voorzitter Agnes Jongerius begrijpt volgens Arno Brouwer wat er op
het spel staat bij de macabere verhoging van de AOW-gerechtigde leeftijd.

VOLLEDIGE TEKST:

De AOW, de belangrijkste sociale verworvenheid in Nederland, is onderwerp
geworden van politieke spelletjes en van verdeeldheid binnen de FNV.

Ik vraag mij af of ze wel goed bij hun hoofd zijn binnen de vakbeweging. Van de
politiek-bestuurlijke elite verwacht ik niets meer, maar van de vakbeweging
verwacht ik dat ze eensgezind de mouwen opstroopt en knokt voor de AOW op 65
jaar. Alleen Agnes Jongerius schijnt dat te begrijpen. Zij beseft dat zij alle
politiek-maatschappelijke krachten moet bundelen. Van het CNV moet ze het niet
hebben. Die was op voorhand al akkoord gegaan met de verhoging van de
AOW-gerechtigde leeftijd. Maar ook binnen de FNV zitten elementen die hun
partijpolitieke opvattingen belangrijker vinden dan de belangen van miljoenen
Nederlanders die gewoon op hun 65ste met pensioen willen.

Het is al erg genoeg dat in de SER werkgevers, kroonleden en het CNV bereid
waren om de AOW-gerechtigde leeftijd van 65 jaar op te offeren. En dat de FNV
feitelijk alleen stond door vast te houden aan 65 jaar. De FNV'ers die zich zo
druk maken over de flirt van Agnes met Geert kunnen zich beter concentreren op
de AOW en het schijnargument dat door de voorstanders van de verhoging van de
AOW-leeftijd wordt gehanteerd om een ordinaire bezuinigingsoperatie legitimiteit
te verschaffen.

De koppeling van de verhoging van de AOW-gerechtigde leeftijd aan de hogere
levensverwachting is ronduit macaber. Hogere levensverwachting voor wie? Niet
voor de mensen met een lagere opleiding. Uit onderzoek van het CBS blijkt dat
deze groep een kortere levensverwachting heeft dan hogeropgeleiden. Ondanks deze
cijfers willen de regeringspartijen de AOW-gerechtigde leeftijd verhogen naar 67
jaar. Is de bedoeling van deze politiek dat laag opgeleide mensen met een
kortere levensverwachting zich de dood in werken?

En als er binnen de FNV sympathisanten zijn van de vroegere kampioenen van de
sociale zekerheid - PvdA, CDA, GroenLinks en D66 - dan moeten die maar eens
terugdenken aan de afbraak van de WAO in 1991 en nu in 2009 van de AOW. Eén voor
één vallen die partijen sociaal door de mand met al hun pogingen, suggesties en
voorwaarden om de AOW-gerechtigde leeftijd te verhogen naar 67 jaar.

Gelukkig is FNV-voorzitter Agnes Jongerius in het geweer gekomen. Gelukkig is er
ook de SP, die vasthoudt aan 65 jaar. En gelukkig is er de PVV, die  niet
meedoet aan het afwentelen van de financiële crisis op de ouderen. De PVV is
ondertussen socialer dan  PvdA, CDA, GroenLinks en D66.

Het opzetje van het kabinet om met steun van hun politieke handlangers in de SER
de regering een alibi te verschaffen om de AOW af te breken, is jammerlijk
mislukt. En maakt duidelijk dat de SER als instituut een politiek fossiel is,
dat niet snel genoeg kan worden opgeheven. Van de elitaire politieke clubjes
GroenLinks en D66 hoeven de gewone Nederlanders niets te verwachten. Ook wordt
duidelijk dat de Nederlandse bevolking wordt geregeerd door een kabinet dat zijn
politieke hobby's belangrijker vindt dan de AOW. Het CNV, dat al bereid was
akkoord te gaan met een verhoging van de AOW-gerechtigde leeftijd tot 67 jaar,
zit blijkbaar liever aan tafel met politieke partijen die al decennia de sociale
zekerheid, zoals WW, WAO en nu AOW afbreken, dan dat zij alle maatschappelijke
krachten  bundelt om de AOW op 65 jaar te houden. Alleen FNV-voorzitter Agnes
Jongerius begrijpt haarscherp wat er op het spel staat voor miljoenen
Nederlanders.  Daarom, ga door Agnes. Laat je niet inpakken. Ook niet door
FNV'ers die hun partijboekje  belangrijker vinden dan de AOW. De beuk erin.
Actie!

Is  het de bedoeling dat laagopgeleiden

zich de dood in werken?

LOAD-DATE: October 13, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              33 of 155 DOCUMENTS



                                 de Volkskrant

                            10 oktober 2009 zaterdag

Arabieren hebben geen leven

BYLINE: Rami Khouri

SECTION: FORUM; Blz. 9

LENGTH: 801 woorden

SAMENVATTING

De Arabische burger heeft zich teruggetrokken uit de openbare ruimte en deze
overgelaten aan soldaten, stelt Rami Khouri.

VOLLEDIGE TEKST:

Tijdens mijn reizen door de Arabische wereld valt me altijd weer het
verontrustende contrast op tussen de rijke vitaliteit van Arabieren als ze thuis
zijn en het triviale, demagogische, voorspelbare en  sleetse karakter van het
openbare leven. Deze kloof tussen publiek en privé geeft een nuttig inzicht in
de politieke en nationale problemen die onze regio teisteren.

De bizarre aard van het openbare leven interesseert me het meest en bevat
aanknopingspunten waarom onze regio op een dag eindelijk zijn status van zich
zal afschudden als de laatste niet-democratische regio in de wereld. Wij zijn de
enige groep cultureel met elkaar verbonden staten die de wereldwijde golf van
democratie aan het einde van de Koude Oorlog niet heeft ervaren.

Iedereen die door de regio reist, ziet dat het stedelijke landschap is beroofd
van menselijke en culturele levendigheid. Overal zie je een panorama van
geweren: in de handen van politiemensen, leger, privébewakers, milities en
undercover veiligheidsagenten. De overheersing door veiligheidsdiensten van de
publieke stedelijke ruimten heeft de vitaliteit en creativiteit die eens zo
kenmerkend waren voor Arabische steden - zowel begin vorige eeuw als eerder in
de geschiedenis - kapot gemaakt.

Als je nu door onze Arabische steden loopt, is dat geen inspirerende stedelijke
ervaring, het is een oefening in krijgskundig voyeurisme, een wandeling door een
wapenwinkel. Geweren en afbeeldingen van de Grote Leider domineren het
landschap. Er wordt gezegd dat dat voor ons eigen bestwil is, dat we daardoor
minder bomaanslagen en oorlogen hebben dan andere landen. Maar ten koste van
wat?

Het gebrek aan mogelijkheden voor gewone burgers om zichzelf te zijn en zichzelf
op ideologisch, cultureel, etnisch, nationaal, seksueel of ander gebied uit te
drukken heeft de bevolking van de Arabische wereld veranderd in een gezelschap
toekijkers, in plaats van de deelnemers aan culturele en nationale ontwikkeling
die ze ooit waren.

Vanwege dat woud aan wapens, gelegitimeerd door een leger bureaucraten en
veiligheidsdiensten, moeten we om permissie smeken voor alles dat belangrijker
is dan het verwisselen van de gordijnen thuis. De Arabische burger heeft zich
teruggetrokken uit de openbare ruimte, heeft die aan soldaten overgelaten en
heeft afstand gedaan van de kern van zijn menselijkheid: het vermogen zich vrij
uit te drukken en de samenleving en medeburgers te verrijken met ideeën, met
kunst, met vragen stellen.

Toen onze landen voor het eerst tot stand kwamen, waren de meeste mensen in de
Arabische wereld onderdaan van het Ottomaanse Rijk en namen deel aan
voornamelijk plaatselijke culturen. Ze werden daarna burgers van soevereine
staten met gecentraliseerde legers, budgets, vlaggen en grenzen. Nu zijn ze hun
burgerschap kwijt en zijn getransformeerd in niets meer dan consumenten.
Arabische burgers hebben geen zinvolle manier om de politiek van hun regeringen
vorm te geven of hun leiders ter verantwoording te roepen.

Beroofd van de mogelijkheid van politieke deelname, van ideeën of van keuze door
elites die zich gesteund weten door veiligheidsdiensten, heeft de gemiddelde
Arabier alleen nog de optie om kleren, mobieltjes en Amerikaanse of Italiaanse
schoenen in de ramsj te kopen. De grootste gemeenschappelijke deler van bewoners
van Arabische steden - die ooit de menselijke beschaving mee vooruit hielpen -
is het winkelcentrum.

Al die soldaten en veiligheidsagenten zijn op straat om ons veilig naar buiten
te kunnen laten gaan om zoveel als we willen te winkelen, maar ze doen verder
niets zinvols. De bewoners van Arabische steden, eens levendige centra van
geleerdheid, politieke activiteit en culturele uitwisseling, hebben hun
menselijkheid afgelegd in ruil voor creditcards, afgeprijsde stoelen en een
eindeloze variëteit aan fried chicken. Maar dat is niet houdbaar.

Het ontmenselijkt mensen die  koopwoede als voornaamste levensdoel misschien
twee decennia volhouden, maar daarna toch naar  een zinvoller tijdbesteding
gaan zoeken. Ik weet niet wat er moet gebeuren om de dominantie van militairen,
de demagogie, de heldenverering van leiders en de leegte van het openbare leven
te doorbreken.

Maar het contrast tussen Arabieren in hun eigen huis en in het openbaar is
verbijsterend, want thuis herwinnen ze hun menselijke waardigheid. Ze
debatteren, komen met ideeën, verlangen antwoorden, tonen meelevendheid,
produceren politieke ideeën, en zijn cultureel creatief.

Kortom, alles wat niet in het openbare leven is toegestaan. Een samenleving van
consumenten is geen samenleving, maar een winkelcentrum, en zij zal niet lang
blijven bestaan. Hoeveel wapens er ook zijn om de orde te handhaven.

LOAD-DATE: October 10, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              34 of 155 DOCUMENTS



                                 de Volkskrant

                             9 oktober 2009 vrijdag

Teambuilding, ook zonder zes basisspelers;
Oefenwedstrijd van therapeutische waarde voor de reserves Van der Vaart en
Huntelaar

BYLINE: Willem Vissers

SECTION: SPORT

LENGTH: 726 woorden

SAMENVATTING

Het Nederlands elftal vloog voor één duel naar Australië. Bondscoach Van Marwijk
krijgt volop gelegenheid spelers te testen.

VOLLEDIGE TEKST:

amsterdam  Op een etmaal vliegen, aan de andere kant van de planeet, speelt het
Nederlands elftal zaterdagmorgen (Nederlandse tijd) een oefenduel dat aan velen
ongemerkt voorbij zal gaan. Potentiële liefhebbers doen dan boodschappen,
sporten zelf of vinden het duel te onbelangrijk.

Het mede door commerciële motieven ingegeven tripje naar Australië is al bij
voorbaat bekritiseerd, onder meer omdat de ploeg voor één wedstrijd naar Down
Under vloog. Met enig cynisme werd de reis al omgedoopt tot global warming tour.

Toch protesteerden clubs niet bij het afstaan van hun internationals voor de
bizarre reis, mede door een slimmigheidje van de KNVB. De spelers kunnen vanaf
maandag terug naar hun werkgevers, want dan zijn ze alweer terug. En dat terwijl
tal van internationals uit andere landen woensdag nog een beslissende
WK-kwalificatiewedstrijd spelen en zich pas donderdag of vrijdag melden bij hun
clubtrainer, een of twee dagen voor de volgende competitiewedstrijd.

Bondscoach Bert van Marwijk pleitte voor het scenario om slechts één duel in een
ver land af te werken en nog wat resterende tijd te vullen met trainingen en
teambuilding. Bovendien eiste hij dat de spelers aan boord van het luxe dek in
het vliegtuig konden slapen in hun eigen cabine. Zij, gewend aan reizen, zullen
dan ook minder jetlag voelen dan de weinige verslaggevers in hun stoelen voor de
gewone man.

Nederland, als eerste Europese land geplaatst voor het WK, kan zaterdag al
oefenen omdat de kwalificatiegroep een land minder telde dan de andere Europese
poules. Daarin valt dit weekeinde of anders woensdag de beslissing, wat het
oefenduel van Oranje in de schaduw stelt van een paar onvervalste krakers.

Duels als Rusland - Duitsland, Denemarken - Zweden en, in de Zuid-Amerikaanse
zone, Argentinië - Peru, vragen om aandacht. En hoewel de Belgen al zijn
uitgeschakeld, is zelfs hun duel tegen de Turken interessanter dan de partij van
Oranje, vanwege het debuut van Dick Advocaat als bondscoach.

Bovendien speelt het Nederlands elftal niet in de sterkste samenstelling. Door
blessures ontbreken Van der Wiel, De Jong, Van Bommel, Robben en Afellay. Van
Persie en Ooijer mochten thuisblijven om gezinsuitbreiding mee te maken. Op
Afellay na gaat het hier om basisspelers. Zes in getal dus. Het biedt Van
Marwijk gelegenheid spelers als Engelaar, Schaars, Mendes da Silva en Elia veel
speeltijd te gunnen.

Hoe onbelangrijk ook, de spelers hadden zin in de reis en het duel tegen het
elftal van Pim Verbeek biedt tevens een kans op revanche voor de enige nederlaag
onder Van Marwijk tot nog toe, thuis tegen Australië. Heitinga gaf toen een rare
terugspeelbal en Stekelenburg moest zijn herstelwerk met de rode kaart bekopen.

Het duel heeft ook een wat therapeutisch karakter. Rafael van der Vaart mocht
alsnog mee toen Van Persie wegviel. Van der Vaart verloor zijn plaats in de
selectie omdat hij niet voldoet aan een voorwaarde van Van Marwijk om
international te kunnen zijn: geregeld speeltijd krijgen in clubverband. Van der
Vaart is reserve of tribuneklant bij Real Madrid.

Ook Klaas-Jan Huntelaar is vermoedelijk blij met enige afleiding. De spits
scoorde in februari voor Oranje tegen Tunesië, toen hij bankzitter was bij Real
Madrid. De treffer in Tunis was aanleiding voor een opleving in Spanje, die hem
bij de nieuwe machthebbers in de Spaanse hoofdstad overigens niet genoeg krediet
opleverde voor een langer verblijf.

Huntelaar vertrok naar AC Milan, maar ook in Lombardije heeft hij tot nog toe
weinig indruk gemaakt. Misschien dat de geschiedenis zich herhaalt en dat een
doelpunt in het shirt van de nationale ploeg een impuls geeft aan alweer een
moeilijke periode in zijn loopbaan.

Van Marwijk wil ook weleens zien hoe internationals, die mede door wat fysiek
ongemak (Sneijder, Kuijt, Loovens) met zo weinig zijn dat ze bij partijtjes
worden aangevuld met stafleden, gedurende langere tijd met elkaar omgaan.
Golfen, een boottochtje, de lange vliegreis zelf, bezoekjes aan de stad. Wat dat
aangaat is het jammer dat Van Persie ontbreekt. Als het dan toch om teambuilding
gaat, is de relatie tussen hem en Sneijder het observeren waard.

Voor wie overigens wil kijken: de wedstrijd begint zaterdagmorgen om 10.30 uur.

LOAD-DATE: October 8, 2009

LANGUAGE: DUTCH; NEDERLANDS

GRAPHIC: Training Oranje. Foto ANP

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              35 of 155 DOCUMENTS



                                 de Volkskrant

                            3 oktober 2009 zaterdag

Verbeter  de economie  Begin bij jezelf;
geld uitgeven

BYLINE: Frank van Alphen

SECTION: MAGAZINE

LENGTH: 861 woorden

SAMENVATTING

Sla aan diggelen die spaarpot, zeggen economen. Help de economie vooruit door
weer flink te spenderen, en begin vooral vandaag. Maar hoe, en waar? Duur of
duurzaam, Nederlandse waar of niet: hoe geef je geld het beste uit?

VOLLEDIGE TEKST:

De macht van de overheid als big spender is maar beperkt. De staat steekt geld
in asfalt, deeltijd-WW en wankele banken. Verder probeert de regering het gedrag
van het volk te sturen door goed gedrag te belonen en slechte gewoonten duurder
te maken. Wie zijn vieze, oude auto inruilt voor een minder vies exemplaar
krijgt een slooppremie. Huizenbezitters krijgen voordeeltjes als ze hun huis
isoleren. Drinkers en rokers zien de accijns op hun genotsmiddelen stijgen.

Maar wat de overheid niet kan, is de vraag naar bankstellen, auto's en huizen
weer laten stijgen. Die sleutel tot herstel heeft de consument in handen, maar
de hardwerkende Nederlander houdt zijn pinpas in zijn portemonnee. Hij - of zij
- geeft dit jaar naar schatting 2,75 procent minder uit. Dat is opvallend, want
de meeste werknemers ontvingen dit jaar 3 procent meer loon. De daling van
aandelenkoersen en huizenprijzen in combinatie met verslechterde vooruitzichten
hebben de consument voorzichtig gemaakt.

Al het geld dat niet is uitgegeven, is opgepot, uit de roulatie gehaald. Niet
eerder steeg het spaartegoed zo snel als het afgelopen jaar. Er staat bijna 300
miljard bij banken stof te vangen. Nu de vooruitzichten wat verbeteren, is het
tijd de spaarpot aan diggelen te slaan. Bij het opvegen van  de scherven, doemt
de vraag op hoe we de economie het best een kontje kunnen geven. Enkele tips:

Veel is beter dan weinig

Ongeacht of de euro's in de kassa van de Gamma of de Bijenkorf terechtkomen:
meer is beter dan minder. Consumentenbestedingen zijn goed voor bijna de helft
(46 procent) van het bruto binnenlandsproduct. Ter vergelijking: de Amerikaanse
economie draait voor ruim tweederde op de consument.

Schilderbeurt of pannenset

De manier waarop de economische groei wordt gemeten, is nogal eenvoudig. Elke
euro die langskomt, wordt geteld. Het maakt dus niet uit of die euro naar de
huisschilder gaat of verdwijnt in de kassa van Blokker. In het eerste geval
stijgt het inkomen van de schilder. In het tweede geval de omzet van de
winkelketen in huishoudelijke artikelen.

Een deel van het geld lekt onmiddellijk weg naar de overheid, de spaarbank en
het buitenland. De schilder en Blokker betalen belasting over hun inkomsten.
Misschien zet de schilder wat apart voor slechtere tijden of een nieuwe auto.
Blokker koopt veel van zijn spullen in het buitenland, dus een substantieel deel
van de omzet stroomt naar leveranciers in Duitsland, Frankrijk en China.

Wat er met de rest van het geld gebeurt weet niemand. Misschien boekt de
schilder een vakantie naar Cyprus. Dan heeft de Nederlandse economie daar geen
profijt meer van. Als hij zijn extra verdiensten gebruikt voor een vouwfiets,
gaat een deel naar zijn rijwielhandelaar.

Ga voor de lange termijn

Wie dit roept, kan rekenen op een flinke schrobbering. Denk aan staatssecretaris
De Jager van Financiën. Zijn oproep vaker in Nederland op vakantie te gaan, werd
met hoongelach ontvangen. Nederlandse spullen kopen, is een vorm van
protectionisme. Leuk voor de korte termijn, maar funest voor de langere termijn.
Als de Duitsers de grenzen dichtgooien voor tomaten en varkens uit Nederland, is
Leiden in last. Vandaar dat alle economen waarschuwen voor protectionistische
acties. De crisis in de jaren dertig was deels te wijten aan de landen die een
rem zetten op de invoer.

Er is nog een bezwaar tegen het kopen van Nederlandse producten: je hebt opeens
erg weinig keus.

Uw meubelboulevard

Voor de economie als geheel maakt het weinig uit door welke sleuf de consument
zijn pinpas haalt. Op kleinere schaal wel.  Wie niet wil dat zijn plaatselijke
meubelboulevard verandert in een nog naargeestiger oord met lege winkels, werpt
nog eens een kritische blik op zijn bankstel. Inderdaad, dat heeft de beste tijd
gehad. Met bepaalde branches gaat het uitzonderlijk slecht. De consument kan
meubelverkopers en autodealers zelf uit het moeras trekken, door daar te gaan
winkelen. De klant die het net goed vindt dat deze handel krimpt, moet vooral
nog even volhouden.

Groene deal

De consument kan net als de overheid inzetten op een duurzamere economie. Hij of
zij laat het vleesvak bij de super links liggen en fietst om naar de groene
slager. Die verkoopt veel dure, Hollandse waar. Zonnepanelen laten installeren,
is ook een manier om snel duizenden euro's armer te worden en tegelijkertijd
Nederland economisch te vergroenen.

Verhuizen

Een nieuw huis kopen, zet pas echt zoden aan de dijk. Een verhuizing betekent
onder meer werk voor verhuizers, tapijtleggers, makelaars, notarissen,
taxateurs, hypotheekverkopers, keukenboeren en schilders. De huizenkoper kan
deze heldendaad nog een groen sausje geven door de nieuwe woning flink te laten
isoleren en zonnepanelen op het dak te laten monteren. Blijft het wachten op die
andere optimist: de padvinder die het huis van de dappere consument wil kopen.

Werp eens een kritische blik op het bankstel. Inderdaad: dat heeft zijn beste
tijd gehad

LOAD-DATE: October 13, 2009

LANGUAGE: DUTCH; NEDERLANDS

GRAPHIC: VM476repoverbeter_02
VM476cover_ph01

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              36 of 155 DOCUMENTS



                                 de Volkskrant

                            3 oktober 2009 zaterdag

De Graairepubliek China;
opinie zestig jaar volksrepubliek

BYLINE: Hans Moleman

SECTION: HET VERVOLG

LENGTH: 1557 woorden

SAMENVATTING

De Volksrepubliek China bestaat zestig jaar. Een open brief aan Hu Jintao,
secretaris-generaal van de Centraal Comité Communistische Partij, en president
van China. 'Een groots land, een trots volk, gemanipuleerd door een maffiose
partijelite.' Door Hans Moleman

VOLLEDIGE TEKST:

Geachte heer Hu,Uw land kent een bijzondere oude gewoonte: iedere inwoner heeft
de mogelijkheid zich rechtstreeks tot het hoogste gezag in Peking te wenden.
Daarom schrijf ik u.

Wonderlijk overigens, dat de Chinese regering nog de traditie van het
klaagschrift handhaaft. Dat stamt toch uit de keizerlijke tijd? Het oogt zo
feodaal in een tijd van internet.

Om maar meteen met de deur in huis te vallen: ik walg van de organisatie waaraan
u leiding geeft. En hoe vreemd het ook mag klinken om het in een moeite door te
zeggen: ik bewonder die organisatie eveneens, soms.

Om misverstanden gelijk in de kiem te smoren: de afkeer is niet gericht tegen
China en het Chinese volk. Integendeel. In de vijf jaar dat ik in uw land mag
wonen en werken, heb ik juist grote waardering gekregen voor gewone Chinezen.

De wijze waarop zij in dat beklemmende systeem  het hoofd boven water weten te
houden en er met taai doorzetten in slagen hun leven beter te maken, is
ontzagwekkend. U boft met zulke nijvere en volgzame onderdanen.

De weerzin betreft louter de CPC, de partij waarvan u het boegbeeld  bent. Ik
neem de vrijheid te schrijven, omdat uw organisatie deze week vierde dat ze zes
decennia aan de macht is. In 1949 riep uw voorganger Mao Zedong de
Volksrepubliek uit. Zestig jaar later heeft China zich na de nodige dieptepunten
ontpopt tot de meest succesvolle autoritaire staat ter wereld.

Kijk maar hoe China het tijdens de huidige economische crisis doet: nog bijna
acht procent groei. De rest van de wereld kijkt met jaloezie toe hoe u dat
regelt, de schaduwzijden worden makkelijk vergeten.

Een zestigjarig jubileum is vaak een moment  serieus aan het pensioen te gaan
denken, maar de CPC piekert daar niet over. Ze maakt zich op voor nog eens
minstens zestig jaar aan het roer. Dat zou volgens mij een ramp zijn, tenzij er
ingrijpende veranderingen komen in de mentaliteit van uw organisatie.

Ik ben maar een passant in uw land, mijn mening zal u waarschijnlijk koud laten.
Het gaat erom dat veel van uw eigen onderdanen de partij ook geen warm hart
toedragen, al doen ze dat noodgedwongen meestal stilletjes.

Waarom roept de CPC afkeer op? Omdat ze huichelt en bedriegt. Omdat ze
nauwelijks bereid is zelf veroorzaakt onrecht  recht te zetten. Omdat ze denkt
dat intimidatie beter werkt. Omdat ze haar eigen beginselen en de Chinese
grondwet met nonchalant gemak aan de laars lapt. Omdat ze het Chinese volk vaak
als voetveeg gebruikt.

Geen wonder dat u bang bent voor uw eigen mensen. Je zag het afgelopen donderdag
weer tijdens de grote militaire parade langs het Plein van de Hemelse Vrede. Het
leek wel oorlog, zoveel veiligheidstroepen waren er in Peking op de been. De
gewone burger werd ver van de optocht gehouden. Van een feeststemming was weinig
te merken.

Wie is de vijand?

Zonde van het geld trouwens, al dat nieuwe oorlogsmaterieel dat uw leger toonde.
Wie is de vijand? Waarom investeert u die miljarden niet in de verbetering van
de beroerde gezondheidszorg en huisvesting van honderden miljoenen Chinezen?

Uw partij is lelijk de weg kwijt, fluisteren ze. De afgelopen jaren, terwijl
China in de buitenwereld steeds meer aanzien kreeg als nieuwe economische
grootmacht, is de Volksrepubliek geleidelijk veranderd in een Graairepubliek. De
corruptie is op zoveel niveaus geïnfiltreerd, dat het een natuurverschijnsel
lijkt geworden.

Uw land is daarbij een uniek fenomeen. Het is niet het typerende derdewereldland
dat door een verrot bestuur maar niet vooruit wil komen. Uw graaiende
partijgenoten pakken het slim aan, vergeleken met hun collega's in Afrika of
Zuid-Amerika.

Hoe meer je de economie laat groeien, hoe minder het opvalt als je de kas
afroomt. In andere landen graait men bij voorkeur alleen diep in de kas, en laat
men het land aan zijn lot over. U helpt die funeste mentaliteit de laatste jaren
overigens aardig, met uw safari naar Afrikaanse grondstoffen.

Je ziet dat u zich zorgen maakt over de corruptie in eigen huis. Terecht, want
uw onderdanen mogen zeldzaam geduldige mensen zijn, ze slikken natuurlijk niet
alles, voor nog eens zestig jaar.

De CPC degeneert door alle corruptie, verklaarde u vlak voor het 60-jarig
jubileum. Er is de afgelopen dertig jaar zo'n vijftig miljard dollar verdwenen
in de zakken van foute partijgenoten, becijferden uw ambtenaren. Dat lijkt een
milde schatting: ze is slechts gestoeld op de buit van de paar duizend lieden
die zijn opgepakt. In werkelijkheid zal een veelvoud van dat bedrag ontvreemd
zijn.

Dat is voor u geen nieuws. Er komt u veel ter ore dankzij de stroom van
vertrouwelijke rapporten die controleurs van de centrale staatsdiensten uit de
provincie naar Peking zenden. U grijpt dan met tactische hand in: waar u het
opportuun acht worden tikken uitgedeeld, waar het riskant is (het leger met al
z'n commerciële vertakkingen wordt zelden werkelijk tot de orde geroepen, hoor
je fluisteren) laat u de partijmaffia op z'n beloop.

Verdeel en heers -zo gaat dat al vele eeuwen in ons grote rijk, hoor ik mijn
Chinese vrienden dan cynisch zeggen.

De Partij heeft wel gevoel voor theater. Eens in de zoveel jaar kondigt ze een
krachtige campagne aan om de rot aan te pakken - en elke keer komt er weinig van
terecht. Zo heeft u nu de Centrale Commissie voor Discipline Inspectie weer
opdracht gegeven na te gaan hoeveel onroerend goed, aandelenpakketten en
bankrekeningen uw partijkader en hun naaste familieleden bezitten.

U weet ook wel dat uw burgers dit soort poppenkast steeds minder kunnen
waarderen. Dus is ook een andere bliksemafleider van stal gehaald: het Chinese
nationalisme. Wie een buitenlandse vijand koestert, kan zijn binnenlandse rommel
beter wegmoffelen; het is een bekende truc en veel van uw onderdanen tuinen er
graag in. China is een vat vol historische frustraties, dus tel uit je winst.

Maar het is spelen met vuur, dat beseft u eveneens. Je kunt het buitenland ook
weer niet te veel tegen de haren strijken, daarvoor is China te afhankelijk van
de markten en kennis van buiten.

Weet u waarom ik de CPC soms bewonder? Om zijn opportunisme. Omdat de historie
van de afgelopen zestig jaar heeft geleerd dat de problemen die de partij
veroorzaakt soms opeens effectief kunnen worden aangepakt.

Want in weerwil van de uiterlijke schijn is uw organisatie geen uniforme club.
Naast alle maffiose partijtypes en handige meelopers zitten er ook goede,
integere mensen. Hoe ze het uithouden in de CPC is mij een raadsel. Het moeten
taaie doorzetters zijn, die het beste met hun land voor hebben.

U zegt een integer bestuur te willen bouwen zonder democratie op 'westerse'
manier. Want dat is in uw ogen niet meer dan  een perfide samenzwering van
buiten, bedoeld om chaos te zaaien, om het herrijzende China weer op de knieën
te krijgen.

Zo'n complottheorie klinkt als een belediging voor de Chinese intelligentie. Pas
maar op dat uw burgers, wanneer ze straks op vakantie gaan in Taiwan, er niet
achter komen dat 'Chinese' democratie meer kan zijn dan een eenpartijstaat, en
dat vrije meningen en volwassen oppositie niet het einde van de Chinese
beschaving betekenen.

Twee weken geleden verklaarde uw hoogste kader, de voltallige vergadering van
het Centraal Comite van de CPC, dat de partij zich voor 'draconische, complexe
en langdurige' beproevingen gesteld ziet. De corruptie heeft de 'vlees-en
bloedband met het volk ernstig beschadigd', het mandaat van de hemel is 'serieus
aangetast', las ik in de staatspers.

Dat klinkt ernstig. In een normaal land zou een regering die zulke geluiden laat
horen, in crisis verkeren en naar huis worden gestuurd. Niet in Peking: het
enige dat uw bestuur vervolgens te berde bracht was even vermoeiende als
voorspelbare propaganda over de onmisbaarheid van de CPC. En vaag gemompel over
meer 'interne democratie' in de organisatie.

Dat horen Chinese burgers al jaren. Meer 'interne' verkiezingen. Het gebeurt nu
alleen een beetje op dorps- en wijkniveau, en er ontbreekt nog altijd een
duidelijk plan  dit uit te breiden tot stad, provincie, en uiteindelijk het
landelijk bestuur.

Wie probeert u voor de gek te houden? Waar is uw creativiteit, uw dadendrang die
op andere terreinen zo indrukwekkend is?   Als u geen 'westerse' democratie
wilt, verzin dan iets beters. Waarom het trouwens niet 'oosters' of 'Chinees'
zou zijn om effectieve, onafhankelijke controle op de macht te hebben ,  heb ik
nooit kunnen begrijpen. Het klinkt als een retorische list om het volk aan het
lijntje te houden.

President Hu, over drie jaar eindigt uw termijn in het hoogste ambt van China. U
heeft nog tijd  een serieus fundament te leggen voor een meer gebalanceerd
bestuur. Doet u niets, dan blijft China gebukt onder het geniepige,
semiautoritaire systeem dat het nu heeft. Een groots land, een trots volk,
gemanipuleerd door een maffiose partijelite.

Op een dag gaat het dan fout. Dan pikken de onderdanen het niet langer en wordt
het misschien alsnog chaos. Is dat de erfenis die de CPC, ooit een trotse
bevrijdingsbeweging van onderdrukten, wil achterlaten?

De corruptie is op zoveel niveaus geïnfiltreerd, dat het een natuurverschijnsel
lijkt.

Kop

VeBoL

LOAD-DATE: October 2, 2009

LANGUAGE: DUTCH; NEDERLANDS

GRAPHIC: De Chinese president Hu Jintao, staand in de derde auto vanaf links,
neemt in de hoofdstad Peking de parade af bij de viering van de zestigste
verjaardag van de Volksrepubliek. Foto AFP

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              37 of 155 DOCUMENTS



                                 de Volkskrant

                            1 oktober 2009 donderdag

De moeder van alle doden;
Deborah Warner en Fiona Shaw maken van Brecht imponerend muziektheater

BYLINE: Hein Janssen

SECTION: KUNST

LENGTH: 792 woorden

SAMENVATTING

Mother Courage and her children

Een Engelse versie van Brechts stuk uit 1939 ging vorige week in première.
Brutaal theater met een moordwijf in de hoofdrol.

VOLLEDIGE TEKST:

Londen Bij de verkiezing onlangs van het Beste Toneelstuk Aller Tijden kwam het
werk van Bertolt Brecht niet voor. Het wordt algemeen als gedateerd beschouwd,
nogal belerend en misschien wel te moralistisch.

Gedateerd? Moralistisch? Het is maar net wat ermee gedaan wordt. Afgelopen week
ging bij het National Theatre in Londen Mother Courage And Her Children in
première, in regie van Deborah Warner, met Fiona Shaw in de hoofdrol. Hetzelfde
duo dat vorig jaar het Holland Festival opende met een opzienbarende versie van
Becketts Happy Days. En dat ook internationaal al jarenlang opvalt, met
spraakmakende producties in onder meer de Salzburger Festspiele.

Nu dus Moeder Courage en haar kinderen, geschreven in 1939. Terwijl
nazi-Duitsland aan de opmars begon, schreef Brecht dit ultieme anti-oorlogsstuk.
Niet over hoe in politieke en militaire kringen oorlog wordt bedacht,  maar over
wat het betekent voor de gewone man. Brecht situeerde Moeder Courage in de
Dertigjarige Oorlog die tussen 1618 en 1648 woedde in Midden-Europa. Maar het
gaat natuurlijk over de gruwel van alle oorlogen, en Brecht kon er zijn
ervaringen als ambulancebroeder in de Eerste Wereldoorlog in kwijt.

Wat moet je er nog mee, met Anna Fierling, bijnaam Moeder Courage, die als
marketentster met haar wagen vol handelswaar achter de troepen aanzeult om geld
te verdienen? Geld om de armoede te lijf te gaan, en om haar drie kinderen te
voeden. Moeder Courage is het type vrouw dat telkens weer klappen krijgt, maar
ook klappen uitdeelt. En telkens weer opstaat, en fier de ellende trotseert.
Totdat ook zij slachtoffer wordt; aan het eind van het stuk zijn haar drie
kinderen dood, en moet ze de kar letterlijk alleen trekken.

Deze hondsmoeilijke rol wordt meestal gespeeld als een keiharde opportunistische
vrouw, die leeft van de oorlog. Fiona Shaw voegt daar een geheel andere kant aan
toe. Ook zij is gehaaid en grof, maar ook breekbaar en vol twijfels als ze ziet
wat mede door haar toedoen gebeurt. En ze heeft humor, vrij opmerkelijk bij
Brecht. Met een gevatte opmerking, een grap, een grol, probeert ze de grauwheid
van haar bestaan te pareren.

Flair en charme heeft Shaw ook, en een fraaie afwisseling van uiteenlopende
gemoedsstemmingen - van 'houd er de moed maar in' tot intens verdriet. Een
vrouw, kortom, met een sterke overlevingsdrang en doorzettingsvermogen, een
moedige moeder, een moordwijf. Het acteren van Shaw is hier van het allerhoogste
niveau, niet alleen in haar rolopvatting, techniek, tekstbehandeling en
souplesse, maar ook als de spil in dit superieure ensemble. Als ze zich aan het
eind buigt over het dode lichaam van haar dochter, is zij ook de moeder van alle
doden, uit alle oorlogen.

Mother Courage is voor het National Theatre bewerkt door de Amerikaanse
toneelschrijver Tony Kushner, vooral bekend van Angels in America. Hij weet hoe
je een publiek van nu bij de les houdt - niet met starre, overdadige taal, maar
met soepele dialogen, en een lichtheid die de zwaarte alleen maar onderstreept.
Maar het opzienbarendst aan deze UK-versie van de Duitse klassieker is de regie
van Deborah Warner. Buitengewoon brutaal heeft zij het stuk naar haar hand gezet
en er groots gemonteerd theater van gemaakt. Met een paar knalharde
oorlogseffecten, maar ook met intieme details, zoals het met een fietspomp
oppompen van de lekke band van een kanonnenwagen, waarmee de waanzin van de
oorlog wordt geïllustreerd. De setdressing is ver voorbij het postmodernisme,
een rockband speelt evenzogoed snoeiharde muziek als lieflijke ballads, en een
gouden greep is het inzetten van de singer-songwriter Duke Special, een kruising
tussen Donovan en Rufus Wainwright, die de originele zangnummers van Paul Dessau
heeft bewerkt tot prachtige songs.

Het is imponerend muziektheater over hoe te overleven in barre tijden. Met
tussen alle ellende door een wijze levensles van Moeder Courage: 'Het komt
eropaan geluk te herkennen.'

Als vervolg op de succesvolle bioscoopvertoning van het toneelstuk Phèdre door
het National Theatre (met Helen Mirren) in het Tuschinski Theater in Amsterdam,
wordt vanavond rechtstreeks vanuit Londen een nieuwe productie vertoond, zowel
in Amsterdam als in Pathé Buitenhof in Den Haag. Dit keer is gekozen voor
Shakespeares All's Well That Ends Well, een feeëriek sprookje met duistere
kanten voor volwassenen. In Londen trekt het volle zalen, mede door de
fantasievolle regie die een mooie mix is van musicalelementen en eerbied voor de
oorspronkelijke tekst. Gerenommeerde acteurs als Clare Higgins en Oliver Ford
Davies spelen vol overgave.

pathe.nl

LOAD-DATE: October 1, 2009

LANGUAGE: DUTCH; NEDERLANDS

GRAPHIC: Fiona Shaw in Mother Courage And Her Children door het National Theatre
in Londen. Foto Anthony Luvera

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              38 of 155 DOCUMENTS



                                 de Volkskrant

                           30 september 2009 woensdag

Evelien Tonkens  Ruwe bolster, ruwe pit

BYLINE: Evelien Tonkens

SECTION: FORUM; Blz. 11

LENGTH: 745 woorden


PVV-stemmers verlangen ruw machodom. Klassieke mannelijkheid, zonder
ridderlijkheid en hoffelijkheid. Het is een van de conclusies die je kunt
trekken uit het NRC-onderzoek naar PVV-stemmers van afgelopen zaterdag. Bazen
moeten bazig zijn.

Weg met weke politici die oeverloos polderen, met meel in hun mond praten en
zich hullen in protocollen en papier, vinden de twintig geïnterviewden. Liever
Wilders die in zijn eentje bepaalt hoe het moet: dat is duidelijk, standvastig
en integer.

Weg met tweeverdieners die hun kinderen niet opvoeden, weg met agressie jegens
dienstverleners. 'Recidivisten moet je in de poten schieten. We moeten veel,
veel harder worden.' PVV'ers eisen meer waardering voor de hardwerkende
Nederlander. Weg met de klaplopers. Weg met links, dat meer doet voor een junk
dan voor 'de keihard werkende man met veel geld'. Steun de schuldeloze armen,
straf de uitvreters.

PVV'ers scheiden aldus radicaal de deserving versus de undeserving poor. Mensen
'die Nederland hebben opgebouwd, worden kapotgemaakt'. De ouderen die in
verpleeghuizen verpieteren  bijvoorbeeld: die moeten we beter helpen!  Maar
onverzekerde buitenlanders moeten geen ziekenhuis-bed van 1.500 euro per dag
kunnen bezetten. 'Mensen met een crimineel verleden: weg. Mensen die de taal
niet willen leren: weg.' Weg met sentimenteel gedoe over lastpakken. Niet
meehuilen en begrijpen, maar optreden en aanpakken! 'Niet langer luisteren naar
het gejank van minderheden die slachtoffertje spelen.' Bij een overval 'je om
het slachtoffer bekommeren, niet thee gaan drinken met de daders'.

Er komen alleen mannen aan het woord. Hun verhaal deed me denken aan de
bestseller De Wildeman van de Amerikaan Robert Bly  uit 1991. We zijn te soft,
vriendelijk, empathisch en gevoelig, kortom: te vrouwelijk geworden, betoogde
hij. Daardoor zijn we slap en futloos. We moeten de Wildeman in onszelf
herontdekken. In allerlei landen gingen mannen samen brullen in het bos om die
oerman te vinden.

Wildeman is een sprookje van Grimm. In een bos nabij het kasteel van de koning
verdwijnt de ene na de andere jager. Dan komt een onbekende jongeman bij de
koning en vraagt: 'Is er hier iets gevaarlijks te doen?'

Als hij over de verdwenen jagers hoort, zegt hij: 'dat is precies het soort zaak
waar ik van hou.' Hij trekt onverwijld het bos in met zijn hond. Bij een vijver
aangekomen ziet hij een hand uit het water omhoog komen die zijn hond de vijver
intrekt.  De man gaat nu niet hysterisch doen of treuren over het verlies van
zijn hond, doceert Bly, maar constateert slechts: 'Hier moet het zijn'. Hij
spoedt naar het kasteel, en keert terug met drie mannen met scheppen. Schep voor
schep maken ze de vijver leeg. Op de bodem vinden ze de dader: een harige kerel.
Ze brengen hem naar de koning, die hem in een kooi op de binnenplaats zet.

Ontdek de Wildeman in jezelf,  doceerde Bly, door dapper, wars van
sentimentaliteit, recht door zee te gaan, schep voor schep, tot de vijver leeg
is. Niet janken als een dierbare dood gaat, maar koelbloedig doen wat gedaan
moet worden. Dat moeten mannen weer leren en waarderen, betoogde Bly. Dat moet
onze samenleving leren en waarderen, betogen de PVV-stemmers.

De geportretteerde PVV'ers zijn niet in het algemeen tegen migranten. Ze hebben
wel vaak negatieve ervaringen met migranten, maar ze kennen ook migranten die ze
wel waarderen. Ze zijn veeleer tegen de undeserving poor en dat zijn in hun ogen
vooral migranten. En ze zijn tegen verwijfde linkse types die met misdadigers
theedrinken en sjoelen in plaats van ze keihard aan te pakken.

Hun meedogenloze machomoraal doet denken aan passages uit de Koran en het Oude
Testament. Een opstand  tegen vrouwelijke en christelijke waarden als empathie,
naastenliefde, vergeving en mededogen. De Romeinen vonden Jezus ook een verwijfd
weekdier.

Tragisch dat de overwinning van het feminisme aldus teniet wordt gedaan door
ontspoorde secularisering. Het is niet zomaar mannelijkheid, maar ruwe, rauwe
mannelijkheid, gespeend van ridderlijkheid, hoffelijkheid en geduld. Daarin
verschilt het van Wildeman, die zijn dadendrang wel geduldig in dienst van de
gemeenschap stelde.

PVV'ers zijn dus een geslaagd product van dertig jaar marktverheerlijking en
secularisering: iedereen voor zich en de markt voor ons allen.  Ruwe bolsters,
met een nog ruwere pit. Wie zei dat de samenleving niet maakbaar is? Maar hebben
we dan ook dertig jaar nodig om dit tij te keren? Daarover volgende week.

Reageren? http://vk.nl/opinie

LOAD-DATE: September 30, 2009

LANGUAGE: DUTCH; NEDERLANDS

GRAPHIC: FO_Tonkens

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              39 of 155 DOCUMENTS



                                 de Volkskrant

                           28 september 2009 maandag

Hulpverlener draagt vaak een pak;
Ontwikkelingsorganisaties weren zich op jubileumdag tegen aanvallen op hun
'linkse hobby'

BYLINE: Theo Koelé

SECTION: BINNENLAND; Blz. 3

LENGTH: 632 woorden

SAMENVATTING

Het politieke draagvlak voor ontwikkelingssamenwerking brokkelt af, maar de
hulpverleners zelf doen 'nieuwe inspiratie' bij elkaar op.

VOLLEDIGE TEKST:

DEN HAAG  Marco Borsato, Jan Smit en Ali B. in een volgepakte zaal. Succes
verzekerd. Dat geldt niet voor het onderwerp dat hen zaterdag naar Den Haag
brengt: zestig jaar Nederlandse ontwikkelingssamenwerking. Een gedenkwaardig
moment, maar helaas 'geen reden voor een feestje', meent gastheer Bert Koenders.

'Daarvoor is', zegt de PvdA-minister voor Ontwikkelingssamenwerking 'de extreme
armoede nog te wijdverbreid, zijn nog te veel mensen slachtoffer van
onderdrukking en geweld, en zijn de uitdagingen rondom klimaat, voedsel en
energie te groot.'

Voeg daarbij de economische crisis en de aanzwellende kritiek op 'nut en
noodzaak' van ontwikkelingshulp, en het sombere beeld is compleet.

Dat alles mag geen reden zijn voor 'cynisme en sarcasme', zo vertolkt cabaretier
en Unicef-ambassadeur Paul van Vliet de gevoelens onder de mensen die bijeen
zijn in de Fokker Terminal. Zo'n 1.400 wetenschappers, sporters, ondernemers,
musici, binnen- en buitenlandse politici, maar ook 'gewone' Nederlanders.

Veel mensen 'van buiten het wereldje', constateert oud-CDA-politicus Jos van
Gennip - zelf al decennia actief op het gebied van ontwikkelingssamenwerking.
'Ik zie vooral nieuwe gezichten', zegt Farah Karimi, voorheen Kamerlid voor
GroenLinks, nu directeur van de hulporganisatie Oxfam Novib. 'De vorige grote
bijeenkomst die Koenders organiseerde (Schokland in 2007, red.), leek wel een
reünie.'

De minister, tevreden: 'Ontwikkelingssamenwerking is allang geen zaak meer van
geitenwollen sokken'. Kalende heren met bonte hemden en linnen schoudertasjes
zijn op de bijeenkomst veruit in de minderheid. Veel dertigers en veertigers in
pak-met-das, en jongeren met snelle kapsels.

Het bedrijfsleven is ruimschoots vertegenwoordigd. Heineken legt uit hoe het
Burundi met de aldaar aanwezige graansoort sorghum aan betaalbaar bier helpt
(en, toegegeven, het bedrijf aan een groter aandeel op de Afrikaanse markt). De
Hema lanceert de verkoop van kinderspeelgoed uit Sri Lanka en babykleding uit
Guatemala onder het motto 'retour afzender': de winst gaat naar
ontwikkelingsprojecten in het land van herkomst.

TNT-topman Peter Bakker ondertekent met Koenders een overeenkomst over mobiele
klinieken voor Afrikaanse hiv/aids-patiënten. De minister sluit een ander
akkoord om de farmaceutische industrie goedkope medicijnen te laten leveren.

Wijzend op de talrijke zakenlieden, verwerpt Koenders fijntjes het verwijt van
Geert Wilders' PVV dat ontwikkelingssamenwerking 'een linkse hobby' is. De VVD,
die Koenders' budget wil halveren, heeft een prominente dissident rondlopen.
Oud-minister Joris Voorhoeve bekritiseert de opstelling van zijn partij. Hij
ziet nieuwe problemen die schreeuwen om een oplossing. Overstromingen en andere
gevolgen van klimaatverandering zullen tot miljoenen 'milieuvluchtelingen'
leiden.

Wie beweert dat ontwikkelingshulp geldverspilling is, wordt van repliek gediend
door oud-president John Kufuor van Ghana (wiens land een sterke economische
groei doormaakte) en de voormalige Britse minister en VN-topfunctionaris Mark
Malloch Brown: 'Hulp vormde de basis waarop het bedrijfsleven kan bouwen.'

Aan het slot van de bijeenkomst, deels in aanwezigheid van kroonprins
Willem-Alexander en prinses Máxima, klinkt alom tevredenheid. Een hoge diplomaat
ontwaart louter 'positieve energie', een ervaren ontwikkelingsexpert rept van
'nieuwe inspiratie'.

Gastheer Koenders kan aanvallen op zijn begroting pareren met een videoboodschap
van voormalig VN-chef Kofi Annan. Nederland mag er volgens hem trots op zijn dat
het vasthoudt aan internationale afspraken over de omvang van de hulp - als een
van de zeer weinige rijke landen.

LOAD-DATE: September 29, 2009

LANGUAGE: DUTCH; NEDERLANDS

GRAPHIC: Bezoekers van de Haagse toogdag voor 60 jaar ontwikkelingssamenwerking
bewonderen een in Turkije geproduceerde Hollandse bakfiets. Foto Martijn Beekman

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              40 of 155 DOCUMENTS



                                 de Volkskrant

                           23 september 2009 woensdag

Peiling: CDA twijfelt te veel, bijna helft van zetels kwijt

BYLINE: Yvonne Doorduyn

SECTION: BINNENLAND; Blz. 3

LENGTH: 320 woorden

SAMENVATTING

Christen-democraten op historisch dieptepunt: 22 zetels.

Ongelukkig optreden Balkenende heeft partij geen goedgedaan.

PVV nog steeds de grootste.

VOLLEDIGE TEKST:

den haag Het ongelukkige optreden van premier Balkenende tijdens de Algemene
Beschouwingen in de Tweede Kamer heeft zijn partij in de peilingen geen
goedgedaan. Het CDA staat bij de jongste enquête van TNS Nipo op een historisch
dieptepunt: 22 zetels, tegen 41 nu.

De kiezer vindt dat het CDA in deze tijd van crisis te veel twijfelt, uit de
hoogte doet en het contact met de gewone man is verloren. Ook de geplande
verhoging van de AOW-leeftijd naar 67 jaar en de afzijdige houding op het gebied
van integratie komt de partij duur te staan.

De PVV is nog steeds de grootste partij met 28 gepeilde Kamerzetels - tegen 9
nu. Niettemin vonden veel kiezers Wilders' pleidooi voor een
hoofddoekjesbelasting ('kopvoddentax' ) te ver gaan.

VVD-leider Mark Rutte krijgt voor zijn motie van wantrouwen tegen het kabinet
zowel lof als kritiek. Bij zijn eigen achterban heeft hij wel punten gescoord:
70 procent van de VVD-stemmers vindt dat Rutte het bij het debat over de
Miljoenennota goed heeft gedaan.

De absolute winnaar van het Prinsjesdagdebat is D66-leider Alexander Pechtold.
De halve meter onderzoeken die hij meenam naar de vergaderzaal om de
besluiteloosheid van het kabinet te onderstrepen, deed zijn waardering bij de
kiezer stijgen van een 6,5 in augustus naar een 6,7 in september. Hij staat
daarmee net zo hoog als Wouter Bos vorig jaar, toen deze als redder van de
banken werd gelauwerd. D66 krijgt in de peiling evenveel zetels toebedeeld als
de PvdA: 20.

Minder dan een kwart van de Nederlanders, 23 procent, heeft nog vertrouwen in
het kabinet. Kiezers blijken een bezuiniging op de hypotheekrenteaftrek te
prefereren boven een verhoging van de AOW-leeftijd. Daar is 41 procent op tegen
(AOW), voor 31 procent is de hypotheekrenteaftrek heilig.

LOAD-DATE: September 22, 2009

LANGUAGE: DUTCH; NEDERLANDS

GRAPHIC: Premier BalkenendeFoto AP

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              41 of 155 DOCUMENTS



                                 de Volkskrant

                           19 september 2009 zaterdag

interview

BYLINE: Steffie Kouters; fotografie; Morad Bouchakour

SECTION: MAGAZINE; Blz. 8

LENGTH: 3312 woorden

SAMENVATTING

Hij is de levende definitie van de selfmade man: Hennie vander Most (59),
entrepreneur. Al zal hij dat laatste woord zelf nooit gebruiken: 'Ik ben een man
van de simpelheid. Ik ben heel zwart-wit.'

VOLLEDIGE TEKST:

Toen Hennie van der Most door de burgemeester werd rondgeleid op een oude Duitse
NAVO-basis, 'begon direct de creativiteit' - zoals altijd wanneer hij een
interessante plek bezoekt.  Vijftig gigantische hallen, 'helemaal in de bomen,
je weet niet wat je ziet', op 135 hectare grond.

'Overdekt kamperen', dacht de amusements- en staalondernemer meteen.  'Die
hallen een beetje opkalefateren in kastelensfeer, dat groen van het leger eraf,
deuren eruit - daar beur ik dan weer geld voor bij het ouwe ijzer - en
kunstgras erin. Bij te hete zon hebben de tenten en caravans een schaduwdak, bij
weer en wind staan ze uit de wind. Súper!'

Hij zag op het terrein ook nog een stuk of veertig gecamoufleerde
munitiebunkers. 'Daar kan ik mooie bungalows van maken', dacht hij, hardop.
'Bungalows van een bunker?', vroeg de burgemeester, bevreemd.  Van der Most:
'Een  Duitser ben-nie creatief hè.  Een Duitser is wel een techneut, maar niet
creatief.'

Je moet er ook maar op komen.  Vakantie vieren in een bunker klinkt niet echt
gezellig. 'Súpergezellig is het! Ik máák het gezellig. Da's de creativiteit. Ik
bouw mooie glazen serres aan de bunker, en dan kun je van daaruit kijken, naar
de bomen die op het dak staan.'

Dus kocht de ondernemer in 2002 het complex Itterbeck, vlak over de grens bij
Coevorden.  Zijn  fantasieën hebben nog niet tot resultaat geleid. Hij wijt dat
- Van der Most eigen - aan 'de bureaucratie', de ambtenarenterreur,  die voor
hem in de loop der jaren de proporties heeft aangenomen van een soort Al Qaida
in ondernemersland.

'Ik moest een dierenonderzoeker laten komen, veertigduuzend euro heeft me dat
gekost. Hij ging speuren naar alle beesten op het terrein, visjes, vogeltjes,
noem maar op. 's Nachts liep hij rond met zo'n apparaat waarmee je kunt zien of
er vleermuizen vliegen.  Er is een zeldzaam vogeltje ontdekt, een soort zwaluw,
de geitenpikker noemen ze 'm. Vier zitten er bij de buurman en tien zitten er
bij mij.  Op de plek waar ik een golfbaan wilde neerleggen. Maar ik mag daar nu
niet meer aan de natuur kom'n. Nou,  ik vind: een golfbaan ís natuur.'

Kortom: er zit  geen schot in de overdekte camping.  'Zit geen schot in.'

Hoe bedenkt u toch altijd al die plannen? 'Ik weet het niet. Het zit er gewoon
in. Een vrije geest, ik denk dat dat het is.'

Deze zomer was de ondernemer uit oostelijk Nederland, hoppend van bedrijf naar
bedrijf in zijn eigen helikopter,  de ster bij omroep Max.  In Operatie Van der
Most adviseerde hij als bedrijvendokter zelfstandige ondernemers,  in zijn soms
onnavolgbare Overijsselse dialect,  hoe ze hun kwakkelende bedrijfje van de
ondergang konden redden. De achtdelige serie bleek aan te slaan. Gemiddeld lagen
de kijkcijfers op een half miljoen, met een uitschieter naar 640 duizend, en dat
in de lastige vakantieperiode. De belangrijkste reden voor het succes?  'Hennie
zelf, in de eerste plaats', zegt een woordvoerder van Max. 'Hennie de selfmade
man. Een aansprekend type.'  De omroep heeft net besloten een nieuwe serie
Operatie Van der Most te laten maken.

'Het is heel leuk, maar veel werk', vindt de ondernemer. 'Ik ben geen acteur hè.
Een acteur kan iets twee keer overdoen. Bij mij is dat een ramp. Ik lul liever
gewoon.'

Leren was aan u nooit besteed; u bleef op de lagere school al twee keer zitten.
'Ik heb, hoe heet dat, dyslexie hè. Mijn dochter vertelde me pas wat het was. Ze
zei: 'Ik heb wat van je overgenomen; ik heb ook dyslexie.' Nou, daar had ik nog
nooit van gehoord. Het heeft iets met d's en t's te maken. Ik schrijf nooit. Een
boek lezen kan ik niet. Te zwaar. Maar een krant heb ik in tien minuten uit.

'Ondernemen kun je niet leren, zeg ik altijd. Je kunt het wel afleren. Ik ben
ervan overtuigd dat je het afleert als je doorleert. Dan krijg je zo veel op je
dak,  je gaat zo veel problemen zien, dat je nergens meer aan durft te
beginnen.'

Kennis blokkeert, als het ware. 'Als ik naar iedereen had geluisterd, was ik nog
steeds pompbediende geweest. Altijd zeiden ze tegen mij: 'Hennie, wat je nu toch
weer wil, dat kan toch niet.''

Hij slaat met zijn hand op tafel.  Pats. 'Wâ-kan-nie?, dacht ik, tuurlijk kan
dat. En dan ging 'k weer. En dan bewees ik het weer.'

Als 25-jarige begint Van der Most achter de boerderij van zijn ouders in
Slagharen een handeltje  in oud ijzer. 'Ik maakte het mooi schoon, net als
nieuw.' Van het geld dat hij ermee verdient bouwt hij een zwembad met een
barretje. Zonder vergunning. De dorpsbewoners reageren enthousiast op zijn
initiatief; de plaatselijke caféhouders zijn minder blij.  De uitspanning  moet
dicht: zijn eerste botsing met de ambtelijke macht. Er zouden er vele volgen.

Maar Van der Most heeft de smaak te pakken. In 1980 opent hij in een oude
Slagharense textielfabriek De Bonte Wever, een overdekt complex met zwembad,
kegelbaan, kroegen, allerhande restaurants - van bistro tot Chinees - en
onbeperkt eten van de barbecue tegen een vaste prijs. Een gouden formule. 'Een
toptent. Niet te filmen. Gezellig. Een dorpje, met van die straatsteentjes.
Kroegje in, kroegje uit.'

De Bonte Wever brandde af in 2001; het Van der Most-imperium was intussen al
flink uitgedijd. Tegenwoordig bezit  hij vijftien bedrijven, met vijftienhonderd
werknemers.  De ondernemer heeft zijn eigen specialiteit: onverwachte, vaak
ietwat treurige  locaties tot grote bloei brengen.  Het geruchtmakendste
project  is Wunderland Kalkar, de nooit gebruikte kerncentrale van 8 miljard
mark die hij voor een prikkie opkocht en omvormde tot een uitzinnig pretpark,
'totaalvermaak',  met all inclusive hotels.  Slapen in een kerncentrale, skiën
in  een  koeltoren.

Zijn onorthodoxe denk- en werkwijze levert hem steeds meer waardering op in
kringen waar hij lang  met enige verwondering werd bezien. 'Ik zit nu dieper in
de maatschappij.'  Eind augustus werd Van der Most nog  ontvangen op het
ministerie van Economische Zaken, met zijn plan om de kredietcrisis te
bestrijden.

Hoe was het voor u om voor de eerste keer aan te kloppen bij de banken? 'Je werd
niet voor vol aangezien hè.  Je was ijzerboer.'

Frustrerend? 'Ja.  Ja! En dan ga je nog hard'r.  Ik ben met niks begonnen.
Helemaal niks.  Het was vechten met de banken.  Met de gemeenten. Was je aan het
bouwen, had je nog geen vergunning. Stond er weer in de krant dat je een boef
was. Wat voor boef?, dacht ik dan. Als jullie wat sneller hadden gehandeld, was
er niks aan de hand geweest.

'Van een oud ziekenhuis in Almelo maakte ik een uitgaanscentrum, Preston Palace,
met hotelkamers.  Toen kwamen er een paar heren van de bank langs. Die zien ook
een paar bezoekers met tatoeages, gewoon, het gewone publiek. Wat de
doorsneemensen zijn.  Eten en drinken voor vast geld, lekker gezellig.  Die
statische lui vonden het maar niks. Die zegden het krediet op. 'Met jou willen
we geen zaken doen.' Nou, tegenwoordig is het een van mijn beste bedrijven.
Driehonderd hotelkamers, bijna permanent bezet. Barbecue en dikke rookworst, dat
is toch wat de mensen willen?'

Dan: 'Ik ben een man van de simpelheid. Ik ben heel zwart-wit. Volgens mij is
dat ook een deel van het succes. Niet ingewikkeld doen.

'Als ik de deur dichtsla, ben ik meteen vergeten waar ik was. Ik kan het van me
af laten vallen. Als ik bij de ijzerhandel ben, ben ik bij de ijzerhandel. Ga ik
door naar mijn kiprestaurant De PiriPiri, dan ben ik bij De PiriPiri.'

Waarop selecteert u personeel? 'Ik kijk niet naar papieren. De drijfveer,
enthousiasme, dat vind ik het allerbelangrijkste. De laatste jaren is er veels
te veel naar papieren gekeken. Er zijn heel veel mensen ondergesneeuwd. Altijd
worden ze maar onderdrukt, omdat ze geen papieren hebben. Terwijl:  die mensen
willen hè.'

Komt er veel mensenkennis kijken, bij het ondernemen? 'Ja. Gevoel. Ik doe alles
op gevoel.  Het zit in je bloed.  Managen kun je wel leren,  da's iets heel
anders.  Maar echt ondernemen '

Wat is echt ondernemen? 'Je doel nooit  bereiken. Want dan blijf je ondernemen.'

U geeft zeventig lezingen per jaar door het hele land.  Waarom doet u dat zo
graag? 'Ik wil dat publiek vertellen: 'Ga eens een keer nuchter denken.  Denk
eens aan de gewone man. Denk eens aan de gewone maatschappij. Jullie zitten er
allemaal boven te zweven.'

'Ik heb respect voor managers hoor. Die moeten er ook wezen. Maar die denken
veel anders dan de ondernemers. Ik heb een motorboot. Eens in de zoveel tijd doe
ik twintig zelfstandige ondernemers op die boot. Gaan we lekker varen, de hele
dag. We praten over politiek, over business, over onze problemen - we zijn echt
met het werk bezig.

'Ineens wilde een clubje managers ook varen.  Ik zeg: 'Dan moet er wel betaald
worden, 200 euro per persoon.''  Veelbetekenende blik. 'Die rekening moest dus
naar het bedrijf toe, dat was het eerste. Toen kreeg ik te horen:  'Hennie, jij
moet ook mee.' Ik zeg:  'Daar heb ik toch geen tiet veur.'  Maar ja: het scheen
erbij in bedongen te zijn, dus ik mee. Schrik niet: om half drie ben ik van
boord gestapt. Waarom? Ze praatten alleen over huizen, auto's en vakantie.  Mán.
Die was in China geweest en die was daar geweest. Ze hadden het alleen maar over
vrije tijd. Geen één heeft er met mij over de zaak gepraat. Ik belde mijn
chauffeur: 'Jongen, ik moet hier halsoverkop weg.''

Je hebt natuurlijk managers en managers. 'Er zitten ook goeie tussen. Zo moet je
ook denken.

'Een keer moest ik een spreekbeurt houden voor decanen. Ik zeg:  'Jongens,
jullie vergaderen veuls te veul. Laten we effe een enquête doen. Wie vindt er
dat er veel vergaderd wordt bij jullie op school? 80 procent stak zijn vinger
op. Ik zeg: 'Weet je wie daarvan de schuldigen zijn? Die 20 procent die de
vinger niet opsteken. Die willen vergaderen.' Zukke koppen hè. Maar zo is het.'

Hoe heeft u zo leren spreken in het openbaar?

'Ik zat in een businessclub waar allemaal ministers en hoge pieten spreekbeurten
kwamen geven. Toen werd ik gebeld door de voorzitter, of ik niet eens mijn
verhaal wilde vertellen, over hoe ik was begonnen. Ik zeg:  'Helemaal niet. Ik
heb mijn personeel nog nooit toegesproken, laat staan dat ik iets in het
openbaar zeg.' Maar ik had een klik met de voorzitter. Ook een strebertje. Hij
zegt:  'Ik help je ermee op gang, ik ga naast je zitten.' En ik voelde me ook
wel gevleid.

'Ik begon te praten. Over De Bonte Wever. Dat de banken me in 1987 de nek wilden
omdraaien. Zij wilden remmen en ik wou bouwen. Ik kwam in liquiditeitsnood en de
banken stelden een bewindvoerder aan. Ineens luisterde iedereen naar die man,
heel apart. Altijd zwom ik 's ochtends om zeven uur in m'n blote kont in mijn
eigen tropische zwembad.  Mocht niet meer. Ze waren bang dat ik me verzoop,
omdat ik onder spanning zat. De badmeester zei: 'En dan krijg ik de schuld.'  Zo
werd ik aan de kant gezet.

'Heel detaillistisch ging ik in op mijn dieptepunt, tijdens die lezing.  En toen
begon ik te huilen. De tranen biggelden over mijn wangen, wat een verdriet, ik
kwam er zowat niet meer uit. De voorzitter zei: 'Hennie, déúrdoen!'  Nou, het
was niet te filmen wat er gebeurde, toen ik alles had verteld.  Die ondernemers
vonden het zo mooi, dat ik zo open, zo emotioneel was geweest.  We hebben zoveel
sprekers gehad, zeiden ze, maar dit was '

Een authentieke spreker.  'Uit het hart. Vanaf dat moment kreeg ik te horen:
'Kom ook eens bij ons  je verhaal vertellen.''

Hoe ging het met De Bonte Wever, onder die bewindvoerder? 'Dat gleed helemaal
af. Die bewindvoerder stelde een salesmanager aan, en een manager zus en een
manager zo.  Een hele kerstboom hing hij boven de werkvloer. De kosten vlogen de
pan uit. En maar lullen. Het was één grote praatfabriek.  Toen kreeg de bank  in
de gaten: wat wij hebben gedaan is dik fout. 'Most, begin jij maar weer', zeiden
ze.  Ik heb alles eruit geflikkerd. Alle managers.

'Dag en nacht was ik in die tent. Ik bemoeide me overal mee. Ik sliep in het
oude kantoor van de fabriek, met mijn vrouw. Als er een kopje viel in een van de
keukens hoorde ik het in de slaapkamer.'

Een paar jaar geleden bent u gescheiden van uw vrouw. Waarop liep het stuk? 'Uit
mekaar gegroeid.'

Je ziet het vaak: man krijg succes, stel groeit uit elkaar. 'En je wilt ook niet
stoppen, hè. Had ik kunnen doen hoor.  'Jongens, het is genoeg geweest, ik ga
elke dag lekker thuis zitten.' Maar daar ben ik geen man voor.  Ik vind het mooi
om door het winkelcentrum van Amsterdam te lopen, maar...'

Niet te vaak. 'Nee!'

Heeft u hobby's? 'Ondernemen.'

De scheiding moet zwaar zijn geweest. U was al zo lang bij elkaar. 'Het was
moeilijk. Maar ik zie er zoveel om me heen die voor de kinderen en het geld bij
de vrouw blijven. Waar ik trots op ben: ik heb haar nooit belazerd. Ik zie het
genoeg om me heen. Wat er allemaal gebeurt met kerels en vriendinnen en allerlei
trammelant.'

Het schiet niet op, dat gerommel. 'Ik ben tweeënhalf jaar alleen geweest. Toen
kreeg ik een vriendin. Die heeft me belazerd. Nooit heeft ze verteld waarom. Dat
vind ik nog het ergste. Daar was ik kapot van. Dat zit me nog dwars.'

Geëmotioneerd:  'Och. Nou. Vergeten. Boek dicht.'

Normaal kunt u de deur gemakkelijk sluiten, maar in dit geval dus niet. 'Dit is
het enige  Misschien ook omdat ik er nooit aan heb meegedaan, hè. Het ligt me
niet. Ik zou niet kunnen zeggen: nou, dan gaan we even samen het hok in.'

Nee zeg. Verlegen lach. 'Tjoh.' Dan: 'Tuurlijk ben ik weleens in van die tenten
geweest. Met een stel van die kerels die naar boven gingen. Dan dacht ik:
waarom, waarom? Ze hebben een eigen vrouw thuus. Ik heb dat nooit gedaan.
Súper. Daar ben ik súpertrots op.'

Een man uit één stuk. 'Maar toen ik dat bedrog van haar ontdekte, dacht ik: had
ik het toch maar gedaan. Dan was het tenminste 1-1 geweest.'

Waar moet een vriendin aan voldoen, voor u? 'Ik heb een nieuwe vriendin. Een
beetje een zakenvrouw. Met een eigen bedrijf.'

Bent u veranderd, door het succes? 'Mijn moeder zegt weleens: 'Hennie is altijd
zichzelf gebleven.' Maar zo zijn de meeste echte ondernemers hoor. Voor de
tweede generatie ligt dat weer anders, die kunnen zich heel belangrijk voelen:
mijn papa heeft een groot bedrijf.  Dan krijgen ze een air over zich.'

Hebben uw dochters dat ook? 'Twee niet. Maar aan de oudste kun je het wel een
beetje merken; die is 16. Soms ga ik daar  keihard tegenaan. Ze denkt dat je
gewoon maar naar de bank kunt gaan en geld krijgt. Enne  je geeft je kinderen
ook altijd iets te veel hè.'

Hoe doe je het goed, als vader? 'Dat kun je pas zeggen als ze 25 zijn.'

De ondernemer steekt nog een sigaar op, in de rookkamer van de voormalige
watertoren bij Zwolle, die hij liet ombouwen tot luxehotel en winkelcomplex De
Koperen Hoogte.  De schemerige rookkamer is ingericht als scheepskajuit, met
mahoniehouten banken en tafels.  'Gezellig. Ik ben een gezelligheidsmens.'
Achter de patrijspoort zwemmen goudvissen. Een eigen bedenksel van Van der Most;
van architecten moet hij weinig hebben. 'Zodra die binnenstappen begint de
teller al te lopen.'

Het heeft in totaal vijftien jaar geduurd voordat hij de vergunningen rond had
om de watertoren te verbouwen - wat niet wil zeggen dat de ondernemer wachtte
met verbouwen tot hij alle vergunningen inderdaad ook rond had. Desondanks: een
ambtelijke lijdensweg, praat hem er niet van.

'Eigenlijk zou je in Nederland een schetsje moeten kunnen inleveren - 'zo ga ik
het maken' - en dat de ambtenaren zeggen: 'Most, hier heb je een stempel,
daarvoor betaal je zo'n bedrag aan contributie en hup, bouwen maar.'  Ik krijg
zo veel bureaucratie over me heen, je weet niet half hoe erg. Helemaal gek word
ik ervan.'

Maar die regels zijn wel ergens goed voor. Afwerende armzwaai: 'Neeeeee. Hou op.
Sorry hoor.'

U heeft ook geen ondernemingsraden in uw bedrijven. 'Van mij mogen ze hoor. Maar
als je open en goed bent voor je personeel hoeven ze geen ondernemingsraad.'

Het VPRO-programma Argos ging indertijd uitgebreid in op een illegale Russische
werknemer die verongelukte tijdens het slopen van Kalkar, in 2000.

'Da's de pers. Heb ik niks mee te maken. Ik nam die kerncentrale over en
verkocht de hele inventaris aan een sloper. Die mocht alles eruithalen. En toen
is die man omlaag gevallen. Maar hij was bij een ander in dienst. Ik vond het
wel erg hoor.'

Schrok u niet enorm? 'Nou. Hoge bomen vangen veel wind. Maar over het algemeen
valt het mee. Ik ben goed met de linkse pers.  Ik praat met iedereen. De gewone
man moet meer waardering krijgen.'

Hoe denkt u tegenwoordig over Rita Verdonk? 'Ik mag niet te veel zeggen, want ze
is kwaad op mij. Nou ja  kwaad  Rita en ik hebben een speciale band. Een
súpervrouw. Súper. Maar ik zeg nou al twee jaar: 'Rita, kom eens met een
ondernemersplan. Vertel wat je wil veranderen in Nederland, en op welke manier.'
Tot op heden heeft ze nooit iets goed op papier gezet. Daarover zei ik iets
tegen de Revu, heel netjes hoor, maar daar is ze dus kwaad over. Ik heb gezegd:
'Rita, ik loop er niet voor weg.'  Iedereen denkt dat ik haar geld heb gegeven,
maar ze heeft nog nooit een cent van mij gekregen. Eerst met een goed
ondernemersplan komen.'

Hoeveel geld heeft u eigenlijk? 'Dat kun je pas zeggen als je alles hebt
verkocht en de banken zijn betaald. Geld is voor mij nul. Geld is geen doel.
Geld is een middel. Als ik niks meer heb, dan  he'k niks meer.

'Ik heb nu vijftien jaar een helikoper. Maar privé heb ik er misschien vier keer
in gevlogen. Ik ben geen man van popi-jopi. Als er een party is, zeggen ze:
'Hennie, kom nou met de heli.' Nee. Ik struikel liever zo even binnen.'

Bent u trots op wat u allemaal heeft bereikt? 'Tuurlijk. Morgen bezoekt de
koningin Ommen. Ik heb een brief van de Commissaris van de Koningin gekregen dat
ik moet komen, voor een lunch met de  koningin. Da's een bijzonderheid.'

Het blijft opmerkelijk: u handelt over de hele wereld en spreekt geen Engels.
'Daar kun je toch iemand voor inhuren? Soms vind ik het wel jammer. Kom ik leuke
mensen tegen en denk ik: daar zou ik wel Engels mee willen lullen. Maar ja. Zo
kan ik ook slecht namen onthouden. Ik denk dat dat goed is voor mijn
creativiteit, die zou anders wel eens belemmerd kunnen worden. '

U zegt eigenlijk: voor de creativiteit is het goed om het zo eenvoudig mogelijk
te houden, in het hoofd.'Ja. Vrij. Luchtig! Hoe het precies zit weet ik niet,
dat moeten de professoren maar uitmaken.'

Wordt u daardoor soms ook niet onderschat, wat handig kan uitkomen in
onderhandelingen? Verwonderd: 'Daar denk ik nooit over na. Ik zeg wat ik denk.
Heel simpel.'

Streamer

'Ik zie het genoeg om me heen. Wat er allemaal gebeurt met kerels en vriendinnen
en allerlei trammelant'

'Ik ben geen man van popi-jopi. Als er een party is, zeggen ze: 'Hennie, kom nou
met de heli.' Nee. Ik struikel liever zo even binnen'

inzetkop

CV

Hennie van der Most

Geboren

1950, Slagharen

Opleiding

Drie jaar lts

Werk

Begint op 25-jarige leeftijd met een handel in oud ijzer. Gevolgd door
staalbedrijven en amusementsprojecten, waarvan De Bonte Wever in Slagharen
(1980) de eerste is. Het heeft dezelfde formule als de vele centra en parken die
nog volgen: all in. Elk park is een mix van straatjes met barretjes, cafés en
restaurants, bioscopen, hotelkamers, bowlingbanen en zwemparadijzen. Bij
voorkeur gelegen op ongebruikelijke locaties: van een aardappelfabriek maakte
hij Speelstad Oranje, van een kerncentrale Wunderland Kalkar, en van het terrein
rond een oude energiekrachtcentrale in Duitsland wil hij een eldorado maken voor
snelheidsduivels.

Bekend is Van der Most ook van zijn vier kiprestaurants, De PiriPiri, waar
onbeperkt kip gegeten kan worden. Voor elke gast die binnenstapt, kukelekuut een
automatische haan.

En ook nog

Oprichter van het DGA Network, een organisatie waarbij 410 Nederlandse
ondernemers zijn aangesloten.

'Bedrijvendokter' in het tv-programma Operatie Van der Most, afgelopen zomer
uitgezonden, waarvan een tweede reeks gemaakt wordt.

LOAD-DATE: September 21, 2009

LANGUAGE: DUTCH; NEDERLANDS

GRAPHIC: CS_VM474int_03
CS_VM474int_02
CS_VM474int_01

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              42 of 155 DOCUMENTS



                                 de Volkskrant

                           18 september 2009 vrijdag

Elke gemiste seconde  een ander verhaal;
fictie Roman van Israëlisch talent Assav gavron

BYLINE: Nausicaa Marbe

SECTION: KUNST EN BOEKEN

LENGTH: 957 woorden

SAMENVATTING

De media kunnen zelfs van aanslagen entertainment maken, in de wrange en sterke
roman van de Israëlische schrijver Assav Gavron.

VOLLEDIGE TEKST:

Er zijn romans over historische gebeurtenissen waarin innemende personages de
geschiedenis een menselijk gezicht geven. Wat ook kan: de geschiedenis tilt
juist personages op, geeft reliëf, drama, grandeur. Krokodil van de aanslagen
van de bejubelde Israëlische Assaf Gavron (1968) eet van beide walletjes. Een
roman over het Israël van vóór de veiligheidsmuur, over een land waarin de
voornaamste belofte de zekerheid van aanslagen is. Er komt geen politiek aan te
pas, centraal staan gewone burgers met hun drang tot of angst voor aanslagen. De
aanslagplegers maken geschiedenis en het lijkt Gavrons intentie ze een humaan
gezicht te geven, opdat ze niet louter als foute partij fungeren. De
slachtoffers ondergaan de gebeurtenissen die hen uit de anonimiteit  halen,
kwellen  en absurde paden op duwen.

Een interessante tegenstelling: dader versus slachtoffer, macht versus
kwetsbaarheid, actie versus verlamming in angst. Maar als Gavron volgens dit
schema gaat psychologiseren, levert dat maar ten dele levensechte personages op.
Hij kan uitstekend het noodlot ravages laten aanrichten in de psyche van Joden
die aanslagen vrezen. Wat hem minder lukt is van Palestijnen iets anders maken
dan pionnen van de geschiedenis, de  geestelijke toestand van waaruit iemand
terrorist wordt  beklemmend overbrengen.

Door deze onmacht worden zijn hoofdpersonen niet alleen in politiek, maar ook in
literair opzicht concurrenten. Gaandeweg  rijst de vraag: wie is een
interessanter personage, de man die aan de bom ontsnapt of de man met de
bomgordel om?

Even de vertellers voorstellen: de Joodse Etan Enoch en de Palestijn Fahmi. Etan
is een yup uit Tel Aviv, een whizzkid werkzaam bij een softwarebedrijf dat in
'tijdsbesparing' handelt. Hij gruwt van de spierballentaal van landgenoten over
Palestijnen. Maar een vredesactivist is hij ook weer niet. Etan is apolitiek. 11
september 2001 is voor hem de dag dat zijn bruiloft werd opgeblazen, omdat zijn
schoonmoeder overleed. Een tamelijk onbeduidende jongen is hij, met een
drammerige verloofde en een gezonde trek in ranzige fast food. Bijnaam:
Krokodil.

Fahmi is evenmin een geboren held. Fundamentalisme lijkt niet zijn ding. Hij
drinkt, gaat liever niet naar de moskee, wil best Joden doden, maar geen
martelaar worden. Hij had alle kanten op gekund: een braaf leven leiden, zoals
zijn vader gebiedt of strijden, zoals zijn in Gaza gedrilde broer wil. Helaas
blijft hij vooral een vehikel om de geschiedenis van het Palestijnse
mandaatgebied schematisch te vertellen.

Als Krokodil in het begin van het boek  aan een aanslag op een bus ontsnapt,
ligt Fahmi in coma in het ziekenhuis, waar een lonkende Russin zijn ledematen
masseert.  Hij raakte gewond bij zijn aanslag op Krokodil, die op zijn beurt
drie aanslagen had overleefd. Gavron excelleert in een tijdspelletje: terwijl
Krokodil in real time vertelt, breekt de comateuze Fahmi zo nu en dan in met
zijn versie, opgedist vanuit de toekomst in het ziekenhuis. Knap hoe de twee
elkaar telkens mislopen en hoe elke gemiste seconde een ander verhaal in zich
lijkt te dragen.

Maar terwijl de gebeurtenissen rond Krokodil steeds boeiender worden, wil Fahmi
maar niet overtuigen. Zonde, Gavron had goud in handen. Een radicaal of
terrorist zo neerzetten dat  je met zo'n schoft meevoelt of hem juist ter plekke
zou willen opblazen is een ultieme literaire uitdaging. De Engelse schrijver
Giles Foden deed er iets moois mee in zijn roman Zanzibar over de aanslagen in
Kenia en Tanzania in 1998. Zijn weesje Khaled valt in handen van Bin Laden. En
hoe. Ook het literaire hoogstandje De val van een fundamentalist van Mohsin
Hamid biedt een fenomenale blik in de ziel van een Amerikaans-Pakistaanse yup
die na 11 september paria wordt en radicaliseert. Stap voor stap invoelbaar.

Bij Fahmi mislukt dat. Waarom slaat hij door? Gavron geeft rationele
verklaringen over persoonlijk leed en de positie van Palestijnen. Maar die
lijken uit de mond te komen van een prekende Anja Meulenbelt. Voor de sensatie
pent Gavron heuse bomrecepten op. Voor het contrast laat hij Fahmi zwijmelen
voor een ezel op wiens rug hij in de Palestijnse heuvels een intens Heimatgefühl
beleeft. Gossie, een goed mens.

De kant van  Krokodil spettert voldoende om het boek boeiend te houden. Na de
eerste aanslag begint hij een speurtocht naar het verleden van een slachtoffer.
Hij erft zijn geliefde en zijn geheimen, er begint een nieuwe keten van
toevalligheden die wederom op de aanslagen terugslaat.  Daarnaast schetst Gavron
verbluffend goed hoe de angst voor aanslagen de samenleving infiltreert, een
'nationale genetica' wordt.

Hilarisch is ook de heldencultus in de media: de overlever Krokodil wordt een
nationaal fenomeen, aanbeden en gehaat. Scherp laat Gavron zien hoe de media
zelfs van aanslagen entertainment kunnen maken: Israël wordt een groot Big
Brother-huis. Zo verschijnt Krokodil prime time op televisie, in quizzen waar
ook Fahmi graag naar kijkt. Op zulke momenten, als de terrorist in spe naar De
zwakste schakel kijkt of een pilsje drinkt met Krokodil, doemt er een idyllisch
beeld van een mogelijk Israël op waar Gavron liever op had gewed: het land van
samen normaal doen, samen burgertrutten zijn.

Komt vooralsnog niets van terecht, laten ook zijn verknipte, dolende, soms
ontoerekeningsvatbare personages zien. In Gavrons Israël loert de dood om de
hoek, luist de geschiedenis iedereen erin. De keuze is tussen hysterie of smaak
ontwikkelen voor het absurde. De schrijver doet dat laatste - met verve.

Israëlische soldaten patrouilleren op het strand, even ten noorden van de
Gazastrook. Foto Reuters.

LOAD-DATE: September 18, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              43 of 155 DOCUMENTS



                                 de Volkskrant

                          17 september 2009 donderdag

Weer die hardwerkende Nederlander

BYLINE: Bart Dirks

SECTION: BINNENLAND; Blz. 3

LENGTH: 194 woorden


Mark Rutte (VVD): 'Geluk zit wat ons betreft niet in de staat'

Waar het kabinet ambtenaren laat uitzoeken hoe de overheid in 2020 miljarden kan
besparen, schetste Mark Rutte al zijn beeld voor 2015. Hij wil een 'sterk,
veilig en vrij' land dat werkt als 'een magneet voor talent', maar niet voor
'meer importbruiden achter de geraniums'.

Een vernieuwingsagenda noemde de liberaal het, met  bekende elementen als 'de
kleine, krachtige staat' (terug naar acht ministeries)  met zo veel mogelijk
ruimte   voor de door Rutte zo geliefde 'hardwerkende Nederlander'. Die moet wel
tot zijn 67ste doorwerken, maar heeft van de VVD geen belastingverhoging te
duchten.

Rutte schudde de volzinnen geroutineerd uit de mouw, al liet hij zich ontregelen
door een interruptie van Halsema (GroenLinks). Zij beweerde dat in de
VVD-tegenbegroting geen miljard euro extra naar onderwijs gaat,maar slechts 3
miljoen. In het welles-nietesspelletje dat zich ontspon, overtuigde Rutte niet.

Toen later Wilders sprak, bleef Rutte (net als de SGP  en de Partij voor de
Dieren) bewust  weg bij de interruptiemicrofoons. Rutte wilde het over de
economie hebben, niet over hoofddoekjesbelasting.

LOAD-DATE: September 16, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              44 of 155 DOCUMENTS



                                 de Volkskrant

                          17 september 2009 donderdag

Menselijke maat inzet van debat;
Algemene beschouwingen Oppositie eensgezind over gebrek aan daadkracht

BYLINE: Yvonne Doorduyn, Ron Meerhof

SECTION: BINNENLAND; Blz. 3

LENGTH: 516 woorden

SAMENVATTING

Het debat over de Miljoenennota 2010 gaat niet over visie. Politiek Den Haag
doet een wedstrijd in compassie met het lijden van de gewone man.

VOLLEDIGE TEKST:

den haag Kleindochters Sophie en Jasmijn, de buurmannen Joost en Gerard,
buurvrouw Carrie. Iedere partij heeft woensdag tijdens de Algemene Politieke
Beschouwingen zijn eigen Joe the Plumber, de loodgieter die president Obama
gebruikte om zijn medeleven met het volk kracht bij te zetten.

Het debat over de Miljoenennota 2010 gaat niet over visie. Geen nieuwe ideeën
voor het redesign van Nederland, zoals vicepremier Wouter Bos het dinsdag
noemde. De gewone man lijdt onder de recessie, en politiek Den Haag ijvert wie
het meest met hem begaan is.

SP-leider Agnes Kant kent ze uit haar enquêtes: 'Dit kabinet leeft in een Haagse
werkelijkheid. Leraren en verplegers vertellen ons...' De buurman van
PvdA-fractieleider Mariëtte Hamer verkoopt geen enkele heftruck meer. CDA'er
Pieter van Geel 'wil en kan' niet aan zijn kleindochter uitleggen dat dit
kabinet haar met een kolossale staatsschuld opzadelt.

Als de miljarden duizelen, maken menselijke proporties meer indruk.  Daardoor
komt  de coalitie makkelijk  weg met de voorgenomen leeftijdsverhoging in de
AOW. De 67 jaar mag dit najaar het voornaamste struikelblok voor de regering
zijn, in het belangrijkste politieke debat van het jaar komt het nauwelijks aan
de orde.

De oppositie hamert eensgezind op het gebrek aan daadkracht bij het kabinet.
'Deze regering heeft een beschermheilige: Sint Juttemis', stelt D66-leider
Alexander Pechtold. VVD'er Mark Rutte: 'Dit pakket slaat nergens op. Regeer of
ga heen.'

'En waar is de premier?', vraagt Femke Halsema van GroenLinks zich af. 'Die zit
met zijn vinger in de dijk van de Hedwigepolder' - verwijzend naar Balkenendes
ongelukkige ingreep in het Westerscheldedossier.

Spannend wordt het niet. Rutte en Pechtold schetsen hun hervormingsagenda. Kant
veegt de vloer aan met het doorgeslagen kapitalisme. Van Geel en Hamer loven het
kabinet omdat het 'doorpakt' met besparingen van vele miljarden, en 'snel en
adequaat' de crisis opvangt. 'Werk, werk, werk', zegt Hamer haar verre
voorganger Wim Kok na.

De oppositie twijfelt of de PvdA net zo vastberaden is om te bezuinigen in 2011
als het CDA. 'Geeft u uw erewoord?', wil SGP-voorman Bas van der Vlies weten.
Hamer houdt de kaarten tegen de borst: 'Als de recessie een jaar langer duurt,
beginnen we een jaar later met bezuinigen. Dat zijn alle economen met mij eens.'

Traditioneel in grote debatten zijn inmiddels ook de schokkende opmerkingen van
Geert Wilders. Zijn 'kopvoddentax' (hoofddoekjesbelasting) leidt tot Kamerbrede
verontwaardiging. Halsema: 'Wat u wilt, is een zedenpolitie introduceren. Schaam
u. U bent niets beter dan de leiders in Iran.'

Wilders schaart zich woensdag opvallend aan de zijde van de SP. Terwijl
partijleider Kant de grootst mogelijke moeite doet zich van de PVV te
distantiëren, gebruikt Wilders in zijn kritiek op de keuzes van het kabinet
exact haar bewoordingen. 'U bezuinigt op zorg, politie en onderwijs. Hoe durft u
de gewone burger te pakken?'

LOAD-DATE: September 16, 2009

LANGUAGE: DUTCH; NEDERLANDS

GRAPHIC: Staatssecretaris van Financiën Jan Kees de Jager (CDA) met filmcamera
tijdens de eerste dag van de Algemene Beschouwingen. Foto Martijn Beekman

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              45 of 155 DOCUMENTS



                                 de Volkskrant

                           12 september 2009 zaterdag

Sjekkie en 65 jaar zijn heilig;
Klassenstrijd op rechts

SECTION: FORUM; Blz. 9

LENGTH: 713 woorden


De PVV van Wilders kiest de kant van de linkse partijen in het debat waar het
gaat om de pensioenleeftijd, deze moet 65 jaar blijven. Er is verbazing over dit
'linkse' standpunt van de rechtse anti-islampartij.

Toch is deze verbazing niet terecht, want we zien al jaren in Nederland en
andere Europese landen partijen en (met name) rechtse populisten die economisch
links zijn en cultureel rechts. Ze spelen in op een achterban die zich bekneld,
vervreemd en ondergewaardeerd voelt. Er is een forse tendens waarneembaar dat
'de autochtone lagere klasse' links inruilt voor populistisch rechts. Enkele
jaren geleden schreven de sociologen Houtman, Achterberg en Derks hier een boek
over: Farewell to the leftist working class.

Wat is er aan de hand? De kern van het boek is dat de voormalig linkse
arbeidersklasse zich afgekeerd heeft van de traditionele linkse partijen, die in
hun ogen vervreemd zijn van de achterban. Mensen stemmen steeds meer cultureel
gedreven in plaats van dat ze zich laten leiden  door economische motieven. In
wezen is het een fenomeen dat we reeds lang in de Verenigde Staten zien, waar we
traditioneel het verschil tussen de red states en de blue states zien. De staten
in het zuiden en middenwesten stemmen overwegend op de Republikeinen en de west-
en de oostkust op de Democraten, traditie versus kosmopolitisme.

In het verleden hebben rechts-populistische leiders in Latijns-Amerika de
onderklasse gemobiliseerd, inspelend op  traditionele waarden.

Ook bij ons zien we dat de mensen tijdens de laatste landelijke verkiezingen
(november 2006) meer cultureel gedreven stemden. Het werd een strijd tussen de
Randstad en de provincie, tussen de grachtengordel en de rest van Nederland,
tussen kosmopolitisch en nationaal gericht, tussen voormalig Paars en de meer
traditionele partijen. De Europese verkiezingen gaven het ook aan: PVV versus
D66. D66 is het spiegelbeeld van de PVV: economisch rechts en cultureel links.

Wilders werft al jaren kiezers in de oude wijken van grote steden, waar de
gewone man woont die niks moet hebben van Den Haag, establishment en de aandacht
van de linkse partijen voor buitenlanders, milieu, Derde Wereld. Zelfs dieren
worden belangrijker gevonden dan hun problemen. Of, zoals Wilders het bij de
laatste politieke beschouwingen scherp zei: men heeft genoeg van het handelen
van oud-minister Herfkens, de bespiegelingen van Geert Mak en de Al Gores van
deze wereld, die praten voor een kleine elitaire groep terwijl de echte
problemen niet worden aangepakt.

En dan past Wilders perfect in de analyse van de auteurs die een groot deel van
de linkse arbeidersklasse naar de veiligheid van rechtse populisten zien lopen.
Naar de soepel lopende zinnen van de charismatische sprekers, van Fortuyn tot Le
Pen in Frankrijk, van Filip de Winter van Vlaams Belang (oude wijken van
Antwerpen), die inspeelt op de gevaarlijke Waalse nietsnut die Vlaanderen
inpikt. De teksten en programma's zijn vaak niet te ingewikkeld en de boodschap
roept een beschermde omgeving op.

Interessant is ook de presentatie van de voorlieden van deze rechtse bewegingen.
Allemaal kleden deze aanvoerders zich onberispelijk. Ze 'verlagen' zich juist
niet tot het jasje zonder das, maar gaan strak in pak en das gekleed. Fortuyn en
Wilders, en in Italië een Berlusconi die zich ook graag richt tot de gewone man,
dwepen met hun uiterlijk, het geeft hen status en leiderschap.

Alle drie kunnen ze bogen op forse steun bij de arbeidersklasse. Ze roepen
traditionele waarden op, nationale trots. In Nederland sprong  eerst de SP, ook
economisch links en cultureel rechts, in dit gat.  Wilders heeft het gat benoemd
en vergroot.

De arbeidersklasse, onzeker en angstig voor het nieuwe en onbekende,  ziet dat
de wereld groot en onoverzichtelijk wordt. Ze  zoekt houvast en overzicht. De
oude, elitair geworden, socialistische voorlieden pakken dit niet op. En dan
zien ze door de crisis hun baan verdwijnen en hun pensioen verdampen. En of dat
nog niet genoeg is, mogen ze van 'Den Haag' niet meer roken in hun buurtcafé en
wordt hun pensioenleeftijd verhoogd, twee punten waarbij Wilders hen steunt. Of
dit  linkse of rechtse standpunten zijn, maakt een populistische partij en
leider niet uit. Die vecht voor zijn achterban waar sjekkie en 65 jaar heilig
zijn.

LOAD-DATE: September 11, 2009

LANGUAGE: DUTCH; NEDERLANDS

GRAPHIC: Foto ANP

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              46 of 155 DOCUMENTS



                                 de Volkskrant

                           12 september 2009 zaterdag

Kinderen zijn niet van paps en mams;
ondertussen op  http://vk.nl/opinie door Henk Müller

SECTION: FORUM; Blz. 9

LENGTH: 769 woorden


SPECULEREN  Wat kosten allochtonen, wat kosten ouderen (AOW) en wat kost religie
de samenleving, vragen opiniemakers zich deze week af op de site.

Thomas von der Dunk draait de vraag om. De speculatiezucht van de 'bonanerende
graaibankiers' zorgt ervoor dat 'de rest van de samenleving nu moet dokken'.
'Wat er intussen aan spaargeld en pensioengeld verloren is gegaan, en aan
draconische bezuinigingen op zorg, onderwijs en volkshuisvesting de komende
jaren de gewone burger aan feitelijke welvaart gaat kosten, zou wel eens veel
meer kunnen zijn dan de prijs van alle immigratie bij elkaar', luidt zijn
stelling.

Columnist Daniël Samkalden: 'Hoeveel kost een allochtoon? En dan hoeven we de
waslijst aan miskopen in de Eredivisie voor de helderheid even niet mee te
rekenen. Het is crisis, bedrijven bestuderen de begroting, veranderen de
strategie, saneren of stoten verliesgevende ondernemingen af, maar als onze
virtuele premier vraagt om een overzicht van de kosten van het
integratiedebacle, dan is dat ineens onder de PvdA-gordel die blijkbaar nog
ergens op de knieën hangt. Dan getuigt dat van hokjesgeest. Op ieder Excelsheet
staan hokjes, dat was allang geen taboe meer. Ik wil het ook weten: hoeveel kost
een allochtoon? Hoeveel kosten ze per stuk? En hoeveel hebben we er wel niet
inmiddels? Als je ze dan ziet lopen, weet je dat tenminste. Waar ik dan ook
benieuwd naar ben: hoeveel brengt gemiddeld een PVV-stemmer eigenlijk in het
laatje? Levert ons dat nou wat op? Compenseren die paar louche
vastgoedhandelaren al die lage inkomens, al die WAO'ers en al die groenteboeren
en kruidenierswinkeltjes die hun faillissement aanvragen?'

Bas van Grootel reageert: 'Immigratie is beleid. Net zoals alles beleid is. Dus
mag dat gewoon doorgerekend worden. Dat doen we ook met vaccinaties. De
doelgroep wordt in kaart gebracht. Het aantal benodigde vaccinaties wordt
berekend en ingekocht. Alles gaat om mensen. Maar zodra het over allochtonen
gaat, dreunt de deur dicht. Terwijl er al veel rapporten over zijn verschenen.
Het enige gevoel dat ik hier aan overhoud, is dat de mensen het niet mogen
weten. Nou, dat weten we dan ook weer.'

BESPAREN Redacteur Gijs Herderscheê schrijft op de site hoe er gemakkelijker en
per direct veel meer miljarden bespaard kunnen worden dan door verhoging van de
AOW-leeftijd: hij bepleit een plafond aan de belastingaftrek voor het sparen
voor pensioenen. Hoe dit model werkt, legt hij op de site uit. Reageerder A.
Stuijt: 'Goed plan. Er is overigens geen onderbouwing mogelijk van de noodzaak
tot het optrekken van de AOW-leeftijd tot bijvoorbeeld 67. Het zou zelfs veel
beter crisisbeleid zijn die leeftijd voor een periode van 5 jaar eerst te
verlagen tot 60 en daarna weer geleidelijk te laten oplopen. Dat is voordeliger
voor de schatkist.'

VOORKOMEN Rob Jetten en Thijs Kleinpaste nemen deel aan de discussie over de
voors en tegens van religieus onderwijs en de noodzaak van christelijk
onderwijs. 'Het recht op religieus onderwijs zoals dat is vastgelegd in artikel
23 van de Grondwet, is achterhaald en gebaseerd op een misvatting over vrijheid
van jewelste.'

Kinderen zijn volgens hen 'geen persoonlijk bezit van hun ouders, waar paps en
mams bovendien mee kunnen doen wat ze willen'. Door ze bijvoorbeeld op een
reformatorische of islamitische school te doen. 'Religieus onderwijs mag nooit
onder het mom van vrijheid worden geaccepteerd', schrijven ze, om te concluderen
dat keuzevrijheid niet betekent dat je voor anderen mag bepalen wat goed voor
hen is. 'Voorkom dat.'

In zijn wekelijkse column beschrijft oud-redacteur Ferry Haan zijn ervaringen
als leraar economie.

'Onderwijs is een totaal dichtgeregelde sector. Misschien zijn er mensen die
alle regels begrijpen, maar voor mij geldt dat niet. Ik  begrijp minder en
minder van de organisatie van deze voor Nederland zo belangrijke sector.

'Lees en huiver bij de volgende bloemlezing:  een docent heeft een
normbetrekking van jaarlijks 1.659 klokuur. Een werkweek duurt 36,86 uur. Bij de
normbetrekking hoort een normjaartaak. Hierbij hoort een opslagfactor voor voor-
en nawerk voor de lessen, het maximum aantal lessen en de normering in tijd voor
deskundigheidsbevordering. De maximale lessentaak is 750 uur.

'Het bovenstaande is een samenvatting gemaakt door de Argumentenfabriek over de
onderwijs-CAO. Dit is het blok over hoe lang een gemiddelde docent mag werken.
Ik wil niet weten hoeveel jaar er is onderhandeld om tot deze rare getallen te
komen. 1.659 klokuur delen door 36,86 uur levert ongeveer 45 werkweken op.
Zoveel weken wordt er niet gewerkt in het onderwijs.'

Lees verder op http://vk.nl/opinie

LOAD-DATE: September 11, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              47 of 155 DOCUMENTS



                                 de Volkskrant

                          10 september 2009 donderdag

De derde acte is overrompelend;
Omineus vlammende hartstochten en een onthecht sterftafereel in Chinese
enscenering van Händel

BYLINE: Frits van der Waa

SECTION: KUNST

LENGTH: 716 woorden

SAMENVATTING

Semele

De Chinese performancekunstenaar Zhang Huan mocht van de Brusselse Munt Händels
opera Semele regisseren. In de tweede acte wordt het menens.

VOLLEDIGE TEKST:

Brussel Het is al jaren gebruikelijk dat gerenommeerde beeldende kunstenaars
meewerken aan opera-uitvoeringen, maar in het algemeen beperkt hun bijdrage zich
tot de decors. De Brusselse Munt heeft nu de complete regie van een opera in
handen gelegd van de in 1965 geboren Chinese kunstenaar Zhang Huan. Op het
eerste gezicht is het een drieste onderneming om Händels opera Semele uit   1743
te koppelen aan iemand die naam heeft gemaakt met performances waarin hij zijn
lichaam onderwierp aan minder aangename beproevingen.

De Munt pakt het niet klein aan: op het plein voor de schouwburg staat een
reusachtige sculptuur van Zhang, Three Legged Buddha, waaronder in de pauze de
Mongoolse zangeres Aruhan met gezelschap optreedt. En op het podium staat een
450 jaar oude Chinese Ming-tempel  die Zhang een paar jaar geleden heeft
aangekocht.

Dat ziet er mooi uit, net als de Chinees getinte kostuums, het koor van monniken
en de luidklok die naar beneden komt zakken. Toch botert het aanvankelijk niet
echt tussen Oost en West. Het verhaal van Semele, afkomstig uit de Griekse
mythologie, gaat zoals wel vaker over een affaire tussen oppergod Jupiter en een
sterfelijk meisje, waarbij zijn jaloerse echtgenote Juno roet in het eten gooit.
Zhang verbindt dit gegeven met de geschiedenis van de boerenfamilie die in de
jaren '90 in het tempeltje woonde, en waarin ontrouw en argwaan evenzeer tot een
fatale afloop leidden. Maar die parallel komt niet echt over.

Daar komt bij dat de eerste akte van de opera in dramaturgisch en muzikaal
opzicht weinig verrassend is. De bijdrage van countertenor David Hansen als
Semeles officiële verloofde Athamas is zelfs aan de zwakke kant. De  op zichzelf
geweldige zang van een Mongoolse dame die aan het eind van het bedrijf vanuit de
zaal opkomt, contrasteert vreemd met de gloedvolle barokklanken die het orkest
Les Talens Lyriques onder Christophe Rousset laat horen. Het toont wel aan dat
Zhang niet benauwd is om klinkende Fremdkörper toe te voegen.

Wanneer in het tweede bedrijf Juno en Jupiter hun intree doen, wordt het menens,
en gaat de regie werken - zonder dat je hoeft te weten dat wit in China de kleur
van de dood is, of dat de naakte voet er werd beschouwd als het meest erotische
deel van een vrouwenlichaam. Opeens staat  het eerst zo kale gebouwtje vol met
bamboestengels, en blijkt het herschapen in een liefdestempel vol vrijende
paartjes. Zhang doet daar ten overvloede een swaffelend paard bij. Over de
komische kracht daarvan valt te twisten, maar niet over de effectiviteit van de
beelden, of over de sensuele kwaliteit van Händels muziek. Ning Liang is in de
dubbelrol van Juno/Ino niet altijd even krachtig, maar Jupiter (Jeremy Ovenden)
is jeugdig en zoetgevooisd, en sopraan Ying Huang stijgt als Semele naarmate de
voorstelling vordert tot grote hoogten.

Wat Zhang en Händel in de derde akte uit de kast trekken, is overrompelend. Een
somnolente aria voor een slaapgod, met een langzaam overeind komende opblaasreus
als alter ego. Een spiegelaria voor Semele, vol muzikale verdubbelingen en een
dito toneelbeeld. Omineus vlammende hartstochten, met verbijsterend
uithoudingsvermogen en krachtige lichaamstaal uitgezongen door Huang, gevolgd
door een sterftafereel dat juist weer overtuigt door een grote mate van
onthechting.

Dat Zhang in overleg met Rousset heeft besloten om de kunstmatige goede afloop
van de opera te schrappen is, hoewel niet erg gebruikelijk, in het licht van
deze enscenering volstrekt verdedigbaar.

Zhang Huan is een van de bekendste hedendaagse kunstenaars uit China. Hij werd
bekend met zijn performances, maar ook door grote sculpturen, schilderijen en
foto's. Over zijn sculptuur Three Legged Buddha die nu op het Muntplein in
Brussel staat zei hij: 'Toen ik in mei 2005 in het Tibetaanse Lhasa een bezoek
bracht aan Bakor Street, ontdekte ik bij toeval een stuk van de torso van een
verguld beeld. Dit werk werd tijdens de Culturele Revolutie gestolen uit een
klooster en kwam nadien bij het gewone volk terecht. De torso stond lange tijd
in mijn studio en telkens als ik ernaar keek, werd ik geraakt door zijn mysterie
en bestaan.'

LOAD-DATE: September 9, 2009

LANGUAGE: DUTCH; NEDERLANDS

GRAPHIC: Beeld uit Semele in de regie van Zhang Huan.Foto Forster

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              48 of 155 DOCUMENTS



                                 de Volkskrant

                          10 september 2009 donderdag

Metro wacht op passagiers

BYLINE: Peter de Waard

SECTION: ECONOMIE; Blz. 9

LENGTH: 521 woorden

SAMENVATTING

Dubai heeft 's werelds meest geavanceerde metro.

Alle rijtuigen worden op afstand bestuurd.

Alleen zijn er geen reizigers.

VOLLEDIGE TEKST:

AMSTERDAM Het is een van de meest geavanceerde ondergrondse ter wereld. Alle
stations kennen airconditioning. En met 70 kilometer traject is het de grootste
op afstand bestuurde metro ter wereld.

Het enige wat ontbreekt zijn passagiers.

In het rijkeluisemiraat Dubai werd woensdag een eerste metrolijn officieel
geopend. Dubais heerser sjeik Mohammed bin Rashid Al Maktoum beschreef het als
een historisch moment. 'Het is vergelijkbaar met het moment dat het eerste
containerschip onze haven invoer en het eerste vliegtuig op onze luchthaven
landde.'

De opening van de zogenoemde rode metrolijn moet een lichtpuntje zijn in de
crisis van het emiraat, dat als geen andere staat wordt getroffen door de
internationale vastgoedcrisis. De metro die  diverse locaties op dit deel van
het Arabische schiereiland met elkaar verbindt, was vooral bestemd om de
talrijke buitenlandse werkkrachten - zo'n 70 procent van de bevolking - te
vervoeren. Maar zij zijn in het afgelopen jaar massaal vertrokken. En sinds die
tijd zijn de files als sneeuw voor de zon verdwenen.

De autochtone bevolking heeft weinig op met het volkomen onbekende verschijnsel
van openbaar vervoer. De inwoners voelen er niet veel voor  om in 40 graden
Celsius naar een metrostation te lopen en koesteren hun luxueuze SUV's die
dankzij de goedkope en zwaar gesubsidieerde brandstof óók spotgoedkoop rijden.

Een ander probleem is dat het werk nog niet af is. Hoewel het project in een
recordtijd van drieënhalf jaar is voltooid, waren gisteren nog maar tien van de
29 stations open. Het duurt zeker tot februari jaar totdat de lijn gereed is. In
juni 2010 zal een tweede, groene, metrolijn worden geopend.

De grote haast om de metro voor 2010 te kunnen opleveren, heeft er ook toe
geleid dat de begroting al met 80 procent is overschreden. De kosten zijn
opgelopen tot een slordige vijf miljard euro.

Niettemin zal een kaartje maar één euro kosten. De metro kent daarnaast duurdere
kaartjes voor een speciale luxe klasse, waarin de passagiers op lederen
fauteuils onder de wolkenkrabbers en over het woestijnzand kunnen voortrazen.
Een ander lokkertje voor de welgestelden is dat de hele metro met draadloos
internet is uitgerust. De treinen hebben aparte compartimenten voor vrouwen,
hoewel die ook in de mannenrijtuigen mogen zitten.

Vandaag zal het gewone volk voor het eerst van de metro gebruik kunnen maken.
Maar sceptici vrezen dat het angstig stil in de metro zal zijn. Vele
bouwprojecten in Dubai liggen stil vanwege gebrek aan belangstelling. Hierdoor
zijn ook de gastarbeiders vertrokken. De aanleg van nog eens twee nieuwe
metrolijnen is daarom ook op de lange baan geschoven.

Dubai is in tegenstelling tot veel van zijn buurlandjes geen rijke oliestaat.
Het heeft zijn rijkdom vooral te danken aan de speculatie in de bouwsector. De
schuld van Dubai is hierdoor opgelopen tot 85 miljard dollar, twee keer zo groot
als het huidige BBP.

Een kaartje kost slechts  1 euro, maar de bevolking stapt liever in haar SUV's

LOAD-DATE: September 9, 2009

LANGUAGE: DUTCH; NEDERLANDS

GRAPHIC: De metro van Dubai zal grotendeels bovengronds over het woestijnzand
razen.  Foto EPA

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              49 of 155 DOCUMENTS



                                 de Volkskrant

                           9 september 2009 woensdag

In het park liever geen 'permanent ongeluk';
Leidsche Rijn Kunst in de wijk moet leefbaarheid bevorderen

BYLINE: Charlotte Huisman

SECTION: HUIS

LENGTH: 1016 woorden

SAMENVATTING

Vijftien kunstwerken verfraaien de vinexwijk Leidsche Rijn. Maar zitten jonge
gezinnen daar nou op te wachten?

VOLLEDIGE TEKST:

Op een net aangelegd stukje weg dat plotseling ophoudt tussen pas aangeplante
boompjes, ligt een enorme ravage van twee gekantelde auto's, rondslingerende
banden en een vlag. 'We hebben de ANWB al gebeld om het eerste ongeluk  in
Leidsche Rijn Park te melden', grijnzen twee werkmannen.

Een bewoner van de vinexwijk Leidsche Rijn die  zijn hond in het park uitlaat,
kan het in brons gegoten kunstwerk Barricade van de Spaanse kunstenaar Fernando
Sánchez Castillo wel waarderen: het roept bij hem associaties op van de
Berlijnse Muur, vertelt hij. 'Maar ik ken ook mensen die het een naargeestige
asbak vinden.'

En dat is nog zacht uitgedrukt. Een aantal omwonenden heeft over het kunstwerk
geklaagd en zegt er geen zin in te hebben dagelijks geconfronteerd te worden met
een 'permanent ongeluk'.  Bewoonster Charlotte Meeuwissen: 'Deze bermbom, zoals
sommigen dit werk al noemen, is afschuwelijk en past niet in de omgeving van een
prachtig park. Wij hebben er geen inspraak over gehad en staan nu perplex.'

Het is één van de zeven kunstwerken in het Beeldenpark dat door organisatie
Beyond in het hart van Leidsche Rijn is opgezet. En het is ook het kunstwerk dat
de heftigste reacties oproept, vertelt programmamanager van Beyond Monique
Dirven.  'Zowel in positieve als in afkeurende zin. Sommige mensen vinden het
afschuwelijk, anderen vinden het fantastisch. Een beetje discussie hoort bij dit
werk; het is een monument voor de gewone man die in verzet komt.'

Barricade roept dus emotie op, zoals kunst in de openbare ruimte dat vaker doet.
En misschien  wel extra omdat het beeld is neergezet in een vinexwijk, die nog
glimt van nieuwheid. In dit  stadsdeel waar ongeveer 80 duizend mensen komen te
wonen, is serieus werk gemaakt van kunst; die was er eerder dan een supermarkt
en een kinderdagverblijf, tot onbegrip van sommige bewoners.

Ook in andere nieuwbouwwijken besteden gemeenten veel aandacht aan kunst, met
het idee dat deze 'de leefbaarheid' en 'sociale cohesie' bevordert. Maar hebben
de veelal jonge gezinnen met kinderen in hun net opgeleverde huizen wel behoefte
aan kunst? En levert het wat op voor een wijk?

Ellis Hamelink schreef voor haar studie Vrijetijdsmanagement aan de Hogeschool
INHolland de scriptie 'Kunst leukt Vinex-wijk op' die werd bekroond met een
prijs. 'Kunst in nieuwe wijken heeft zin', is haar conclusie. Bewoners worden
trots op hun wijk als deze iets unieks heeft, een eigen identiteit heeft.'

De gemeente Utrecht is volgens Hamelinks onderzoek het meest ambitieus met kunst
in de nieuwe wijk. Komende zaterdag  heeft een deel van het Utrechtse Uitfeest
er zelfs plaats, met een beeldenroute, optredens van bands als Voicst en De
Staat op een net opgeleverd festivalterrein, en performances van onder  anderen
schrijver Arnon Grunberg die bij wijze van kunstwerk een tijd in de wijk
verbleef.

De manifestatie zaterdag is de afsluiting en viering van 10 jaar kunst in
Leidsche Rijn van de organisatie Beyond. Zij laat 15 kunstwerken achter in de
wijk. Doel was de stedelijkheid in de wijk bevorderen, en ook heel belangrijk:
bewoners van de 'oude' stad over de brug over het Amsterdam-Rijnkanaal lokken
naar de vinexwijk.

De gemeente Utrecht wil dat Leidsche Rijn een volwaardig onderdeel is van de
stad. Is dat gelukt met kunst? Monique Dirven: 'Dit project heeft Leidsche Rijn
zeker bekender gemaakt. Maar het blijft lastig om massa's mensen uit de oude
stad te trekken. Dan moet je echt met iets groots komen, zoals dit festival.'

Een van de vooroordelen van de bewoners van de oude stad, namelijk dat je
steevast de weg kwijt raakt in de vinexwijk, blijkt niet helemaal onterecht.
Vandaar dat de organisatie veel werk maakt van  de bewegwijzering. De bewoners
van de wijk zelf zijn, ondanks de commotie over enkele minder toegankelijke
werken, opvallend positief over de kunstmanifestaties. 'Leuk dat hier zo veel
gebeurt, dat het hier niet zo saai is als sommige mensen van buiten denken',
zegt een jonge vrouw die zegt met veel plezier in de wijk te wonen.

Het budget van Beyond was 8 miljoen euro, inclusief sponsorgeld, voor tien jaar.
Wat goed heeft gewerkt zijn de zogeheten 'parasites', tijdelijke bouwwerken
ontworpen door kunstenaars, die dienst doen als bijvoorbeeld een theater, zolang
de permanente voorzieningen er nog niet zijn. Parasites als de Paper Dome en Het
Gebouw zijn een begrip in de wijk geworden.

Beyond heeft bewust gekozen voor 'high art', terwijl in andere wijken de
gemeenten vooral inzetten op 'community art', kunst met de bewoners. Carlijn
Diesfeldt, projectleider van Beyond, merkt op dat juist het kunstwerk in  het
Beeldenpark waarvoor bewoners persoonlijke bezittingen mochten aanleveren, veel
positieve respons kreeg. In dit werk van Mathilde ter Heijne zijn deze
voorwerpen te zien in het nog prille park in ondergrondse, verlichte vitrines.

Dit weekend wordt ook het boek gepresenteerd met columns van schrijver Arnon
Grunberg over zijn verblijf in de wijk. Van Dirven: 'Dat Grunberg naar Leidsche
Rijn komt, is voor zo'n wijk fantastisch.'

Denkt Grunberg zelf dat het zin heeft om kunstenaars naar een vinexwijk te
halen? Grunberg mailt terug: 'Zin, ach, niet in de sociaal-democratische
traditie dat kunst en kunstenaar het volk zouden moeten verheffen, maar je kunt
er moeilijk iets op tegen hebben dat de overheid, die een grote nieuwbouwwijk
neerzet, tot de conclusie komt dat het misschien aardig is daar ook wat kunst
neer te zetten. Het feit dat een project als het mijne ('embedded' gaan bij
bewoners van Leidsche Rijn) goedkeuring vindt in de ogen van commissies is een
hoopvol teken. Als mijn aanwezigheid daar wat vooroordelen wegneemt bij mij en
mijn lezers, en wellicht wat vooroordelen over mij van de gastgezinnen, dan
heeft het wat mij betreft al zin. Maar het is natuurlijk onzin dat kunst in
welke hoedanigheid dan ook een buurt 'leefbaar' gaat maken, maar 'leefbaar' is
ook een beetje een raar modewoord.'

'Bewoners worden

trots op hun wijk als

deze iets unieks heeft'

LOAD-DATE: September 8, 2009

LANGUAGE: DUTCH; NEDERLANDS

GRAPHIC: Omstreden kunstwerk 'Barricade' van Fernando Sánchez Castillo in het
Beeldenpark van Leidsche Rijn.Foto Raymond Rutting

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              50 of 155 DOCUMENTS



                                 de Volkskrant

                            8 september 2009 dinsdag

Waarom blijven we in 'die zandbak'?

BYLINE: Noël van Bemmel, Theo Koelé

SECTION: VOORPAGINA; Blz. 1

LENGTH: 652 woorden

SAMENVATTING

MISSIE URUZGAN

De steun voor Task Force Uruzgan brokkelt gestaag af. Maar het Nederlandse
incasseringsvermogen blijkt groter dan gedacht.

VOLLEDIGE TEKST:

amsterdam Het was een gevoelig onderwerp aan het begin van de missie in Uruzgan:
hoeveel gesneuvelde soldaten kan Nederland aan, voordat de troepen worden
teruggetrokken? 'Ik verwacht dat er bij tien doden consequenties zijn. Dan heeft
de bevolking het wel gehad', verwachtte oud-chef Defensiestaf Arie van der Vlis.

Voormalig minister Jan Pronk: 'Ik denk niet dat Nederland tientallen doden kan
hebben. De kans is groot dat het tot onvoorziene emotionele situaties leidt.'
Een andere oud-minister, Relus ter Beek, waarschuwde voor het
'bodybag-syndroom': zodra de eerste kisten op vliegveld Eindhoven arriveren,
brokkelt het maatschappelijk draagvlak af.

De afgelopen twee dagen was het weer raak. Maandag reed de 44-jarige
sergeant-majoor Mark Leijsen op een bermbom, zondag sneuvelde de 26-jarige
commando Kevin van de Rijdt tijdens een vuurgevecht. De 20ste en 21ste
Nederlandse militair die in een kist terugkeren uit Afghanistan. Gisteravond
deed de Commandant der Strijdkrachten een dringende oproep: 'Ik hoop dat de
Nederlandse bevolking als één blok achter de Nederlandse militairen en het
thuisfront blijft staan. Die steun is essentieel voor de uitvoering van ons
werk.'

Zo keerde een oude vraag  terug: hoeveel gesneuvelde soldaten kan Nederland aan?

Elke maand peilt Defensie de publieke steun voor de Uruzganmissie. De afgelopen
maand bleek 37 procent van de Nederlanders voorstander van de missie, 32 procent
is tegen en de rest weet het niet. Wie alle peilingen sinds het begin van de
missie in 2006 achter elkaar legt, ontdekt dat de steun onder de bevolking
gestaag afbrokkelt. Tegelijkertijd stijgt het aantal tegenstanders. De
verschuivingen zijn echter bescheiden.

De regering vindt de geringe maatschappelijke steun zorgwekkend. Defensie pakt
graag elke kans om het nut van de missie nog eens uit te leggen. Wie een
discussiemiddag organiseert over Afghanistan, zal weinig moeite hebben een hoge
generaal te vinden die bereid is een presentatie te geven.

Een populair plaatje bij dergelijke gelegenheden is een luchtfoto van Tarin Kowt
By Night. Voor de missie was er louter duisternis, nu brandt hier en daar licht.
In de komende tijd zal Defensie nadrukkelijker wijzen op het Nederlandse
eigenbelang achter de missie. Slechts 7 procent van de Nederlanders gelooft dat
Task Force Uruzgan de kans op een terroristische aanslag in eigen land
vermindert.

Wat wel toeneemt bij iedere dode, is de waardering voor de Nederlandse militair.
Iedere gesneuvelde krijgt gemiddeld 5.000 condoleances van gewone Nederlanders.
'Respect!', staat vaak op het virtuele condoleanceregister. Of: 'Sterkte met het
verlies!'

Maar terwijl de registers van Defensie vollopen met zulke reacties, verschijnen
op een site als http://nu.nl andersoortige commentaren. Waarom haalt de regering
onze militairen niet terug uit 'die zandbak' waar niemand vrede wil? En ook:
militairen hebben toch zelf gekozen voor hun riskante vak?

Statistisch is het aantal Nederlanders dat trots zegt te zijn op de eigen
militairen stabiel: 57 procent. Maar allerlei nieuwe vormen van waardering
duiken op. Zo zijn meer dan honderdduizend bumperstickers verkocht met de tekst:
'Steun onze troepen in Afghanistan!' De jaarlijkse Veteranendag groeide uit van
intiem evenement voor oude mannen tot een massabijeenkomst waar tienduizenden
een symbolische anjer in hun knoopsgat steken.

Kortom: de steun voor de missie en voor de militair ontwikkelt zich
tegengesteld.

Het incasseringsvermogen van de Nederlandse samenleving blijkt groter dan
gedacht. Ondanks dieptepunten, waarbij Nederlandse soldaten omkwamen door eigen
vuur, of de dood van de zoon van de Commandant  der Strijdkrachten. Tot nu toe
overheerst het motto op de voorkant van het Nederlandse paspoort: Je
maintiendrai.

kopje

LOAD-DATE: September 8, 2009

LANGUAGE: DUTCH; NEDERLANDS

GRAPHIC: BI steun uruzgan 080909
Canadese soldaten dragen maandag in Kandahar de kist van een zondag in
Zuid-Afghanistan gesneuvelde collega. Het dodental onder de Canadezen is
opgelopen tot 129, onder de Britten tot 212 en onder de Amerikanen tot 816. In
tegenstelling tot in Nederland woedt in Canada al vanaf het begin een fel debat
over het nut van de militaire missie. Foto Reuters

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              51 of 155 DOCUMENTS



                                 de Volkskrant

                           5 september 2009 zaterdag

Koppel huur niet aan inkomen

BYLINE: Anita Engbers

SECTION: FORUM; Blz. 9

LENGTH: 886 woorden

SAMENVATTING

Door de huren te koppelen aan inkomen, wordt de solidariteit van de huurder te
zwaar op de proef gesteld en is de sociale verhuurder een huisjesmelker
geworden, betoogt Anita Engbers.

VOLLEDIGE TEKST:

Het is de wereld op zijn kop: in het Volkskrant-katern 2 (26 augustus) een
artikel vol begrip over de tussentijdse prijsdaling van nieuwe koopwoningen en
de frustratie die dat oplevert bij 'gedupeerde' eerdere kopers. Tegelijkertijd
krijgen voorstanders van  het streven om in de sociale huursector
inkomensafhankelijke huren te introduceren volop ruimte voor hun
propagandistische kletspraat en beperkt het begrip voor gedupeerde huurders zich
tot kanttekeningen in de marge. Onbenulligheid en gebrek aan historische kennis
zijn de hoofdoorzaken.

De verkoop van woningen geschiedt op de vrije markt. Daar gelden de wetten van
vraag en aanbod ongeremd. Het is net zo normaal dat de prijs van nieuwbouw nu
zakt als dat de groenteboer op het eind van de dag zijn aardbeien afslaat.

De sociale huursector is er primair voor mensen met een gering of onzeker
inkomen voor wie de vrije markt een te groot risico vormt. Hier zou moeten
gelden dat de prijs van de woning gekoppeld is aan de kwaliteit ervan, en dat de
prijs jaarlijks stijgt met inflatie tenzij er extra kwaliteit aan de woning
wordt toegevoegd. De vervanging van een gaskachel in de huiskamer door centrale
verwarming in het hele huis is bij voorbeeld een gerechtvaardigde reden de huur
harder te laten stijgen.

Er is een tekort aan huurwoningen en  in plaats van de meest voor de hand
liggende oplossing - vergroting van het aanbod; bijbouwen dus - wordt sinds tien
jaar door de corporatiesector aangedrongen op onredelijke prijsverhoging. Nu
eens heet het dat dit instrument scheefwonen kan bestrijden, dan weer dat het de
doorstroming bevordert. Onzin natuurlijk. Het enige wat werkt, is verhoging van
de bouwproductie.

De reden dat corporaties zich ontwikkeld hebben tot hoge-hurenjunks, ligt in de
wijze waarop de verzelfstandiging van de sector midden jaren negentig
gefinancierd is. Om de corporaties in de gelegenheid te stellen versneld
voldoende eigen vermogen op te bouwen, werd een stelsel geïntroduceerd van
zogenaamde streefhuren waar corporatiewoningen in hoog tempo naartoe mochten
groeien. Enkele jaren achtereen stegen de huren harder dan de inflatie en kon
menig werknemer zijn loonsverhoging direct afstaan aan de verhuurder. De
corporaties lieten in die beginjaren hun uitgaven aan onderhoud dalen.

Tegen de tijd dat de streefhuren in zicht kwamen, was de begrotingsdiscipline
bij corporatiedirecteuren ver te zoeken en zon de branche op een manier om
verder te leven op steeds grotere voet. De toenmalige minister van
Volkshuisvesting, Sybilla Dekker, was hun ter wille met het voorstel een groter
deel van de huurwoningen te liberaliseren en de subjectieve, want door de vrije
markt bepaalde, ozb-waarde een plek te geven in het objectieve
woningwaarderingsstelsel.

Onder aanvoering van de toenmalige Woonbond-directeur Mária van Veen verzetten
de huurders zich daar fel tegen en drongen aan op terugkeer naar het
basisprincipe van inflatievolgend huurbeleid. Dekker moest aftreden vanwege de
Schipholbrand en van haar huurplannen kwam niets terecht.

In het conceptverkiezingsprogramma van de PvdA voor de jongste Tweede
Kamerverkiezingen stond het voornemen om de huren de lonen te laten volgen.  De
PvdA in Den Haag bleek het  met Dekker eens te zijn. Op initiatief van de
afdelingen Gouda en Amsterdam-Westerpark repte de definitieve tekst van een
loonvolgend/inflatievolgend huurbeleid. Verder dan deze tegemoetkoming wilde men
niet gaan. In verkiezingstijd  nam de PvdA met het inflatievolgend huurbeleid
de SP de wind uit de zeilen en vervolgens kwam het door de PvdA in het
regeerakkoord tegenover de bescherming van de hypotheekrenteaftrek door het CDA.

Onder het dekschild van het algemene inflatievolgend huurbeleid is door de
PvdA-ministers Vogelaar en  Van der Laan het loonvolgend huurbeleid geruisloos
van stal gehaald middels de experimenten met Huren op Maat.

Per saldo is er voor huurders geen verschil tussen de frontale aanval van
Dekker en de sluiproute van Van der Laan. Ook de laatste geeft toe aan het
verlangen van de verhuurders de huren te koppelen aan het inkomen van de
huurder.

Daarmee  geeft hij  de corporaties toestemming inkomenspolitiek te bedrijven.
Bovendien stelt hij de solidariteit van de hurende Jan Modaal zwaar op de proef
omdat deze dubbelop mag betalen: via de belastingen voor de huurtoeslag en via
zijn hoge huur voor de korting op de huur van zijn armere buurman, die  in
precies hetzelfde huis woont.  Zo verdwijnt  de relatie tussen huurprijs en
kwaliteit van de woning definitief uit zicht en is er in dat opzicht geen
verschil meer te maken tussen een sociale verhuurder en een huisjesmelker.

Het is onbegrijpelijk dat het verzet hiertegen zo mondjesmaat is. Waar blijft de
vakbond, die zich realiseert dat het zinloos wordt te onderhandelen over
loonsverhoging als het resultaat straks niet meer ten goede komt aan een hurende
werknemer maar aan zijn huisbaas? Wat bezielt de Woonbond onder leiding van
Ronald Paping om Huren op Maat vooralsnog het voordeel van de twijfel te geven?

Wie komt op voor de huurders?

Relatie tussen huurprijs en kwaliteit van de woning verdwijnt uit zicht

LOAD-DATE: September 5, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              52 of 155 DOCUMENTS



                                 de Volkskrant

                           5 september 2009 zaterdag

Vrouw van nature minder geschikt als strafrechter

BYLINE: Joost Eerdmans

SECTION: FORUM; Blz. 8

LENGTH: 560 woorden

SAMENVATTING

Joost Eerdmans is dol op vrouwen. Dames, go for it, de wereld heeft jullie
nodig, zegt hij. Tenminste, zolang jullie niet op de stoel van de rechter gaan
zitten.

VOLLEDIGE TEKST:

Laat ik helder zijn: ik ben dol op vrouwen. Als vrouwen de bancaire sector
hadden bestierd, dan was er geen kredietcrisis geweest. Als de Russische
heilstaat door vrouwen was geleid, dan had het socialisme kunnen werken.
Hebzucht en onbeheersbare prestatiedrang hadden niet het ideaal van gelijkheid
en zorg voor elkaar ondermijnd. Als vrouwen de wereld bestuurd hadden, was
Amnesty International overbodig en het WWF allang opgeheven, stond het milieu er
beter voor, was er geen wapenwedloop geweest en zou wereldvrede een reëele optie
zijn. Wat mij betreft wordt de volgende emancipatiegolf een tsunami, dames, go
for it, de wereld heeft jullie nodig. Obama wordt openlijk geprezen om zijn
vrouwelijke eigenschappen en Angela Merkel liet het zien bij de herdenking van
de start van de Tweede Wereldoorlog in Polen: het erkennen en bespreekbaar maken
van gevoelens veroorzaakte een doorbraak in een moeizame burenrelatie.

Enkele uitzonderingen  daargelaten (Nina Brink, Imelda Marcos, Winnie Mandela),
zijn vrouwen over het algemeen minder hebzuchtig, minder crimineel, presteren ze
beter in het onderwijs en kleven ze niet aan mijn bumper. Eigenschappen die al
sinds het begin der tijden worden toegeschreven aan vrouwen, zowel vanuit de
'onderbuik' van de gewone man als vanuit wetenschappelijke hoek:  empathisch,
barmhartig, toegevend, tolerant, nemen van afgewogen beslissingen, zoeken naar
win/winoplossingen. Sterke punten als je in de zakelijke dienstverlening actief
bent of als mediator, maar ze lijken mij minder geschikt voor de strafrechter
die een meervoudig moordenaar naar de gevangenis moet sturen.

Voor het eerst telt Nederland  meer vrouwelijke rechters dan mannelijke. In 2008
was maar liefst 87 procent van de nieuwe rechterlijke ambtenaren in opleiding
vrouw.  De feminisering heeft de rechtspraak in haar macht. Ik heb van de week
de knuppel in het hoenderhok gegooid door te stellen dat vrouwelijke rechters
over het algemeen softer zijn dan mannelijke. Is hier empirisch bewijs voor?
Nee. Maar is het vreemd om te veronderstellen dat een vrouwelijke rechter minder
aan vergelding denkt dan aan resocialisatie van de dader? Ik denk dat genoemde
en algemeen aanvaarde karaktereigenschappen van de vrouw  haar oordeel over
misdadigers en hoe die aangepakt moeten worden, milder zullen maken dan dat van
een man. Een vrouwelijke rechter zal meer oor hebben voor de achtergrond en de
omstandigheden, zich focussen op de toekomst, de herintegratie van de dader, de
tweede kans. Goed nieuws voor advocaten, slecht nieuws voor ons rechtsgevoel.
Wie barmhartig is voor de wolven, doet onrecht aan de schapen.

Ons strafklimaat is mild. Dat vindt - waar het om geweldsmisdrijven gaat -  99
procent van de bevolking (SCP 2004), waaronder ikzelf. Uit 246 door mij
onderzochte enkelvoudige moord- en doodslagzaken bleek in 2005 dat een
moordenaar in Nederland gemiddeld 6 jaar  in de gevangenis zit en een
doodslagpleger gemiddeld 3,3 jaar. Tegelijk stelt het CBS vast dat de
geweldscriminaliteit sinds 2002 aan het stijgen is. Dit komt heus niet allemaal
door vrouwen,   maar met de feminisering van onze rechtspraak wordt ons
strafklimaat zeker niet strenger.

LOAD-DATE: September 5, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              53 of 155 DOCUMENTS



                                 de Volkskrant

                           2 september 2009 woensdag

Psychiatrische patiënt trekt eerder geweld aan;
interview  Jaap van Weeghel

BYLINE: Malou van Hintum

SECTION: BINNENLAND; Blz. 2

LENGTH: 383 woorden


Amsterdam Psychiatrische patiënten zijn  niet alleen vaker slachtoffer dan
dader van geweld, ze zijn het ook  vaker dan gezonde Nederlanders.  Dat zegt
Jaap van Weeghel, directeur van het Kenniscentrum Rehabilitatie in Utrecht, op
basis van  een vooronderzoek dat hij 3 september presenteert op de themadag
'Geweld tegen psychiatrische  patiënten' van  NWO (de Nederlandse  Organisatie
voor Wetenschappelijk Onderzoek).

Volgens Amerikaanse cijfers zijn  psychiatrische patiënten elf keer  vaker
slachtoffer. Is het in Nederland ook zo erg?

'Waarschijnlijk niet. In de VS lopen veel onverzekerden rond die  geen
behandeling krijgen. Ook de  achterstandsbuurten in Chicago  kun je niet
vergelijken met bijvoorbeeld Amsterdam Zuid-Oost.  Die explosieve combinatie
zorgt  ervoor dat je  makkelijk  met geweld in aanraking komt.

'In Nederland is 5 procent van de  gewone burgers slachtoffer van  geweld, tegen
8 tot 20 procent van  de psychiatrische patiënten. Er is  nog geen eenduidig
cijfer, omdat  er gemeten is onder verschillende  groepen, over verschillende
perioden en op verschillende manieren.  Daarom wil NWO een goed landelijk
onderzoek laten uitvoeren.'

Uit uw vooronderzoek komen al  bepaalde risicogroepen naar voren.

'Daklozen, mensen met psychosen, schizofrenie, ADHD en posttraumatische
stressstoornis  hebben een grote kans om slachtoffer te worden. En dan vooral
degenen met de ergste symptomen  . Verslaafden ondervinden het meeste  geweld
thuis: van de partner of  van andere huisgenoten.'

Thuis?

'We weten het niet precies, maar  er zijn heel veel mensen met een
alcoholverslaving die een partner  en een gezin hebben, en wellicht  elke avond
dronken thuiskomen.  Dat kan tot ruzie en agressie leiden. Mensen die zo'n thuis
niet  hebben, zoals daklozen of mensen  die op zichzelf wonen, komen dat  geweld
elders tegen.'

Is dit de keerzijde van de vermaatschappelijking, het terugbrengen van
psychiatrische patiënten in de samenleving?

'Het zijn meestal niet de mensen  die onder begeleiding in de stad  wonen die
extra risico's lopen. Het  gaat veel vaker om mensen die  zich aan zorg
onttrekken en geen  dak boven hun hoofd hebben. Die  moeten actief met mobiele
zorgteams worden opgezocht, zodat ze  goede behandeling en praktische  steun
krijgen en niet in de narigheid terechtkomen.'

LOAD-DATE: September 1, 2009

LANGUAGE: DUTCH; NEDERLANDS

GRAPHIC: Jaap van Weeghel

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              54 of 155 DOCUMENTS



                                 de Volkskrant

                           2 september 2009 woensdag

Onderzoek Irak loopt vertraging op;
Gevoelig onderwerp voor het kabinet krijgt door uitstel een extra politieke
lading

BYLINE: Theo Koelé

SECTION: VOORPAGINA; Blz. 1

LENGTH: 396 woorden

SAMENVATTING

Commissie-Davids kreeg gegevens van 'klokkenluiders'.

Tientallen meters dossiers.

VOLLEDIGE TEKST:

DEN HAAG Het onderzoek naar de Nederlandse betrokkenheid bij de Irakoorlog in
2003 loopt vertraging op. De onafhankelijke commissie-Davids slaagt er niet in
rondom de 'streefdatum' 1 november rapport uit te brengen, zo heeft zij premier
Balkenende en de voorzitters van de Eerste en Tweede Kamer deze week laten
weten.

Volgens welingelichte bronnen is de commissie pas eind dit jaar of begin volgend
jaar klaar. Het toch al gevoelige onderwerp - CDA-voorman Balkenende heeft zich
jarenlang fel verzet tegen het onderzoek, de PvdA was voor - krijgt dan een
extra politieke lading. Begin maart 2010 vinden de gemeenteraadsverkiezingen
plaats, die onvermijdelijk de verstandhouding in het kabinet op de proef zullen
stellen.

De onderzoekscommissie, genoemd naar voorzitter Willibrord Davids, oud-president
van de Hoge Raad, kreeg gegevens van 'klokkenluiders' binnen het
overheidsapparaat en, na een oproep op de website, van 'gewone' burgers.

De commissie verdiepte zich eerst in de beschikbare openbare informatie, kreeg
vervolgens een enorme hoeveelheid geheime stukken (inclusief de notulen van de
ministerraad), en voerde gesprekken met een groot aantal betrokkenen, onder wie
(oud-)bewindslieden en ambtenaren. De dossiers beslaan inmiddels enkele
tientallen meters.

De overstelpende hoeveelheid informatie noopt Davids en de zijnen ertoe extra
tijd uit te trekken voor de zogeheten tweede ronde van het onderzoek. Sommige
ondervraagden worden opnieuw aan de tand gevoeld, er is meer 'bronnenonderzoek'
nodig, en er zou nog worden gewacht op nadere informatie uit het buitenland,
vooral van inlichtingen- en veiligheidsdiensten.

Ook buigt de commissie zich op verzoek van het kabinet over talrijke vragen uit
het parlement - een staatsrechtelijk novum. Sinds het begin van het onderzoek
stelden Kamerleden onder meer vragen over vermeende samenwerking tussen
Nederlandse en andere westerse inlichtingendiensten in Irak.

De huidige regeringspartijen CDA en PvdA waren het destijds oneens over de
Amerikaanse invasie. Het demissionaire kabinet-Balkenende (CDA, VVD, LPF)
betuigde 'politieke steun' aan de VS, de PvdA - waarmee het CDA tevergeefs
onderhandelde over regeringsvorming - nam daar afstand van. De commissie-Davids
wil uitgebreid aandacht besteden aan deze episode.

LOAD-DATE: September 1, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              55 of 155 DOCUMENTS



                                 de Volkskrant

                            31 augustus 2009 maandag

kop kop;
interview  steekwoord

SECTION: BINNENLAND; Blz. 3

LENGTH: 384 woorden


tekst

Psychiatrische patiënten zijn niet alleen vaker slachtoffer dan dader van
geweld, ze zijn het ook vaker dan gezonde Nederlanders. Dat zegt Jaap van
Weeghel, directeur van het Kenniscentrum Rehabilitatie in Utrecht, op basis van
een vooronderzoek dat hij 3 september presenteert op de themadag 'Geweld tegen
psychiatrische patiënten' van NWO (Nederlandse Organisatie voor Wetenschappelijk
Onderzoek).

Volgens Amerikaanse cijfers zijn psychiatrische patiënten elf keer vaker
slachtoffer. Is het in Nederland ook zo erg?

'Waarschijnlijk niet. In de VS lopen veel onverzekerden rond die geen
behandeling krijgen. Ook de achterstandsbuurten in Chicago kun je niet
vergelijken met bijvoorbeeld Amsterdam Zuid-Oost. Die explosieve combinatie
zorgt ervoor dat je wel heel makkelijk met geweld in aanraking komt.

'In Nederland is 5 procent van de gewone burgers slachtoffer van geweld, tegen 8
tot 20 procent van de psychiatrische patiënten. Er is nog geen eenduidig cijfer,
omdat er gemeten is onder verschillende groepen, over verschillende perioden en
op verschillende manieren. Daarom wil NWO een goed landelijk onderzoek laten
uitvoeren.'

Uit uw vooronderzoek komen al bepaalde risicogroepen naar voren.

'Daklozen, mensen met psychosen, schizofrenie, ADHD en PTSS (posttraumatische
stressstoornis) hebben een grote kans om slachtoffer te worden. En dan vooral
degenen met de ergste symptomen en de meeste zorgbehoeften. Verslaafden
ondervinden het meeste geweld thuis: van de partner of van andere huisgenoten.'

Thuis?

'We weten het niet precies, maar er zijn heel veel mensen met een
alcoholverslaving die een partner en een gezin hebben, en wellicht elke avond
dronken thuis komen. Dat kan tot ruzie en agressie leiden. Mensen die zo'n thuis
niet hebben, zoals daklozen of mensen die op zichzelf wonen, komen dat geweld
elders tegen.'

Is dit de keerzijde van de vermaatschappelijking, het terugbrengen van
psychiatrische patiënten in de samenleving?

'Het zijn meestal niet de mensen die onder begeleiding in de stad wonen die
extra risico's lopen. Het gaat veel vaker om mensen die zich aan zorg onttrekken
en geen dak boven hun hoofd hebben. Die moeten actief met mobiele zorgteams
worden opgezocht, zodat ze goede behandeling en praktische steun krijgen en niet
in de narigheid terechtkomen.'

Malou van Hintum

LOAD-DATE: August 31, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              56 of 155 DOCUMENTS



                                 de Volkskrant

                           27 augustus 2009 donderdag

Marcel van Dam  Afrekenen met het superkapitalisme

BYLINE: Marcel van Dam

SECTION: FORUM; Blz. 11

LENGTH: 738 woorden


Paul Krugman, de beroemde Amerikaanse econoom aan Princeton University en
columnist van de New York Times sprak er in zijn laatste column (Economie, 18
augustus) zijn teleurstelling over uit dat de kredietcrisis tot dusver niet
heeft geleid tot een herwaardering van de overheid als interventiemacht op de
vrije markt.

Hij verwijst naar het debat in Amerika over de gezondheidszorg, waar met de
meest krankzinnige argumenten een  publiek systeem wordt bestreden om een
evident onrechtvaardig en tekortschietend vrije marktsysteem in stand te kunnen
houden. Volgens Krugman laten we in de huidige crisis een cruciale kans lopen.
We staan op een keerpunt, maar we kunnen onze draai niet maken.

Wat Krugman voor Amerika beschrijft, gaat ook op voor Europa en Nederland. Er is
nog geen  echt debat over de betekenis van de ineenstorting van het
superkapitalisme en over betere alternatieven gestart.

Ik vind dat de analyse van Krugman ook tekort schiet. Hij denkt dat de
tegenstelling tussen markt en overheid voortkomt uit een verkeerde inschatting
van wat de markt en de overheid voor het volk kunnen betekenen. Ik denk dat het
probleem veel breder en veel dieper is.

Met de komst van het neoliberalisme, door Krugman Reaganomics genoemd, is de
politiek zelf aan de sloop van het vertrouwen in de overheid begonnen. President
Reagan wist het zo pakkend te zeggen: de overheid lost geen problemen op,  ze ís
het probleem. De idee werd gevestigd dat iedere belastingdollar er eigenlijk een
te veel is en dat om die reden de belasting zo laag mogelijk moest worden
gehouden. Ook in de meeste Europese landen is dat verhaal er in gestampt, met
Nederland in de voorhoede.

Naast doorslaggevende voordelen, vertoont de democratie bij de verdediging van
de overheid een groot nadeel. Door de transparantie die democratische controle
vereist, wordt ieder foutje dat in de overheidsbureaucratie wordt gemaakt  en
iedere verspilling die plaatsvindt, uitvergroot en belachelijk gemaakt. In het
bedrijfsleven worden ten minste zo veel fouten gemaakt en wordt er ten  minste
zo veel geld verspild. Ook daar draaien uiteindelijk de consumenten voor op.
Maar bedrijven weten die missers heel bekwaam te verbergen.

Belangrijker nog dan het diepe wantrouwen tegen de overheid is het succes dat
het neoliberalisme heeft geboekt met het dienstbaar maken van de hele
samenleving aan de economie. In de standenmaatschappij werd door de leidende
elite arbeid gezien als een noodzakelijk kwaad dat beter kon worden overgelaten
aan het gewone volk.

Nu bestaat de ondernemende en bestuurlijke elite uit stresskippen die met elkaar
wedijveren hoeveel uur ze wel in de week werken. En het volk wordt aangepraat
dat het dat ook zou moeten willen. Mensen zijn hun identiteit steeds meer aan
hun werk gaan ontlenen. Vraag iemand wat hij doet en hij zal nooit zeggen dat
hij in het kerkbestuur zit, in de speeltuin oppast of een paar kinderen opvoedt.
Hij zegt wat voor werk hij doet, en als dat niet sexy genoeg is, verzint hij er
iets moois bij.

Het primaat van de economie heeft er ook toe geleid dat ons normenstelsel er op
wordt aangepast. Succes wordt in geld gemeten en daarom is veel geld verdienen
een succes, hoe ook gerealiseerd.

Als gemeenten er in slagen de bijstandsuitgaven te verminderen is die ombuiging
om die reden ook gerechtvaardigd. Wat de gevolgen zijn voor de mensen die er het
slachtoffer van zijn, vindt niemand meer interessant.

De prestatiemaatschappij heeft er toe geleid dat een toenemend aantal mensen
niet meer kan voldoen aan de steeds hogere eisen die er aan hen worden gesteld.
Met als gevolg dat er op die groep steeds meer drang en dwang wordt uitgeoefend
om zich toch zo rendabel mogelijk te maken. Of zich zo geschikt mogelijk voor te
doen.

Schoolverlaters die geen werk kunnen vinden, gaan 'studeren'. Niet omdat ze die
ambitie hebben, maar omdat ze niet op hun cv willen hebben staan dat ze
werkloos zijn geweest. Een luxe vorm van verborgen werkloosheid.

Afrekenen met het superkapitalisme dat ons aan de rand van de afgrond heeft
gebracht, vereist dat we welzijn weer boven welvaart stellen, dat we ons met
zijn allen weer verantwoordelijk gaan voelen voor iedereen.

Het vereist van politici dat ze de moed hebben kiezers ervan te overtuigen dat
meer geld voor een collectieve dienstverlening onze hele samenleving kan
verrijken. Maar waar zijn bij ons de bevlogen politici om dat verhaal er in te
hameren?

Reageren? http://vk.nl/opinie

LOAD-DATE: August 26, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              57 of 155 DOCUMENTS



                                 de Volkskrant

                           22 augustus 2009 zaterdag

Fantaseren over een supermens;
marjolijn februari

BYLINE: marjolijn februari

SECTION: HET VERVOLG

LENGTH: 896 woorden


Op een zomermiddag zat ik in een bioscoopzaal vol kinderen. We keken naar Het
geheim van Mega Mindy.

Als u lid bent van die akelige, culturele elite waarover tegenwoordig zoveel te
doen is, dan leest u misschien alleen maar Musil en Mulisch, en dan weet u
helemaal niet wie Mega Mindy is. Welnu, volgens de bronnen die ik erop na heb
geslagen is zij een 'braaf meisje' dat zich ontpopt tot een 'in roze speelpakje
geklede superheldin'.

Ze rijdt in een Mega Mobiel en beschikt over Mega Krachten, die ze gebruikt om
een einde te maken aan onrecht.

Hoe boeiend de film ook was, halverwege dwaalden mijn gedachten opeens af, omdat
ik iets geheimzinnigs voelde in het donker: het was alsof mijn kleren strakker
gingen zitten en alsof ik nog filosofischer en ingewikkelder werd dan anders. Ik
hield een ogenblik mijn adem in, dacht zo diep mogelijk na en snapte toen wat er
was gebeurd. Ik was Meta Mindy geworden!

Als u lid bent van die akelige, laagopgeleide onderklasse waar tegenwoordig
zoveel over te doen is, dan beseft u misschien niet ogenblikkelijk wie Meta
Mindy is. Welnu, Meta Mindy bewoont geen wereld waarin alles Megagroot en
Megasterk is, maar een wereld waarin alles zich afspeelt op metaniveau, een
abstractieniveau hoger dan de gewone dingen. Taal is daar metataal: taal die
gaat over taal; en alle kennis is er metakennis: kennis die gaat over kennis.

Toen ik thuiskwam uit de bioscoop, en wel eens wilde weten of er nog meer Meta
Mindy's in de wereld waren, vond ik er eentje op de website van een naamloze
cartoonist.

Meta Mindy zat met een roze pakje en een roze maskertje in een fauteuil voor de
televisie en keek naar een programma waarin zijzelf in een fauteuil voor de
televisie zat, kijkend naar een programma waarin zijzelf in een fauteuil voor de
televisie zat,

Tot zover Meta Mindy. Laten we nu haar boodschap maar eens serieus nemen en
inderdaad met de nodige abstractie en distantie naar onszelf kijken. En dan het
liefst naar onszelf zoals we ons graag zien, in de rol van Supermens, Superman,
Mega Mindy, Übermensch.

Begenadigd met superieure krachten en uitzonderlijke talenten, supersterk,
megavermogend, überintellectueel, en hoog verheven boven alle overige
stervelingen.

Waarom zouden we dan wel precies op dit moment naar Superman kijken? Omdat er de
laatste tijd nogal eens plaatjes van hem opduiken in tijdschriften en kranten.
Op die plaatjes wordt ofwel de elite afgebeeld als een superheld die het gewone
volk moet redden, of er wordt juist een supersterke volksheld opgevoerd die
hardhandig een einde zal maken aan alle elitaire en softe misstanden in dit
land.

Meestal ziet die Superman er precies zo uit als de stripheld uit 1938, afkomstig
van de verre planeet Krypton, getooid met een rode cape en een rode zwembroek
over een blauwe catsuit. Daardoor zou je gemakkelijk kunnen denken dat de
superheld een popfiguur is en hooguit zeventig jaar oud, maar in feite staat hij
in een eeuwenoude traditie. De fantasie over de supermens is al zo oud als de
mensheid zelf.

Door een stom toeval kreeg ik deze zomer het toneelstuk Man and Superman van
George Bernard Shaw onder ogen, uit 1903. De plot van het stuk doet er niet erg
toe, Shaw schreef het vooral als vehikel voor zijn ideeën: theorieën over de
democratie, over de tegenstelling tussen de voorhoede en de massa, over
vrouwenrechten, over sociale hervormingen en armoede.

Zo beschreven klinkt Man and Superman misschien niet erg opwindend, maar vreemd
genoeg knapt zo'n stuk flink op van alle sociaal onwenselijke oneliners waarmee
Shaw rondstrooit. Beroemd is bijvoorbeeld zijn bewering dat je anderen niet
moeten behandelen zoals jezelf behandeld wilt worden, omdat ze wel eens een
andere smaak zouden kunnen hebben. 'Do not do unto others as you would them do
unto you. They might not have the same taste.'

Het cynisme dat hier doorklinkt is het cynisme van de realistische socialist
Shaw. Hij is teleurgesteld in de democratie, omdat de bevolking niet klaar
blijkt te zijn om te regeren en gedachteloos aanloopt achter de eerste de beste
die haar amuseert, bang maakt, voor de gek houdt of op een andere manier boeit.
De hoop is daarom gevestigd op een vrijgevochten en geniaal supermens, die boven
de conventionele moraal uitstijgt en zelfstandig de samenleving hervormt.

De hoofdpersoon in Man and Superman, John Tanner, is een rijke en
vooruitstrevende jongeman met hoogstaande principes, die een vrouw zoekt om
samen zulke supermensen mee te maken.

Toch legt hij het uiteindelijk af tegen een simpel jong meisje. Zij wil nu
eenmaal met hem trouwen, en tegen die levenskracht kan zelfs een intellectueel
niet op.

Het aardige is dat Shaw er in 1903 ook niet helemaal uitkomt. Hij zou wel willen
dat Superman de boel komt oplossen, met een superieure greep en lak aan alle
regels, maar hij buigt toch voor de realiteit en voor de sjofelheid die de mens
nu eenmaal aankleeft.

Weliswaar roepen mensen door alle eeuwen heen om een superheld, weliswaar klinkt
de term aanlokkelijk - 'Superman is een goede kreet; en een goede kreet is de
halve strijd'- maar niemand wil echt dat er iets verandert.

De Duivel krijgt wellicht het laatste woord van Shaw. 'Pas op met de roep om een
Supermens', zegt hij. 'Het leidt tot minachting voor de Mens.' Amen, zegt Meta
Mindy, en zij trekt haar roze pakje uit. Ze gaat de was maar eens strijken.

Het liefst zien we onszelf in de rol van Superman, of Mega Mindy

LOAD-DATE: August 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              58 of 155 DOCUMENTS



                                 de Volkskrant

                            14 augustus 2009 vrijdag

Verraden vaderlandsliefde;
non-fictie  De dagboeken van Victor Klemperer over zijn jeugd

BYLINE: Jan Luijten

SECTION: KUNST EN BOEKEN

LENGTH: 1079 woorden

SAMENVATTING

In de jaren dat hij door nazi-Duitsland werd vervolgd, was Victor Klemperer in
gedachten bij het Duitse keizerrijk waarvoor hij genegenheid koesterde.

VOLLEDIGE TEKST:

De taalgeleerde Victor Klemperer, geboren in 1881 als zoon van een rabbijn en in
1960 in Dresden gestorven, werd in 1995 in Duitsland en spoedig ook daarbuiten
een beroemd man vanwege zijn indrukwekkende dagboeken uit de jaren van Hitlers
Derde Rijk. Die dagboeken werden na de Wende ontdekt en gepubliceerd in twee
kloeke delen: Ich will Zeugnis ablegen bis zum letzten. Ze verschenen in 1997
ook in het Nederlands onder de titel Tot het bittere einde.

Het bijzonder aangrijpende van deze dagboeken is dat de lezer een man van Joodse
afkomst leert kennen die zich tot 1933 geheel identificeerde met Duitsland, het
Duitse volk en de Duitse cultuur en die na 1933 door de nazi's hardhandig uit
dit volk werd gestoten. Klemperer wilde Duitser zijn en geen Jood, maar door
Hitler werd hij het weer, zij het niet volledig. In oktober 1938 noteerde hij:
'Mijn Duitse aard zal me niemand ontnemen, maar mijn nationalisme en
patriottisme zijn voor altijd verdwenen.'

Klemperer heeft in zijn dagboeken moedig en nauwgezet getuigenis afgelegd van de
lijdensweg van de Joden in Dresden na 1933; van de niet aflatende reeks
verboden, onteigening, roof, mishandeling, verdrijving uit het eigen huis en ten
slotte deportatie naar de vernietigingskampen. Dit laatste bleef Klemperer
bespaard, vooral dankzij de trouw en de zorg van zijn niet-Joodse vrouw Eva.

Het schrijven van die dagboeken was levensgevaarlijk, maar Klemperer ging ermee
door, ook toen hij nauwelijks nog papier had. 'Dit is mijn heldendom', noteerde
hij. Bovendien was hij er de man niet naar zichzelf op te geven.

Werken, dat wil zeggen schrijven, beheerste zijn leven en was ook een manier om
de deprimerende, angstige werkelijkheid te ontvluchten. In 1935 werd hij
ontslagen als hoogleraar romanistiek, maar thuis schreef hij ijverig verder aan
zijn geschiedenis van de Franse literatuur in de achttiende eeuw, totdat hem
eind 1938 werd verboden de bibliotheek te bezoeken. Toen besloot hij zijn oude
dagboeken te gaan lezen om op basis daarvan zijn herinneringen op te schrijven
aan jeugd, studietijd en Eerste Wereldoorlog.

Bij het lezen van Curriculum vitae, dat in 1989 in Duitsland werd gepubliceerd
en waarvan nu een Nederlandse vertaling is verschenen, moet men dit alles
bedenken om te beseffen wat voor een enorme prestatie Klemperer heeft geleverd.
In de jaren dat hij door nazi-Duitsland werd vervolgd, was hij in gedachten bij
het Duitsland van het keizerrijk, waarvoor hij lange tijd een warme genegenheid
had gekoesterd. Terwijl buiten de gruwelijke werkelijkheid van de holocaust zich
voltrok, schreef hij over zijn jeugd en zijn familie die eind negentiende, begin
twintigste eeuw streefde naar volledige assimilatie.

Het moet voor Klemperer een hele opgave zijn geweest zijn gevoelens en gedachten
uit de jaren van het Duitse keizerrijk te scheiden van die ten tijde van het
Derde Rijk. Dit laatste duikt slechts sporadisch op, voornamelijk als hij moet
toegeven bepaalde zaken verkeerd te hebben beoordeeld. Hij streeft ernaar zo
eerlijk mogelijk verslag te doen van zijn leven, ervaringen en gedachten zoals
die waren tussen 1881 en 1918. Hij hanteert daarbij als hulpmiddel zijn
dagboeken, die hij vanaf zijn zeventiende trouw heeft bijgehouden. Maar
daarnaast moet hij een goed geheugen hebben gehad, want hij schrijft met een
uitvoerigheid en helderheid over mensen en dingen, over zijn reizen en
belevenissen, alsof alles zich pas recentelijk heeft afgespeeld. Daarbij is voor
hem vrijwel alles even belangrijk. De kracht van het vuistdikke Curriculum vitae
ligt in zijn volledigheid en de levendigheid waarmee Klemperer vertelt.

Hij citeert zelden letterlijk uit zijn dagboeken. Een uitzondering vormt het
verslag over de dagen kort vóór en de weken na het uitbreken van de Eerste
Wereldoorlog, toen Klemperer net als de meeste Duitsers laaiend enthousiast was
over de oorlog en zijn patriottisme grenzeloos was. Het stuit hem tegen de borst
dat enthousiasme nog eens te formuleren. 'Ik kan het niet over mijn hart
verkrijgen het in nieuwe bewoordingen na te vertellen, ik kan het alleen maar
kopiëren als een vreemde tekst.'

Bovendien wilde hij zo aantonen dat hij ook toen al momenten van twijfel kende,
wat weer niet verhinderde dat hij zich in 1915 vrijwillig meldde bij het Duitse
leger, waarna hij naar het front in Frankrijk werd gestuurd. Daar ervoer hij de
'ijzingwekkende zinloosheid' van de oorlog.

Bij Klemperer was eigenlijk steeds ruimte voor twijfel en scepsis. Hij was een
Duitse patriot, maar ook een Europeaan, aanhanger van de Verlichting met een
grote voorliefde voor Voltaire en Montesquieu. Hij wilde Duitser zijn en geen
Jood, en liet zich daarom al in 1903 dopen. Maar toen hij drie jaar later
trouwde, gaf hij als religie joods op. In 1912 laat hij zich opnieuw dopen (in
de protestantse kerk).

Twijfel was er ook rond zijn beroepskeuze. Klemperer groeide op als jongste kind
in een groot, burgerlijk gezin, waarin het vergaren van kennis een belangrijke
plaats innam. Zijn drie oudere broers studeerden, werden arts en advocaat,
hadden succes en werden welgesteld. Het was een uitgemaakte zaak dat ook het
nakomertje Victor academicus zou worden en mogelijk hoogleraar, maar deze had zo
zijn eigen ideeën.

Hij voltooide het gymnasium niet en werd leerling in een handelshuis. Kreeg daar
spoedig spijt van, keerde terug naar het gymnasium, deed eindexamen en ging
studeren.

Maar ook die studie maakte hij niet af en hij trachtte verschillende jaren zijn
brood te verdienen als vrije publicist. Ook dat bracht niet de gewenste
voldoening, waarna hij dan toch boog voor de druk van zijn ambitieuze broers en
besloot een 'fatsoenlijke wetenschapsmens' te worden.

Voor de huidige lezer is het vreemd te zien hoe groot bij Klemperer destijds het
standsbesef was. Hij schreef over een 'onoverbrugbare kloof tussen volk en
ontwikkelden', en tijdens de hongerwinter van 1916 - 1917 meende hij zelfs dat
de ontwikkelde mens harder door de honger wordt getroffen dan het gewone volk.

We weten dat Klemperer na 1945 lid werd van de communistische partij en koos
voor de DDR, de 'staat van arbeiders en boeren'.

Maar dat is een ander verhaal, na te lezen in zijn latere dagboeken Tussen de
wal en het schip.

'Mijn Duitse aard zal me niemand ontnemen, maar mijn nationalisme en
patriottisme zijn voor altijd verdwenen.'

LOAD-DATE: August 13, 2009

LANGUAGE: DUTCH; NEDERLANDS

GRAPHIC:  Front en thuisfront in de Eerste Wereldoorlog

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              59 of 155 DOCUMENTS



                                 de Volkskrant

                            14 augustus 2009 vrijdag

Interessante plaatjes;
xxx

BYLINE: Wieteke van Zeil

SECTION: KUNST

LENGTH: 833 woorden

SAMENVATTING

The complete Rembrandt

Het zijn reproducties, toch is het indrukwekkend: álle Rembrandts.

VOLLEDIGE TEKST:

Amsterdam Zes jaar geleden hingen in het Bijbels Museum in Amsterdam twee
heiligen met uitgekraste ogen, Cosmas en Damianus. Ze waren tweeling en arts,
eeuwen geleden, en genazen zieken om niks. Door hun ogen op het icoon aan te
raken, zouden de gelovigen zelf genezen. Ze waren zo vaak aangeraakt, er waren
geen ogen meer over. De afbeelding werd de drager van alles wat de heiligen
waren en konden en opriepen. Het icoon ís de heilige.

De afgelopen veertig jaar zijn de schilderijen van Rembrandt heilig geworden.
Niet de mensen die erop staan afgebeeld; het is natuurlijk leuk dat we wat weten
van Hendrickje, Saskia, of Johannes Uyttenbogaert, maar we weten voornamelijk
wat van hen doordat Rembrandt hen afbeeldde. Het was zíjn verfstreek. Zijn blik,
zijn vermogen om hen uit de verf te doen opdoemen, met de natte chaos van
klodderige kleurlagen nog om hen heen, zoals de stervende slaven van
Michelangelo zich aan de marmerblokken ontworstelen. Rembrandt schiep hen, en al
zijn scheppingen werden onaanraakbaar. Er dicht in de buurt zijn, hen even
kunnen bekijken, is vaak de moeite van een lange reis waard.

Het is bijzonder ironisch, misschien wel een daad van verzet, dat de man die
veertig jaar lang authenticiteitsonderzoek naar Rembrandt deed, en nu al jaren
de leider van het mega researchproject rondom de schilder is, zich nu verbindt
aan een tentoonstelling die louter bestaat uit reproducties. Ernst van de
Wetering verbindt zijn naam er zozeer aan, dat de tentoonstelling bijna een van
zijn colleges is - met de gereproduceerde schilderijen als slides.

De schok hoeft niet groot te zijn - hij deed het al eerder. In 2006 had hij zich
ook gemengd in een reproductietentoonstelling. Maar nu, ook in de Beurs van
Berlage, is er nog veel meer te zien. Namelijk het complete Rembrandt-oeuvre
zoals we dat nu denken te kennen: 317 schilderijen, 285 etsen en (oké, er is
selectie gepleegd) 'de relevante schetsen en tekeningen'.

Wat bezielt de man die alles  van Rembrandt kent, die tot op de draad de details
in kaart bracht, die meer dan wie ook dicht bij de echte werken verbleef om nu
opnieuw met een plaatjestentoonstelling te komen? De eerste tentoonstelling
leverde hem stevige kritiek op in kunstkringen, niet in de laatste plaats omdat
hij zich nogal opmerkelijk  verantwoordde: ineens kon kijken naar het echte werk
'onze waarneming hinderen', en waren wij toeschouwers 'bevooroordeeld door een
overdreven verlangen naar authenticiteit'.

What happened? Is het een baldadige opstand tegen het 'echtheidfetisjisme'? Van
de Wetering lijkt te worstelen met de resultaten die zijn eigen onderzoek hebben
opgeleverd: de waarde die aan de naam Rembrandt is gaan kleven, de financiële
belangen, het 'merk' Rembrandt. In de catalogus bepleit hij een 'globalisering
en democratisering' van de kunst en haalt hij Rembrandts eigen omgang met
reproducties (zoals etsen) erbij om zich te verantwoorden. Het komt weinig
geloofwaardig over.

Natuurlijk is een afbeelding geen schilderij.  Als dat zo was, konden de musea
wel opdoeken. Hoeveel screensavers, T-shirts of fantastische fotodrukken er ook
worden verspreid, er is één oorspronkelijk schilderij dat vierhonderd jaar
geleden werd gemaakt.  En of je nou gelooft in een aura of niet, dat is het
kunstwerk. De rest is techniek.

Blijft over, een tentoonstelling met niet-kunstwerken. En die blijkt, verrassend
genoeg, eigenlijk heel interessant. Het enige dat je daarvoor hoeft te doen, is
accepteren dat je naar plaatjes kijkt. Die wankele argumenten terzijde schuiven.
Van de discussie kunstwerk-plaatje valt nou eenmaal geen paragone te maken; het
klassieke retorische gevecht om de waarde van schilderkunst ten opzichte van
beeldhouwkunst.

Wat biedt de tentoonstelling? Ten eerste: volledigheid. Alle schilderijen van
Rembrandt zijn gefotografeerd bij elkaar te zien. Iets dat in het echt met de
schilderijen nooit meer voor elkaar te krijgen is - daarvoor zijn veel werken te
fragiel en zijn de verzekeringskosten te hoog.

En: de schaal. Alle schilderijen zijn op ware grootte gereproduceerd. En dan
maakt Maarten Soolmans, de goedgeklede man die Rembrandt ten voeten uit en
levensgroot schilderde, opeens veel indruk. Hij behoort toch al tot de groep
Rembrandts die aan het gewone volk worden onttrokken; hij hangt in de krochten
van de privécollectie van de familie Rothschild.

De bijschriften laten zien waar de schilderijen hangen: Berlijn, Braunschweig,
Moskou, Melbourne, Vancouver, Los Angeles, Praag, Arles. De Rembrandts zijn over
de wereld uitgewaaierd, en wij mogen, in naam van de democratisering van kunst,
een indruk krijgen van wat er in dat kleine atelier van de meester is ontstaan.
Van de Wetering heeft zijn schapen verzameld. Dat levert een tentoonstelling op
die misschien geen kunstervaring is, maar wel interesse wekt.

Natuurlijk is een afbeelding geen schilderij. Als dat zo was, konden de musea
wel opdoeken

LOAD-DATE: August 13, 2009

LANGUAGE: DUTCH; NEDERLANDS

GRAPHIC: Rembrandt, Onvoltooid portret van een jongen, c.1656 (reproductie van
de reproductie in de catalogus).

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              60 of 155 DOCUMENTS



                                 de Volkskrant

                           13 augustus 2009 donderdag

Somber makende aanklacht

BYLINE: Jan Pieter Ekker

SECTION: FILM

LENGTH: 376 woorden


Regie Diao Yi'nan.Met Liu Dan, Qi Dao.In Filmmuseum Amsterdam.

Het is een treurig bestaan: overdag werkt de jonge, zwijgzame weduwe Wu Hongyan
als gevangenenbewaakster bij een rechtbank, waar aan de lopende band
doodvonnissen worden uitgesproken, 's avonds legt ze haar oor tegen de muur van
haar krakkemikkige appartement, en luistert ze naar het gekreun van haar
mondaine buurvrouw, die de ene na de andere man mee naar huis sleept.

In het weekeind reist Wu (gespeeld door Liu Dan) naar de stad, met de
nachttrein, en bezoekt ze clubs waar ze zelf ook eens een leuke man hoopt te
ontmoeten. En als het muurbloempje Wu dan eens een date heeft, eindigt de avond
met een aanranding of blijkt de man een oplichter. Maar dan ontmoet ze Li Jun,
een even eenzame bewaker van een immense waterdam in de bergen, die is verstoten
door zijn familie en vrienden nadat zijn vrouw is terechtgesteld wegens moord.

Diao Yi'nan schreef de scenario's voor films als Spicy Love Soup (Zhang Yang,
1997) en Shower (Zhang Yang, 1999) voordat hij in 2003 zijn regiedebuut maakte
met Uniform, waarin een jongeman  een gevonden politie-uniform gebruikt om
indruk te maken op een meisje en om zijn inkomsten te verhogen met wat
steekpenningen.

De grondslag voor Night Train ligt in een terugkerende droom, waarin Diao zonder
aanwijsbare reden ter dood werd veroordeeld. En als hij dan wakker werd,  was
hij opgelucht en voelde hij weer hoop.

Al te veel hoop heeft Night Train niet te bieden; de film is een
aaneenschakeling van tragedies - groot en klein, op de voorgrond en verscholen
in de achtergrond.

Met de immense fabrieken en ontelbare rokende schoorstenen, overweldigend
vastgelegd in asgrauwe tinten, als symbolen van de razendsnelle
industrialisatie.

De rechtbank zoekt naar goedkopere executiemethoden; injecties zijn duur en het
aantal terdoodveroordelingen is hoog - in China wordt de doodstraf vaker
toegepast dan in alle andere landen van de wereld samen.

Night Train is een minimalistische, somber stemmende aanklacht, waarin de
neorealist Diao net als zijn generatiegenoot Jia Zhang-ke de schaduwzijde toont
van de spectaculaire groei van de supermacht China; de offers die de gewone man
moet brengen om de megalomane droom van de politieke leiders werkelijkheid te
maken.

LOAD-DATE: August 12, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              61 of 155 DOCUMENTS



                                 de Volkskrant

                           13 augustus 2009 donderdag

IT-bedrijf met wat vee in de stallen

BYLINE: Anja Sligter

SECTION: BINNENLAND; Blz. 3

LENGTH: 401 woorden

SAMENVATTING

Verandering van bestemming is al praktijk. Alleen niet waar boeren mogen
uitbreiden.

VOLLEDIGE TEKST:

Arnhem  Han Pelgrum, makelaar in agrarisch onroerend goed in Zutphen, heeft
lang moeten zoeken voordat hij een  koper had voor een boerenwoning met een
agrarische bestemming. 'Iemand die professioneel paarden houdt, heeft het
uiteindelijk gekocht.'

Je bent in de huidige situatie aangewezen op een beperkte categorie kopers voor
ex-boerderijen,  is zijn ervaring. Gewone burgers mogen zo'n woning niet kopen,
omdat hun aanwezigheid boeren in de omgeving beperkt in hun uitbreidingswensen.

'De gemeente kijkt bij de verandering van de milieuvergunning alleen naar het
feitelijke gebruik van de woning. Zijn er burgers in de directe omgeving die
overlast kunnen ondervinden, dan gaat de uitbreiding niet door.'

De nieuwe bestemming 'plattelandswoning' die het CDA wil introduceren in het
buitengebied wordt door makelaars goed ontvangen. Zowel voor de boer die verder
wil met zijn onderneming, als voor de burger die in een woonboerderij wil wonen,
is  die een uitkomst, meent Harry Boertjes, voorzitter agrarisch onroerend goed
van de NVM (Nederlandse Vereniging van Makelaars).

Boertjes, zelf  makelaar in Dedemsvaart, heeft een onverkoopbare woning in
Balkbrug. Het land is verkocht, de woning staat leeg, de boer zit in een
verzorgingshuis. Recht tegenover heeft een boer een groot nieuw bedrijf. 'Als de
ex-boerderij een woonbestemming krijgt, zal die boer ageren.'

Henk Aanstoot, makelaar uit Goor, zegt dat het probleem in feite al speelt bij
de boer die in zijn woning blijft terwijl hij met zijn bedrijf is gestopt. 'Hij
is dan zelf ook burger geworden.'

Ondanks de problematiek worden de woonboerderijen in Salland en Twente vlot
verkocht.  Gemeenten veranderen de agrarische bestemming  zonder enig probleem
in  een woonbestemming.

Alleen in  de gebieden waar boeren mogen uitbreiden, wordt moeilijker gedaan.
Maar daarmee kan ook creatief worden omgesprongen: een zoon heeft nu een
automatiseringsbedrijf in de ex-boerderij, waar zijn vader wat vee stalt. 'Zo
kan de agrarische bestemming erop blijven.'

Er zijn volgens Han Pelgrum uit Zutphen ook makelaars die kopers niet op de
hoogte brengen van de consequenties van een agrarische bestemming. 'In het
allerslechtste geval dwingt een boer de gemeente de wet te handhaven en hangt de
kersverse bewoners een uithuiszetting boven het hoofd.'

LOAD-DATE: August 12, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              62 of 155 DOCUMENTS



                                 de Volkskrant

                            5 augustus 2009 woensdag

We hebben schurken en helden nodig

BYLINE: Martijn van der Spek

SECTION: FORUM; Blz. 9

LENGTH: 563 woorden

SAMENVATTING

Obama is populairder dan de politici hier. Wilders leidt volgens peilingen de
grootste partij. Beiden zijn bakens in een angstige wereld, zegt Martijn van der
Spek.

VOLLEDIGE TEKST:

In tijden van crisis zijn we op zoek naar helden. Leiders die opgehemeld kunnen
worden, hoop geven, de weg wijzen. Tegelijkertijd is er ook behoefte aan bad
guys:  bankdirecteuren, Marokkanen, de islam, maar ook turner Yuri  van Gelder.

Helden en schurken bieden ons houvast. Ze fungeren als bakens in turbulent
water. Ze helpen een complexe wereld te vereenvoudigen, tot een duidelijk
onderscheid in zwart en wit. En eigenlijk vertegenwoordigen ze twee kanten van
dezelfde medaille. Dit  proces waarin we geneigd zijn mensen als volledig goed
of volledig slecht te zien, biedt ons de mogelijkheid onze eigen moeilijke
gevoelens te ontlopen.  In plaats van te kijken wat we zelf kunnen doen, wachten
we op een redder die ons de weg wijst of op een zondebok die bestreden kan
worden. De schurken krijgen de schuld en de helden de competenties toegedicht.

En juist nu is die drang om te splitsen in goed en kwaad groot. Een
financieel-economische recessie, een wereldwijd griepvirus en angst voor
mogelijk desastreuze klimaatveranderingen, om maar een paar zaken  te noemen,
veroorzaken onzekerheid en gevoelens van  crisis. In zijn etymologische Griekse
oorsprong draagt het begrip 'crisis'  de betekenissen '(onder)scheiden,
schiften, oordelen'. Dat in crisistijden het zwart-wit denken wordt
gestimuleerd, is niet verwonderlijk; het heeft immers tot doel gevoelens van
spanning te verminderen. Een mooi mechanisme dus eigenlijk; en belangrijk in
tijden van gevaar.

Maar het heeft een prijs:    de realiteitszin wordt aangetast. Het idee dat
president  Obama een messias is die bovenmenselijke capaciteiten heeft om de
wereld te redden, berust immers op fantasie. En het leiderschap van PVV-voorman
Wilders in het creëren van schurken  is voor velen aantrekkelijk, omdat het een
uitweg biedt uit de vaak ingewikkelde en pijnlijke realiteit van het leven met
onzekerheid.

Zo ook is het  zoeken naar schuldigen van de financiële crisis een ontkenning
van een deel van de complexe realiteit. Natuurlijk hebben banken en
bankdirecteuren hun verantwoordelijkheid.  Maar ook centrale banken en
overheden.  En confronterender nog: wij als consumenten hebben er (onbewust)
voor gekozen ons te laten verleiden tot de aanschaf van riskante  financiële
producten. Kortom, leiders leven niet in een isolement, we hebben met elkaar een
systeem gemaakt met instortingsgevaar. De een heeft daar meer invloed op gehad
dan de ander, maar het zijn  niet slechts perverse personen (zoals Bernard
Madoff), organisaties (zoals Lehman Brothers) of staten (zoals IJsland) die
verantwoordelijk zijn voor deze crisis. Wij als gewone burgers zijn er bij
betrokken.

Verantwoordelijkheid nemen,  is makkelijker gezegd dan gedaan. De financiële
crisis, het griepvirus, maar ook bijvoorbeeld migratievraagstukken of religieuze
kwesties spelen immers op wereldschaal, waarop de eigen invloed niet meteen zo
duidelijk is. Bovendien is de verleiding om helden en schurken te scheppen erg
groot. Het helpt ons, zij het kortstondig, van gecompliceerde gevoelens af. Maar
uiteindelijk brengt het ons niet veel verder. Door een deel van onszelf aan een
ander toe te schrijven doen we onszelf   tekort en overschatten we de ander.

LOAD-DATE: August 5, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              63 of 155 DOCUMENTS



                                 de Volkskrant

                              31 juli 2009 vrijdag

De vreugde van niet-ritmisch psalmzingen;
non-fictie  het gereformeerde geheugen opgefrist

BYLINE: Gert J. Peelen

SECTION: KUNST EN BOEKEN

LENGTH: 1109 woorden

SAMENVATTING

Abraham Kuyper en Hendrik Colijn, de Schoolstrijd en die tegen Marx en Rome, ze
maken deel uit van het gereformeerde collectieve geheugen, dat begint af te
takelen.

VOLLEDIGE TEKST:

'Vier uw vierdagen', dat is in gereformeerde of voormalig gereformeerde kring
een veelgehoorde kreet, die ten onrechte wordt toegeschreven aan Abraham Kuyper
(1837-1920). De woorden, doorgaans gebruikt als aansporing om de jeneverkruik te
ontkurken, zijn weliswaar afkomstig van de oudtestamentische profeet Nahum, maar
Kuyper, de grote roerganger van de gereformeerden aan het eind van de
negentiende en het begin van de twintigste eeuw, maakte er dermate gretig
gebruik van dat de verwarring begrijpelijk is.

Kuyper wist als geen ander dat het her- en gedenken van mijlpalen uit het
reformatorische verleden een beproefd middel is om de rijen gesloten en het
zelfvertrouwen van het gereformeerde volk op peil te houden. Het gevoel met het
eigen streven in een traditie van eeuwen her te staan, versterkt de overtuiging
het bij het rechte eind te hebben en vergroot de strijdlust. En beide waren hard
nodig in een tijd waarin de gereformeerden onder Kuypers leiding vochten om
maatschappelijke gelijkberechtiging en daarnaast als immaterieel doel de
herkerstening van de vaderlandse samenleving voor ogen hadden.

Teruggrijpen op het verleden was dan ook een veelgebruikte tactiek van Kuyper.
Zo was bijvoorbeeld de term 'neocalvinisme' als aanduiding voor zijn theologisch
gefundeerde gedachtegoed een welgekozen poging de roemruchte kerkhervormer voor
zijn strijdwagen te spannen. En ook voor de keuze van 'kleyne luyden' als
liefkozend bedoelde omschrijving van zijn volgelingen, ging hij ver terug in het
verleden. De naam hield een rechtstreekse verwijzing in naar 'de luiden van
kleine en middelbare middelen' die, ondanks hun minvermogendheid, in de
zestiende eeuw prins Willem van Oranje hadden gesteund in diens strijd tegen de
roomse overheersing vanuit Spanje, met als inzet een 'heilige gewetensvrijheid'.
Dat soort zaken - zoals ook de inname van Den Briel op 1 april 1572, die een
overwinning van de protestantse geuzen op de Spaanse troepen van hertog Alva
betekende - konden niet vaak genoeg gememoreerd worden.

'Kleyne luyden' was overigens meer dan een refereren aan de geringe
maatschappelijke status van het gewone gereformeerde volk dat, zoals de
overlevering wil, voornamelijk bestond uit keuterboeren, turfschippers en kleine
middenstanders. Geert Mak heeft er in De eeuw van mijn vader al eens op gewezen
dat de term een dubbele lading dekte: die van een religieuze opwekkingsbeweging
en een emancipatiebeweging in een. De kracht van de term school in de
samentrekking van beide, waarmee 'de klokkenist der kleyne luyden', zoals Kuyper
ook wel genoemd werd, tegelijkertijd vroomheid en maatschappelijke ambitie wist
uit te drukken.

Met zijn terminologie oogstte Kuyper overigens ook wel irritatie in eigen kring.
Er was bijvoorbeeld wrijving met Klaas Kater van het gereformeerde
werkliedenverbond Patrimonium doordat Kuyper, ondanks zijn gedweep met die
kleyne luyden, weigerde eenvoudige lieden te kandideren als kamerlid voor de
Antirevolutionaire Partij (ARP).

Willem Hovy, medeoprichter van Patrimonium, bierbrouwer en belangrijk
geldschieter van de gereformeerde zaak, meende dat Kuyper de godsvrucht van de
lagere standen wel wat erg idealiseerde en waste hem aldus de oren: 'Gij beweegt
u nimmer onder het volk. Ook weet gij niet wat in andere standen omgaat, want
met wie houdt gij verkeering?' Tegelijk vonden de aristocraten binnen de ARP -
de heren met de dubbele namen - dat Kuyper met name met de kiesrechtkwestie, het
gewone volk teveel in het gevlei trachtte te komen. Deze verontrusting ter
rechterzijde leidde in 1908 tot de oprichting van de Christelijk-Historische
Unie.

Abraham Kuyper en zijn kleyne luyden vormen slechts een van de vele voorbeelden
van de manier waarop een collectief gereformeerde geheugen vanaf circa 1850
samenhang en identiteit bood aan een volksdeel dat zichzelf beschouwde als een
onderdrukte minderheid in de politiek maar ook in de (hervormde) kerk, waarvan
het zich in twee fasen afscheidde: in 1834 (de Afscheiding) en in 1886 (de
Doleantie). In Het gereformeerde geheugen valt goed te zien hoe het teruggrijpen
op markeringspunten  uit het verleden - Calvijn, de Dordtse Synode, de
watergeuzen - en op historische vijandbeelden - Rome, Marx, de Franse Revolutie
en de moderne theologie - al dan niet geherinterpreteerd, het groepsgevoel
beoogde te bevorderen.

Het gereformeerde geheugen is qua opzet, inhoud en omvang een bewonderenswaardig
boek geworden, resultaat van de noeste arbeid van een kleine dertig academici,
meest historici, dat in vijftig kernachtige hoofdstukken, verdeeld over acht
afdelingen, de belangrijkste mijlpalen en plechtankers van de gereformeerde
gezindte beschrijft. De variatie is groot: van Calvijn, 'oudvader' Abraham
Hellenbroek, via 1 april en de Drie Formulieren van Enigheid, de Schoolstrijd en
het communisme, het Réveil en de Gereformeerde beginselen, 'blinde heidenen' en
verzuiling, Groen van Prinsterer en Hendrik Colijn, Afscheiding, Doleantie en
Vrijmaking, tot de Statenvertaling en het 'niet-ritmisch' psalmzingen.

Met al deze geheugenplaatsen, door de auteurs chic 'lieux de mémoire' genoemd,
is het vuistdikke boek in feite niets minder dan een canon van de gereformeerde
gezindte. Alles staat er wel zo'n beetje in, al zijn er enkele omissies. Zo is
er geen aandacht voor de protestantse kunst in het algemeen en de letteren,
tijdens het interbellum geconcentreerd rond de tijdschriften Opwaartsche Wegen
en de Werkplaats, in het bijzonder. Merkwaardig, omdat vrijgemaakte
gereformeerden die traditie in de jaren zeventig van de vorige eeuw weer zouden
oppakken. Opmerkelijker is dat ook 'Samen op weg', het proces waarmee sinds het
begin van de jaren zestig naar hereniging van hervormden en gereformeerden werd
gestreefd, kennelijk niet als mijlpaal in de gereformeerde geschiedenis wordt
beschouwd. Toch hielden, mede dankzij dit proces, de (synodale) gereformeerden
op te bestaan, toen zij op 1 mei 2004 met lutheranen en hervormden opgingen in
de Protestantse Kerk in Nederland (PKN), een feit dat slechts terloops gemeld
wordt. Het valt te vrezen dat daarmee op termijn ook het gereformeerde geheugen
zal verdwijnen. Die aftakeling is trouwens al begonnen. Behalve in
ultraorthodoxe kring wordt ter bevestiging van het eigen gelijk zelden nog naar
typisch gereformeerde geheugenplaatsen verwezen. Het gereformeerde geheugen is
dan ook vooral het met de nodige ironie geschreven relaas van oude mensen, de
dingen die voorbijgingen.

Gert J. Peelen

LOAD-DATE: July 30, 2009

LANGUAGE: DUTCH; NEDERLANDS

GRAPHIC: De katholieke politicus Dr. Schaepman (links) en de gereformeerde
voorman Dr. Abraham Kuyper (rechts), in een spotprent van Johan Braakensiek over
de kieswet, 1897. Illustratie Spaarnestad

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              64 of 155 DOCUMENTS



                                 de Volkskrant

                             30 juli 2009 donderdag

Privékiekjes geven nieuw beeld van Nederland;
Accent  rondreizende fotoshow

BYLINE: Yvonne Doorduyn

SECTION: BINNENLAND; Blz. 3

LENGTH: 370 woorden


den haag Is Nederland nog steeds het land van tulpen, kaas en molens? Of hebben
Dutch Design, vinexwijken en nieuwe jeugdculturen dat stereotiepe beeld
inmiddels verdrongen?

Minister Hirsch Ballin (Justitie) opent vandaag - bij afwezigheid van
cultuurminister Plasterk - een rondreizende fotoshow waarin gewone Nederlanders
in privékiekjes hun land hebben vastgelegd. Met het project Nieuwe groeten
uit... hoopt Foam, het Fotografie Museum Amsterdam, een nieuw, actueler beeld
van Nederland neer te zetten. Een beeld dat toont hoe Nederlanders tegen hun
eigen land aankijken.

Het is een private aangelegenheid, uitmondend in een grote tentoonstelling bij
de opening van het Nationaal Historisch Museum in 2010. Niettemin levert Hirsch
Ballin graag een bijdrage. 'Deze foto's laten positieve beelden zien  van
Nederland', verklaart een woordvoerder. 'De minister vindt het van belang dat
dat positieve beeld breed wordt gedeeld.'

Sinds 15 mei kan iedereen die dat wil, tien eigen foto's van Nederland uploaden
op de website www.nieuwegroetenuit.nl. De foto's zijn in de maand augustus te
zien in een rondtrekkend, opblaasbaar paviljoen dat dagelijks in een andere stad
wordt opgezet. Om een goed beeld te geven van Nederland in de loop der tijden,
zijn ook foto's  te zien uit het fotoarchief van het ANP dat dit jaar 75 jaar
bestaat.

Opvallend, volgens Willy van Beek van het ANP, is dat de ingezonden foto's een
en al vrolijkheid uitstralen. 'Nederlanders staan bekend als mopperaars, maar er
komen geen ellendefoto's binnen. Blijkbaar is het allemaal toch niet zo
vreselijk.'

In het paviljoen en online kunnen bezoekers stemmen welke foto het best de eigen
provincie weergeeft. De categorieën zijn: mens & dier, stad & land, overtuiging
& rituelen en werk & vrije tijd. Een vakjury, met directeur Paul Schnabel van
het Sociaal en Cultureel Planbureau en fotograaf Raimond Wouda, nomineert voor
elke provincie vier foto's waarvan een ansichtkaart wordt gemaakt.

Begin 2010 wordt het ultieme nieuwe beeld van Nederland gekozen. De foto's zijn
daarna niet alleen te zien in het nieuwe Nationaal Historisch Museum in Arnhem,
ze worden ook gebundeld in een boek.

Foto's kunnen nog tot december 2009 worden ingezonden.

Yvonne Doorduyn

LOAD-DATE: July 29, 2009

LANGUAGE: DUTCH; NEDERLANDS

GRAPHIC: Terras in Marken.  Foto Raymond Rutting

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              65 of 155 DOCUMENTS



                                 de Volkskrant

                                 July 25, 2009

Blank en bezig blijven;
reportage / peking aan zee

BYLINE: Hans Moleman

SECTION: Blz. 22-23

LENGTH: 1485 woorden

SAMENVATTING:

Een dagje aan het strand is luieren en bruin worden. Maar niet in China. De
kustplaats Beidaihe, oostelijk van Peking, weerspiegelt een andere cultuur. Al
zijn er natuurlijk altijd uitzonderingen. Door Hans Moleman

VOLLEDIGE TEKST:

Was het gisteren nog een dag vol zeemist en de zon niet meer dan een fletse
schaduw van zichzelf, vandaag is de hemel strak blauw.

Het is amper zeven uur 's ochtends, maar op het strand is er al volop
bedrijvigheid.

De eerste speedboot legt aan, en twee bruinverbrande schippers klauteren van
boord om klanten te monsteren. Het zijn studenten, die gelijk foto's van elkaar
en de boot beginnen te maken. Het springkasteel voor de kinderen wordt
opgepompt, de mannen van de verhuur van bamboestrandstoelen en parasols en de
vrouwen van de badpakken- en fotostalletjes zeulen met hun uitrusting door het
rulle zand.

Het is laag tij; bij de vloedlijn scharrelen vroege badgasten rond die tussen de
rotsen schelpdiertjes zoeken. De eerste Russische toeristen spreiden hun
handdoeken uit en stellen hun Siberisch witte lijven bloot aan de zon.

Alleen de jongens van de openluchtkaraokebar liggen nog te snurken in hun van
twee reclameborden geïmproviseerde tentje. Een schitterende Chinese stranddag
kan beginnen.

Beidaihe, drie uur oostelijk van Peking over een strakke, brede, nieuwe snelweg,
geldt als dé badplaats van China. Hier verpoost de elite van de communistische
partij zich - leiders van regering en leger, die in een weldadige ambiance van
zacht geurende naaldbomen tot rust willen komen.

De strandonderkomens mogen er dan ook zijn, in Peking aan Zee. Neem het
Zhonghaitan Hotel - het Centraal Strand Hotel, onderdeel van de State Council
Business Administrative Institution Service Bureau, zeg maar het stafbureau van
het kabinet van president Hu Jintao.

Het hotel is een pleisterplaats van stug ogende bureaucraten die er met de
familie een paar dagen tussenuit zijn, weg van de stoffige flats en burelen van
zomers Peking. De parkeerplaats toont hun voorkeur voor imposante Amerikaanse en
Duitse automobielen. Een Cadillac Escalade, een Audi Q7, een Dodge Caliber en
een Buick LaCrosse: gespierde voertuigen voor machtige partijgangers.

Het hotel zelf is van een bescheiden luxe: voor 300 renminbi - bijna 30 euro -
krijg je er een ruime kamer, met uitzicht op zee, maar zonder ontbijt. De
kamervloer getuigt van een slordig bestaan: het morsige tapijt schreeuwt om
vervanging.

Van de allerhoogste leiding merk je in Beidaihe overigens weinig. Die verschuilt
zich achter een stevige muur op een kilometers lange compound aan de rand van
het dorp. Je ziet de rode daken van de villa's door het rijke groen heen
prikken. 'Toegangspas verplicht', melden bordjes bij de door militairen bewaakte
poorten.

Even hoop je premier Wen Jiabao op badslippers over het strand te zien lopen.
Maar de speciale omkleedvilla's op het strand pal voor de regeringscompound
blijven verlaten. Het geeft niet, Beidaihe biedt meer dan partijtoppers. Op de
lange stranden zie je het volle vakantiegevoel van China, een land waar vrije
tijd tien jaar geleden nog amper bekend was.

Dat is nu wel anders. De meeste burgers hebben tegenwoordig twee weken vakantie,
en zeker bij de opkomende middenklasse is een verblijf aan de kust populair
geworden.

Een dagje naar het strand is echter geen kwestie van lekker lui neerploffen in
het zand en de zon zijn verzengende werk laten doen. Zalig nietsdoen, wat
soezen, een boekje lezen: het lijkt de modale Chinese strandganger niet gegeven
- al zie je sommige badgasten wel uitgeteld (en geheel gekleed) in het zand
liggen.

Armoe

Het strand is er, geheel in de traditie van een nijvere volksaard, vooral om
dingen te ondernemen, en bruin worden hoort daar niet echt bij. Een gebronsde
huid is eerder een teken van armoe dan van welvaart, is traditioneel de
gedachte. Boeren die in het zweet huns aanschijns op rijstakkertjes ploeteren,
die worden bruin.

Een bleek porseleinen huidskleur, dat is pas chique, is al eeuwen het devies in
de betere kringen van China.

Maar er hangt verandering in de lucht. Als de voortekenen niet bedriegen, is de
Chinese beachboy/girl voorzichtig in opmars.

Neem Wenming, een petite schoonheid van halverwege twintig. Ze heeft een
oranjerode tanga-bikini aan, haar zwarte haar wappert in een uitdagende staart,
haar huid heeft de kleur van volle melkchocolade.

'Ik weet dat ik op het strand een pionier ben', zegt ze lachend. 'Mijn moeder
vindt het maar zozo dat ik er op deze manier bij loop, ze vindt dat ik me te
westers gedraag. Mijn oma vindt het helemaal vreselijk, die denkt dat ik
losgeslagen ben.'

Die bikini en die bruine huid, dat kwam zo. Ze heeft gestudeerd in Australië. En
de universiteit van Sydney ligt vlak bij verlokkelijke stranden, dus algauw ging
ze met een groepje mee naar het strand. Probeer eens een sexy bikini, die zal je
goed staan, zei een Australische studiegenote.

'Ik heb die Australische way of life een beetje mee teruggenomen naar China',
zegt ze. 'Ik wil genieten. Maar ik ben echt heel Chinees hoor.'

Zoals Wenming komen er meer. Want honderdduizenden Chinese jongeren studeren
tegenwoordig in het buitenland, met de VS en Australië als voorname
studielocatie. En als je een paar jaar in het buitenland zit, pik je nieuwe
ervaringen en gewoonten op. Zeker als je uit een traditioneel gesloten
samenleving als de Chinese komt en tot de eerste generatie behoort die
nieuwsgierig over de grenzen kan kijken.

Bay Watch

De Chinese overheid mag jonge onderdanen nog zo willen behoeden voor
verderfelijke buitenlandse invloeden - pronte Amerikaanse strandsoaps als Bay
Watch halen het scherm niet bij de staatstelevisie -, het bloed kruipt waar het
niet gaan kan.

'Ik volleybal soms op het strand met vrienden die in Californië hebben gezeten',
zegt Wenming. 'Twee van die jongens zien eruit als echte beachboys. Gebronsd en
gespierd, dat is best mooi.' Met dank aan sportschool en zonnebank, ook van die
westerse verschijnselen die in China in opkomst zijn.

Maar Wenming en haar vrienden zijn vooralsnog uitzonderingen. Voor het gros van
de opkomende middenklasse, de grofweg honderd miljoen Chinezen die zich
tegenwoordig een echte vakantie kunnen veroorloven, blijft blank de favoriete
tint.

Daarom wordt er op deze zonnige stranddag in Beidaihe veel onder parasols
geschuild. Wie de zee in gaat, draagt bij voorkeur een degelijk badpak van
conservatieve snit (model: Oost-Duitsland, circa 1955) en torst behalve een
robuuste zwemband - slechts weinig Chinezen hebben zwemles gehad - liefst ook
die parasol mee.

Verder wordt er veel gekuierd langs de vloedlijn, pootje gebaad in het grijzig
bruine water en naar eetbare zeediertjes gespeurd. Bovendien zijn er nog de vele
gemechaniseerde vermaakmogelijkheden.

Op geen strand ter wereld is zoveel te doen als op het Chinese - het moet te
maken hebben met de omstandigheid dat er zo weinig zonaanbidders zijn. Je kunt
peddelen op waterfietsen in alle soorten en maten, rondrossen met speedboten en
jetski's, het strand onveilig maken op vierwielige crossvoertuigjes, zeilen,
vliegen met een microlight, van staatswege zijn kunstmatige eilandjes gemaakt in
de vorm van torenschelpen, waar je per kabelbaan naartoe kunt zweven.

En wie geen geld wil uitgeven, laat zich in het zand begraven door familie en
vrienden, zet een tentje op om de meegebrachte lunch te nuttigen uit grote
koeltassen, of bouwt een zandkasteel in de tamme branding.

's Avonds gaat het vertier verder. In Beidaihe is de grote attractie het Bar
Park, een verzameling uitspanningen met als hoogtepunt een openluchttheater dat
op een pier is gebouwd. Tegen betaling van het formidabele bedrag van
100renminbi (ruim 10 euro) valt er in het weekend een travestietenshow te
bewonderen. 'Met echte transseksuelen in prachtige showjurken', prijst de
strandgids aan.

Het is druk als de show tegen negen uur begint: honderden mensen zijn de pier
opgekomen. De dienstdoende artiesten kwelen zoetige Chinese liedjes, een man
wordt uit het publiek geplukt en op het podium op een stoel geplant, waarna vier
'dames' op zijn knieën plaatsnemen. De podiumgast oogt onaangedaan, de zaal
kijkt ademloos toe. Als hij ten afscheid een dartele zoen krijgt, veegt hij snel
zijn wang af. Het publiek joelt.

Tegen elven is het op het strand nog steeds druk. In de verte dreunt de beat van
de met uitbundig neongeflikker omgeven discotheek De Schelp, groepjes jongeren
trappen op waterfietsen over het donkere water, anderen schoppen licht
aangeschoten tegen de golven en proberen elkaar in zee te duwen. Bij de
strandweg zijn een paar politieauto's verschenen om een oogje in het zeil te
houden.

Het loopt niet uit de hand. Even na middernacht klinken de laatste meezingers
uit de karaokebar aan de boardwalk, het voetpad van planken dat langs het strand
loopt. Een versleten versie van Hotel California schalt nog één keer over het
zand. Dan gaat het laatste licht uit. Het is een welbestede dag beweest, in
Beidaihe.

LOAD-DATE: July 24, 2009

LANGUAGE: DUTCH; NEDERLANDS

NOTES: Jonge vrouw in tangabikini: 'Mijn oma vindt het vreselijk, die denkt dat
ik losgeslagen ben'; Met een kustlijn van bijna 15 duizend kilometer - inclusief
honderden eilanden - is China gezegend met duizenden stranden en strandjes. De
vijf favoriete pleisterplaatsen aan zee zijn:; 1) Beidaihe. Het bekendste strand
van China, 250 kilometer oostelijk van Peking. Beidaihe is dé weekend escape
voor de leiding van de Communistische Partij en de top van het
Volksbevrijdingsleger. Het strand, zo'n 10 kilometer lang, is gelegen tegen een
achtergrond van fraaie naaldbomen en bergen. Vakantiefolders melden dat de Gele
Zee hier 'helder blauw' is, wat een optimistische versie van de werkelijkheid
mag heten. Het water is bruin, zoals bijna overal langs de Chinese kust, een
gevolg van zowel modder uit de rivieren als grove vervuiling.; 2) Hainan. Dit
zuidelijke eiland heeft de reputatie het Hawaii van China te zijn, dankzij z'n
tropische klimaat. Zelfs tijdens de koude wintermaanden is het er aangenaam
warm. Yalong Bay geldt als het mooiste strand op Hainan, met gouden zand en,
hier wel, diepblauw/groen water. Palmbomen, kokosnoot- en mangoplantages en
groene bergen vervolmaken het plaatje. Aan Yalong Bay ligt een hele rits
luxueuze resorts. De verderop gelegen badplaats Sanya is meer voor het gewone
volk, met veel toeristen die met chartervluchten uit Rusland komen.; 3) Qingdao.
De olympische zeilstad van 2008 kan bogen op drukke stranden - en een unieke
biercultuur, want de stad is het hoofdkwartier van China's grootste bierbrouwer
Tsingtao. De echte Qingdao'er herken je aan de plasticzak bier die hij tussen de
middag bij een van de vele bierpompen op straat haalt, voor een euro de liter.
De stranden zijn door de autoriteiten handzaam genummerd: Badstrand Nr. 1, Nr.
2, Nr. 3, enzovoort.; 4) Xiamen. Deze historische kuststad, halverwege tussen
Shanghai en Hongkong, heeft een fraai breed strand met een aantal uitspanningen
waar verfrissingen worden geserveerd. Dergelijke volwassen strandpaviljoens zijn
dun gezaaid in China. Mooi zijn ook enkele kleine stranden aan de baaitjes van
'lente-eiland' Gulangyu, gelegen in de riviermond van Xiamen. Gulangyu is een
bijzonder toevluchtsoord voor wandelaars: er rijden geen auto's.; 5) Beihai.
Badplaats in zuidelijk China, niet ver van Vietnam. Net als op Hainan is het
hier praktisch het hele jaar aangenaam weer, alleen is het water niet zo blauw
vanwege de vele fabrieken in de regio. Aan het Zilverstrand van Beihai ligt een
rij charmante en minder charmante villa's, maar wel praktische en betaalbare
staatshotels. Wie dit strand op wil, moet een kaartje kopen, voor 35 renminbi (4
euro).

GRAPHIC: 25IMbuitrepo_ph01, Moeder en zoon vermaken zich aan het strand van
Beidaihe. Foto AFP
ZZ Beidaihe - China 250709

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              66 of 155 DOCUMENTS



                                 de Volkskrant

                                 July 18, 2009

Guusje's elite bestaat niet;
essay / leiderschap

BYLINE: Hans Wansink

SECTION: Blz. 30-31

LENGTH: 1340 woorden

SAMENVATTING:

PvdA-minister Guusje ter Horst heeft een open zenuw geraakt met haar oproep aan
de elite om maatschappelijk leiderschap te tonen. Maar zij richt zich tot de
verkeerde groep, betoogt Hans Wansink. De hedendaagse elite ziet er heel anders
uit dan zij denkt.

VOLLEDIGE TEKST:

Een mantelpak vol regentesk zelfbeklag. Daarmee kon Guusje ter Horst, minister
van Binnenlandse Zaken namens de Partij van de Arbeid, het doen in deze krant.
Bert Wagendorp in zijn column van 6 juli: 'Zelden zo'n verongelijkt, klagerig en
ook hooghartig interview gelezen. Het kabinet treft in de ogen van Guusje geen
blaam, het is allemaal de schuld van het volk en van Kamerleden die het volk
ophitsen (--). En mocht het met hufterigheid en respectloos gedrag echt zo erg
zijn gesteld, dan heeft het volk dat opgestoken van Guusje's anti-autoritaire
generatie.'

Ter Horst heeft met haar interview in Vrij Nederland van 4 juli een open zenuw
geraakt. Zij roept op tot een opstand van de elite tegen de vergroving, tegen
het gebrek aan respect voor de dienaren van de overheid, tegen het onderlinge
wantrouwen en tegen de opvattingen van slecht geïnformeerde mensen. Ter Horst:
'Ik vestig mijn hoop op weldenkende en wellevende mensen die zich realiseren dat
het belangrijk is dat er autoriteiten zijn en dat die in principe het vertrouwen
van de bevolking verdienen. Die hardop zeggen: als Wilders mensen beoordeelt op
hun geloof en niet op hun feitelijk gedrag kán dat niet. Hun stem hoor ik te
weinig.'

Kees van Oosten, columnist op de site allesoverutrecht.nl, voelt zich helemaal
niet aangesproken. 'Als die intellectuele elite nu ergens tegen in opstand zou
willen komen, is dat niet Wilders, maar de PvdA van Guusje ter Horst', sneert de
luis in de pels van het Utrechtse gemeentebestuur. 'De PvdA staat namelijk voor
alles waar een rechtgeaarde intellectueel een afkeer van heeft. Weldenkende
burgers die op eigen kracht iets bereikt hebben in de wetenschap of in het
bedrijfsleven en de PvdA niet nodig hebben om hogerop te komen, voelen zich door
raadsleden en bestuurders van de PvdA vooral geschoffeerd. Zij zien in de PvdA
een grotere bedreiging van de democratie dan in de praatjes van Wilders.'

Wat drijft Guusje ter Horst? Waarom zijn de reacties op haar oproep zo vijandig?
En, nog belangrijker, wat valt er eigenlijk te verwachten van de elite?

Populisme maakt meer kapot dan je lief is. Dat is de kern van de boodschap van
Guusje ter Horst. Ze signaleert dat er geen ontzag meer is voor autoriteiten.
Bestuurders worden 'keihard weggezet', wie verantwoordelijkheid draagt, is per
definitie verdacht. Maar erger is dat de minachting voor autoriteiten een
klimaat schept waarin de parkeerwachter vanaf het moment dat hij in uniform de
deur uitkomt, wordt uitgescholden. Negen van de tien ambulancebroeders of
treinconducteurs hebben weleens te maken met bedreigingen of scheldpartijen. Ter
Horst: 'Zulke functionarissen vervullen hun taak namens jou en mij. Daar blijf
je met je handen vanaf.'

Ter Horst wil trots op de publieke zaak uitstralen. Ze laat niet over zich heen
lopen. Ze neemt geen genoegen met generalisaties als deze: dit kabinet bakt er
niks van. Maar dat wil nog niet zeggen dat ze doof is voor kritiek. Zij begrijpt
dat burgers hun buik vol hebben van regels waar ze geen vat op hebben. Maar mag
ze dan ook even zeggen dat zij de bureaucratie aanpakt? Dat zij en haar collega
van Justitie de criminaliteit en de overlast met 25 procent gaan verminderen?
Dat zij de salarissen in de publieke sector aan een maximum gaat binden?

Protestgeneratie

Waar het wringt is dat Ter Horst onderstreept dat ze het niet alleen kan. Ze
doet een beroep op opinieleiders, politici en intellectuelen om stelling te
nemen. Maar die voelen zich niet aangesproken. Kijk naar je eige, zeggen
Wagendorp en Van Oosten. Was jij niet van de protestgeneratie die zelf het gezag
belachelijk maakte? En zorgt die PvdA van jou niet vooral erg goed voor zijn
eigen bestuurders?

Natuurlijk zit daar wat in. Juist de generatie van Ter Horst (ze is van 1952)
rekende af met het verheffingsideaal van de klassieke sociaal-democratie. Dat
werd als paternalistisch, kleinburgerlijk en bemoeizuchtig terzijde geschoven.
Geef de mensen maar geld, rechten en voorzieningen, dan komt het vanzelf goed.
Het kwam erop neer dat de onderklasse in de steek werd gelaten. Met het
uiteenvallen van maatschappelijke organisaties hadden lager- en hoger opgeleiden
steeds minder met met elkaar te maken. Beschavingsarbeid was op z'n best iets
voor het onderwijs, dat bijkans bezweek onder de maatschappelijke opdrachten. En
juist dat onderwijs bood steeds minder houvast aan leerlingen met veel behoefte
aan discipline en weinig bagage van huis uit.

De Partij van de Arbeid bezweek zo ongeveer onder haar eigen pretenties met de
maakbare samenleving. Nergens werd zoveel uitgegeven aan bijstand en aan
arbeidsongeschiktheidsuitkeringen, maar daarvoor werd wel een prijs betaald.
Nederland behoorde rond 2000 tot de hekkensluiters van Europa wat betreft het
aantal leerkrachten, artsen en agenten per tienduizend inwoners. In die sectoren
was het ziekteverzuim twee keer zo hoog als in de marktsector.

De stagnerende publieke dienstverlening werd met succes door Pim Fortuyn, maar
ook door de SP, op de agenda gezet. De PvdA kreeg de rekening gepresenteerd.
Door de populisten, door de 'gewone mensen', maar ook door de intellectuele
elite. Het leidde tot zelfkritiek, maar vooral tot wanhoop en vertwijfeling.
Leiderschap is ver te zoeken in en buiten de Partij van de Arbeid.

Maar nu kaatst Ter Horst de bal terug. Opinieleiders verwijten de politieke
klasse dat zij geen moreel gezag uitstraalt en buigt voor het populisme, maar
waar blijft de culturele elite zelf? Ook daar ontbreekt het aan zelfvertrouwen,
aan overtuigingskracht, aan geloof in een eigen beschavingsmissie. Of het nu
gaat om ondernemers, wetenschappers, leraren, kunstenaars of journalisten:
voelen zij zich aangesproken als Wouter Bos het woord volksverheffing in de mond
neemt? Voelen zij zich geroepen tot zedelijk & geestelijk leiderschap, tot het
geven van een voorbeeld aan het 'gewone volk'?

Niet zo heel erg. De hedendaagse elite ziet zichzelf helemaal niet als een
bevoorrechte klasse die verplichtingen heeft ten opzichte van maatschappelijk
minder geprivilegieerden. Het is een meritocratische elite die in de illusie
verkeert dat zij haar positie uitsluitend aan haar eigen inspanningen te danken
heeft. Hoezo verplichtingen tegenover vorige elites, maatschappelijke
organisaties of losers die de hun geboden kansen niet weten te benutten?

Daar komt nog bij dat je niet alleen kan stijgen maar ook kan dalen op de
maatschappelijke ladder. Ook de gestudeerden en de welgestelden worden enorm in
beslag genomen door het veiligstellen van hun eigen positie en die van hun
kinderen.

De achterkant van de meritocratie wordt steeds beter zichtbaar. Twintigers
hebben heel goed in de gaten hoe moeilijk het is om je in te vechten, überhaupt
een kans te krijgen. Dertigers lopen tegen de grenzen van hun carrièrekansen
aan, en veertigers beginnen zich te realiseren dat zij er bij een reorganisatie
uit kunnen vliegen. Vijftigers moeten tegen wil en dank doorwerken, en zestigers
zien hun pensioenen verdampen.

Verharding van de maatschappelijke verhoudingen kan tot desintegratie leiden,
zoals Ter Horst vreest. Maar er zijn ook genoeg signalen dat onverantwoordelijk
gedrag steeds minder wordt getolereerd. Dat geldt voor hufterigheid en
zelfverrijking, maar ook voor milieubelastend gedrag. De moraal is terug in het
maatschappelijk discours. Maar dat is niet de verdienste van de elite waarop Ter
Horst haar hoop heeft gevestigd.

Zij moet de dragers van de normen en waarden van een beschaafde samenleving heel
ergens anders zoeken. Guusje moet haar bondgenoot niet zoeken bij de elite waar
zij zelf toe behoort, maar bij de oppassende kleinburgers, leden van de
middenklasse die zich niet langer een oor laten aannaaien door een ijdele
politieke bovenlaag die nog altijd tekortschiet in publieke dienstverlening.

LOAD-DATE: July 17, 2009

LANGUAGE: DUTCH; NEDERLANDS

NOTES: Hans Wansink is politiek commentator van de Volkskrant.; De middenklasse
laat zich niet langer een oor aannaaien door een ijdele elite

GRAPHIC: 18IMopinie_ph01~(1), Illustratie Tammo Schuringa

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              67 of 155 DOCUMENTS



                                 de Volkskrant

                                 July 11, 2009

'Geldsmijterij met onze centen, daar gaat het om';
interview / fons van westerloo

BYLINE: Jaap Stam Fotografie Erwin Olaf

SECTION: Blz. 12

LENGTH: 2486 woorden

SAMENVATTING:

Na een loopbaan als journalist werd Fons van Westerloo (63) omroepbaas bij SBS
en RTL. Hij probeert nu een zendmachtiging binnen te slepen voor Wakker
Nederland, de aspirant-omroep van De Telegraaf. 'Ik ben natuurlijk een
ijdeltuit.'Door Jaap Stam Fotografie Erwin Olaf

VOLLEDIGE TEKST:

Iedereen die in zijn gezelschap verkeert, wordt vrolijk van de kleine
druktemaker met zijn plat achterover gekamde Soprano-kapsel. Behalve een
aanstekelijke verteller -hij rijgt de ene anekdote aan de andere- is hij een
inspirator. Een gesprek met Fons van Westerloo (63) levert altijd ideeën op.

Hij maakte met zijn Pietje Bell-aanpak een succes van SBS. Om een scherp beeld
van zijn klanten te krijgen, gluurde hij in huiskamers om te zien naar welk
programma er werd gekeken. Programma's liet hij uitlopen zodat het programma van
een concurrent al was begonnen als de SBS-kijkers overschakelden. Ook bij RTL
rinkelde de kassa met Van Westerloo. 'RTL leed verlies toen ik kwam. In de vier
jaar dat ik er zat, hebben we meer dan 300 miljoen verdiend.'

Van Westerloo moet nu de aspirant-omroep Wakker Nederland het bestel in loodsen.
Als hij slaagt, mag de door De Telegraaf aangezwengelde omroep per 1 oktober
volgend jaar twee uur tv en negen uur radio vullen. 'Ik ga het zelf niet leiden.
Ik vind het leuk de zendmachtiging binnen te halen en ideeën te ontwikkelen.
Maar dan ben ik weg.'

U ziet er nog goed uit voor een oud omroeplijk.

'Ik heb een mooi leven. Ik ben net terug van vier dagen vissen met vrienden in
de Schotse Hooglanden. Daarvóór heb ik met mijn vrouw de treinreis gemaakt van
Bangkok naar Singapore. En dáárvoor heb ik met mijn zus 22 dagen in de trein
gezeten van Moskou naar Peking. Een fantastische reis. Ik ben een treinengek.'

Oud omroeplijk, zo noemden de jongens van GeenStijl u.

'Ik kan me niet druk maken over die gasten. Laat ze lekker gillen en blèren. En
dat Powned, die omroep van ze-- Ze kunnen veel beter op internet blijven. Straks
moeten ze zich houden aan de wetten van Hilversum en zullen ze aan kracht
inboeten. Ik denk dat ze niet vergeten zijn dat ik dat heb gezegd.'

Wat is er leuk aan vissen?

'Ik kom op de mooiste plekken van de wereld: Chili, Cuba, Mexico, Canada,
Alaska. Er is niks heerlijkers dan met een vlieghengel door de rivier banjeren.
Ze noemen mij het stoombootje, want ik heb altijd een sigaar in mijn mond. Dan
heb ik het idee dat ik meer vang. De gekte zit natuurlijk ook in mijn hoofd.'

Ik vis, dus ik lieg, luidt een wijsheid.

'Als een visser terugkomt met het verhaal dat hij een vis van 80centimeter heeft
gevangen, kun je ervan uitgaan dat ie 60centimeter was. Ik doe het soms ook. Heb
ik er één gevangen, zeg ik dat ik er twee heb gevangen. Het is uitermate
kinderachtig, maar ik denk ook: die ander moet wel denken dat ik gek ben dat ik
de hele dag in de rivier heb gestaan voor één vis.'

Geldt dat alleen voor het vissen?

'Ik ben geen leugenaar. Wat niet wegneemt dat ik weleens een leugentje om
bestwil vertel. Die zijn belangrijk voor een ordelijke samenleving. Als je
altijd de waarheid vertelt, of in elk geval jouw waarheid, kan dat tot grote
ellende leiden. Het kan heel verstandig zijn om te zeggen: wat ben jij mooi,
terwijl je denkt: mijn god, wat een lelijk kreng. Je moet de sfeer er wel een
beetje in houden.'

Wat bezielt u om Wakker Nederland aan een zendmachtiging te helpen? Toen u van
de plannen van De Telegraaf hoorde, was uw eerste reactie: die hebben niks te
zoeken in het bestel.

'Ik ben natuurlijk een ijdeltuit. Ik was een beetje uit de picture, en dan klopt
Wakker Nederland bij me aan. Ze pakken mij en niet een ander. Het enige dat ik
te bewijzen heb, is dat de kritiek die ik had -en die inderdaad hypocriet
overkomt- niet terecht was. Ik zei wel meteen: ik weet niet of ik rechts genoeg
ben, ik laveer overal tussendoor.'

Hebben ze u genomen omdat u zo handig bent?

'Ik vind het stompzinnig om een eenmaal ingezette koers stug vol te houden, ook
al zie je dat die fout is. Je mag het van mij gerust handig noemen; ik noem het
liever flexibel. Handig heeft toch een beetje een negatieve connotatie.'

U kunt alleen nog maar afgaan.

'Vergis je niet, we hebben al 70 duizendleden. De grote omroepen hebben 300
duizendleden. Daarvan weten er 50 duizend dat ze lid zijn. Die anderen zijn
geabonneerd op het programmablad en hebben geen flauw benul dat ze lid zijn van
de omroep. De Telegraaf heeft 70 duizendmensen gemobiliseerd, en dat worden er
nog wel 100 duizend. Mensen die zeggen: dit willen wij vertegenwoordigd zien in
Hilversum. Hier kan minister Plasterk niet makkelijk omheen.'

Wie zijn die mensen en wat willen ze?

'Goed opgeleide 50-plussers met een modaal inkomen of meer. De intelligentsia is
oververtegenwoordigd. Er zijn twee categorieën: de hardwerkende Nederlander en
niet-actieven geboren vóór de babyboom. Die hebben de wederopbouw meegemaakt en
hebben het gevoel dat we de zaak aan het verklooien zijn. Waarom herkent de
politiek de grote noden van deze tijd niet? Zij vinden dat daar in Hilversum
niet voldoende aandacht voor is. Of dat Hilversum te wollig en te weinig
opiniërend is. Ze willen actie.'

Vindt u dat ook?

'Laten we wel wezen: De Wereld Draait Door is een geweldig succes, maar er
zitten altijd dezelfde mensen. Je ziet zelden iemand uit de kringen van De
Telegraaf op televisie. Ik wil het breder trekken dan De Telegraaf. Ik ga
proberen Elsevier en Het Financieele Dagblad erbij te betrekken, mensen met een
ander geluid.

'Ons scherpe profiel zal de andere omroepen dwingen zich meer te profileren. Wat
meer helderheid zou lekker zijn voor Hilversum. De AVRO heeft gekozen voor
klassieke muziek. Dat is geen profilering. Dat is een aandachtsgebied.
Profilering is: wij horen bij het meer gouvernementele gedeelte van het volk,
dat zich aan de wet houdt en hard werkt. Wakker Nederland dus.'

Wat gaat Wakker Nederland toevoegen?

'Ondernemend Nederland voelt zich niet bediend door Hilversum. Dan bedoel ik
vooral de middenstand. Je hebt Radar en Kassa , die consumenten de kans geven te
klagen. Ik kan mij heel goed een programma voorstellen dat precies het
omgekeerde doet: onderzoeken hoe de consument de ondernemer oplicht. Dat gebeurt
elke dag. Verzekeringen, spullen die onderweg zogenaamd stuk gaan -ga maar door.
Wakker Nederland zal zich moeten onderscheiden door actie te voeren. Je kunt wat
doen aan de ongebreidelde oplichterij door consumenten.

'We mikken ook op mensen die overdag worden afgebekt door hun baas, en 's avonds
een sportclub besturen. Daar excelleren ze omdat ze niet op hun huid worden
gezeten door een klootzak die zegt dat ze het anders moeten doen.'

U bent nooit op de huid gezeten door een baas?

'Ik heb mijn hele leven met bazen gewerkt met wie ik het kon vinden. Bij SBS ben
ik mede weggegaan omdat er een baas was gekomen, dat was zo'n ongelooflijke lul.
Elke dag liet hij de portier een hekje zetten voor de invalidenparkeerplaats in
de parkeergarage. Kwam ie met zijn grote auto binnen, moest de portier het hekje
weghalen en kon hij lekker dicht bij de lift zijn auto kwijt. Ik kan nog gaan
janken als ik het vertel. Ik dacht: voor deze man wens ik niet te werken. Ik heb
het hekje thuis staan. Ik heb het in woede in mijn achterbak gesmeten. Zo'n
zwaar ding dat ze bij wegopbrekingen gebruiken. Ik dacht: zodra ik weg kan, ben
ik weg. Niet veel later belde RTL. Dat is weer puur Fons, het zondagskind.'

Wat vindt u eigenlijk van De Telegraaf?

'Ik vind hem zo nu en dan te schreeuwerig. Sjuul Paradijs, de hoofdredacteur,
heeft geen kop over als de Derde Wereldoorlog uitbreekt. Aan de andere kant: De
Telegraaf profileert zich wel. Ze hebben een kruistocht gevoerd tegen de
verspilling door Hilversum, Wakker Nederland zal daar bij uitstek op letten. Een
programmatitel heb ik al: Dweilen met de kraan open, over de geldsmijterij met
onze belastingcenten.

'Waarom moet een omroepbaas vijf jaar wachtgeld krijgen? Leg dat eens uit aan de
belastingbetaler. De publieke omroep moet dat aan de kaak stellen. Als iemand
werkloos wordt en hij gaat op zijn kont zitten, wordt ie gekort op zijn
uitkering. Dan kan NOVA toch niet negeren dat de eigen voorzitter het
doodnormaal vindt dat hij geen baan meer zoekt als hij opstapt. Dat is
krankzinnig. Als dat populistisch en rechts is-- het zal mij worst wezen, maar
daar gaat het over.'

Waarom doet u het gratis?

'Ik vond het lullig om geld te vragen, ik hoef er niet van te leven. Het hele
bestuur doet het om niet. Het is ook een beetje uitdagend naar Hilversum: wij
nemen geen belastingcenten aan als het niet nodig is.'

Wanneer bent u miljonair geworden?

'Bij SBS. SBS is heel goed voor me geweest. Ik heb me er ook de beulen gewerkt.
SBS had niet meer bestaan zonder SBS Nederland. Wij verdienden het geld.'

Gaat Wakker Nederland net als De Telegraaf zo'n toon aanslaan als Wilders? De
term Marokkaans straattuig valt nogal eens.

'Wilders zegt niet alleen domme dingen. Hij begrijpt heel goed dat hij verloren
is als hij nuances aanbrengt. Nuances zijn de vijand van populisten, van de
politiek, mag je bijna wel zeggen. Als een bejaardenhuis wordt geterroriseerd
door opgeschoten jeugd en de bewoners leven in angst, vind ik dat je daar iets
van mag zeggen. Moet zeggen zelfs. Waarom pakken we dat tuig niet aan? Ik weet
niet of ik meteen Marokkaans straattuig zou zeggen. Ik probeer mijn kinderen
altijd uit te leggen dat het gewoon Nederlanders zijn.'

Wakker Nederland en Wilders vissen in dezelfde vijver.

'Mijn vrienden zeggen: pas op dat je je niet in een hoek laat drukken waar je
nooit hebt gezeten. Ze hebben een beetje gelijk. Wilders had een groot interview
in De Telegraaf, en het eerste waar ik naar keek was: hij gaat toch niet zeggen
dat Wakker Nederland zijn omroep is? Dat deed ie gelukkig niet. Wij worden geen
Wilders-omroep.'

Ziet u voor Wakker Nederland een taak weggelegd om de boel bij elkaar te houden?

'Welke boel?'

De samenleving.

'Nou... dat lijkt me een erg grote taak. Hou op. Ik kan natuurlijk allemaal heel
mooie dingen bedenken, ik heb het beleidsplan van omroep Max gelezen,
188pagina's. Daar is 30procent van uitgekomen. Al die verheven doelstellingen...
Je zult ze in een beleidsplan moeten opnemen, anders krijg je geen
zendmachtiging. Maar het komt straks allemaal neer op een paar leuke jongens en
meisjes die dingen bedenken die kloppen.'

U afficheert zich graag als man van het volk.

'Ben ik ook. Ik ben altijd dat brutale jongetje uit De Pijp gebleven.'

Een man van het volk rijdt niet in een Jaguar.

'Fons is een man met vele gezichten. Ik heb mijn hele leven gedacht: zal ik ooit
zo rijk worden dat ik zo'n ding kan kopen? Het moment is gekomen, en dan doe ik
er nóg twee jaar over. Stap ik bij de dealer binnen, loop ik om die Jag heen en
denk: hou toch op, je gaat toch geen auto kopen van 110 duizendeuro. Tijdje
later ga ik er weer naartoe en koop 'm. Het is zo een godvergeten mooie auto.
Het is kunst. Ik rijd in een kunstwerk.

'Ik heb eigenlijk altijd een beetje geleefd als een miljonair, ook toen ik het
niet was. Vertaalde ik 's nachts het populair wetenschappelijk maandblad Kijk om
de rekeningen te kunnen betalen. Kijk is van origine Italiaans. Soms was de
Engelse vertaling nog niet klaar, maar het blad moest wel uit. Kreeg ik de
Italiaanse versie, keek ik even waar het over ging -Galileo, ik zeg maar wat-,
dan legde ik de vertaling weg, pakte de Winkler Prins en de Katholieke
Encyclopedie erbij en bedacht zelf het verhaal.'

U bent als verslaggever van het type straatvechter geëindigd als bobo.

'Ik ben geen bobo. Ik ga er nog altijd prat op dat ze huilend door de gangen van
SBS liepen toen ik wegging. Ik voel me senang op een gala waar ministers
rondlopen, en ik vind het net zo leuk als ik op Schiphol aankom en een volslagen
onbekende zegt: hé Fonsie. Sta ik meteen een praatje te maken. Beetje dollen.
Doe ik op een gala ook. Noem me een kameleon voor mijn part. Maar bobo heb ik me
nooit gevoeld.

'Ik voel me nog steeds journalist. De sigarenwinkel van mijn vader was een
praathuis, het werd met de paplepel ingegoten: als je wat wist, moest je het
meteen doorvertellen. Als er wat gebeurde, moest je erbij zijn.

'Ik was vroeger een felle rakker. En niet zo commercieel als ik later ben
geworden. Ik was een verslaggever voor wie het doel de middelen heiligde. Ik heb
misdadigers aan de paal genageld. Boeven die de kleine man oplichtten... die
gingen aan de paal hoor. Daar was ik wel zo verbeten in. Dat zit in mijn
karakter.'

Is het niet prettiger die gala's vanaf de zijkant gade te slaan?

'Ik doe beide. Ook hier weer: Fons, de man met de vele gezichten. Ik ben er
onderdeel van en tegelijkertijd loop ik rond te kijken hoe mensen zich gedragen.
Denk ik: wat een poeha, of niet -het valt vaak heel erg mee. Ik ben ook altijd
de eerste die de dansvloer op gaat. Ik kan helemaal niet dansen, maar als een
soort aanjager.

'Je wordt wel een beetje blasé. Ik heb het wel een beetje gehad met die gala's.
Je moet niet te vaak in het Stan Huygens Journaal staan, de societyrubriek van
De Telegraaf, want dan denken ze dat je niet meer werkt.'

Toen u bij SBS zat, was de vraag: hoe kun je van opera houden en toch ranzigheid
uitzenden.

'We begonnen heel rauw. We wilden als een sluipmoordenaar het bestel
binnendringen. Het moest via de onderkant, mensen die veel televisie kijken en
het snelst zappen. De hogere klassen zijn honkvast, als ze al kijken. We moesten
iets brengen waardoor ze ons wisten te vinden. Ik dacht: laat de kranten maar
schrijven over ranzigheid, dan denken de lezers: SBS, waar kan ik dat zien?

'Het woord ranzig in deze betekenis heb ik zelf toegevoegd aan de Nederlandse
taal. Zo erg was het allemaal ook weer niet hoor. Dat vond iedereen wel, maar
het viel reuze mee. Ik ben geen moralist, ik ben niet puriteins, maar er is wel
degelijk een grens. Iedereen weet wel ongeveer waar die ligt.'

Waar ligt die?

'Bij harde porno, dus zodra er sprake is van penetratie. Er zijn mensen die
vinden een blote borst al porno. Als jij dat vindt, ga gerust je gang. Wat is er
in godsnaam lelijk aan een naakt lijf? Tenzij het lelijk is. Ik heb een dikke
buik, dus dat oogt niet meer. De grens is: waar het onterend is voor mannen of
vrouwen, dat je zegt: het haalt de mens naar beneden. Maar als het frivole,
geile verhaaltjes zijn-- so what? Grote schrijvers hebben zich daarmee
beziggehouden. Ik heb altijd ingegrepen als ik vond dat de grens werd
overschreden.

'Wat is erop tegen als je je na een dag hard beulen wilt ontspannen? Dat is de
belangrijkste functie van de omroep. Als ik thuiskom, hoop ik dat er een lekkere
comedy is. Dan denk ik een uur lang aan niks. Zit ik gewoon te lachen. Prachtig.
En dan kijk ik later op de avond wel naar NOVA.

'Ach, zelfs op The A-Team was kritiek. Vind ik wel kunnen hoor. Vond prins
Bernhard ook. Die belde geregeld of we een tape op Soestdijk wilden laten
bezorgen, had ie weer een aflevering gemist. Deden we natuurlijk.'

Twijfelt u weleens?

'Tuurlijk. Als je niet twijfelt, ben je een dommerik. Al zal ik het niet zo snel
van de daken roepen.'

LOAD-DATE: July 13, 2009

LANGUAGE: DUTCH; NEDERLANDS

NOTES: 'Ik heb altijd gedacht: zal ik ooit zo rijk zijn dat ik zo'n Jaguar kan
kopen? En dan doe ik er nóg twee jaar over'; 'De sigarenwinkel van mijn vader
was een praathuis: als je wat wist, moest je het meteen doorvertellen'; Speciaal
voor zomerkatern Intermezzo maakt fotograaf Erwin Olaf (1959) een reeks
portretten voor de cover en het wekelijkse interview.; Olaf: 'Ik heb mij voor
deze serie laten inspireren door de Hollandse schilderkunst uit de Gouden Eeuw.
Sobere maar statige portretten.'

GRAPHIC: 11IMinterview_ph01, Fons van Westerloo Foto Erwin Olaf / Beeldbewerking
Edwin Veer, Magic Group
11IMinterview_ph02, Foto Erwin Olaf / Beeldbewerking Edwin Veer, Magic Group

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              68 of 155 DOCUMENTS



                                 de Volkskrant

                                  July 4, 2009

Charmeoffensief;
reportage het georgië van michail saakasjvili

BYLINE: Sacha Kester

SECTION: HET VERVOLG; Blz. 36-37

LENGTH: 1860 woorden

SAMENVATTING:

President Michail Saakasjvili maakt vrienden op het platteland van Georgië, maar
ziet zijn populariteit in de steden snel afnemen. Hij zou de verkiezingsuitslag
hebben vervalst en de oorlog met Rusland deed de rest. 'Ik blijf zitten waar ik
zit.' Door Sacha Kester

VOLLEDIGE TEKST:

'Pardon. Heeft u de president misschien gezien?' Een groep westerse journalisten
schiet in de lach als de vraag wordt gesteld. Dit méént de chauffeur niet. Ja,
de afspraak was vaag: ergens in de middag zouden ze de president van Georgië op
een bijeenkomst, ergens in het land, ontmoeten. Maar de bus staat nu stil op een
provinciale weg, bijna drie uur buiten de hoofdstad, met wijnvelden links, en
wijnvelden rechts. Geen wonder dat de boer die naast zijn koeien loopt met zijn
hoofd schudt. Geen idee. Geen president gezien vandaag.

De bus rijdt verder en er glijden nog meer wijngaarden langs. Op de achtergrond
donkergroene bergen met een streepje wit in de top. Blauwe lucht. Grijs
grindpad. Zwarte gepantserde wagens.

De chauffeur trapt vol op de rem, scheurt achteruit en schiet het grindpad op,
waar zomaar, midden in het lieflijke landschap, allemaal mannen staan die
draadjes in hun oren hebben. De ramen van de gepantserde wagens gaan naar
beneden, en daarin zitten nog meer mannen met van die draadjes in hun oor, stuk
voor stuk gehuld in een kogelvrij vest en met een machinegeweer op schoot,. Onze
chauffeur kijkt tevreden. De president moet vlakbij zijn.

En ja hoor, daar staat hij. Midden in de wijngaard, omringd door camera's, zodat
de rest van Georgië vanavond op het nieuws kan zien hoe Michail Saakasjvili met
de gewone man heeft gepraat. Volkomen ontspannen, alsof hij dagelijks over het
platteland wandelt, luistert de president naar de klachten van een handvol
boeren. Hij maakt een grap, klopt iemand vriendschappelijk op de schouders en
geeft bemoedigende antwoorden. 'We hebben grote concurrentie uit Australië,
Zuid-Afrika en zelfs Turkije. Maar Georgische wijn kan over de hele wereld een
succes worden.'

Daar zal hij zich persoonlijk voor inzetten, belooft de president. Er komt
subsidie, betere kunstmest, en dankzij speciale opslagtanks zullen de druiven na
de oogst langer bewaard kunnen worden. En dit dorp krijgt, nadat er om gevraagd
wordt, bovendien een nieuwe tractor.

Dan is de show voorbij, en snelt Saakasjvili naar de zwarte auto die voor hem
gereed staat, op een drafje gevolgd door mannen in het zwart. Een paar minuten
later is de wijngaard weer als alle andere. Leeg.

Maar het charmeoffensief van de president gaat verder. Eerst in een dorp, een
paar kilometer verderop, en daarna, na een korte vlucht met een helikopter, in
het schilderachtige Signani. Hier wordt Saakasjvili als een popster ontvangen.
Vrouwen staan in de rij om met hem op de foto te mogen, mannen schudden hem
enthousiast de hand en de president aait over de bol van een paar verlegen
kinderen.

'Oh ja, dit doe ik vaker', zegt Saakasjvili later in een restaurant. 'En het
kost me handen vol geld. Mensen vragen om nieuwe wegen, betere voorzieningen,
een fontein op het dorpsplein. En dat krijgen ze ook van me - mits het verzoek
redelijk is natuurlijk.'

De inwoners van Signagi hebben al veel gekregen. Een paar jaar geleden nog,
brokkelde dit stadje langzaam af: de wegen waren hobbelig, de huizen kreunden
onder de last van jaren zonder onderhoud, en gezinnen moesten het zonder
fatsoenlijke voorzieningen doen. Saakasjvili beloofde dat het beter zou worden,
maar de burgers, gewend aan loze beloftes van politici, vertrouwden het niet.

'Er deden allerlei geruchten de ronde. Dat ik hun land aan buitenlanders wilde
verkopen, en dat zij alles kwijt zouden raken', vertelt de president stralend -
alvast genietend van de goede afloop die gaat komen. 'Dus ze sloten de wegen
voor me af, en bekogelden bouwvakkers met stenen. Maar negen maanden later was
het lelijke Sovjet-stadje een levend monument geworden, waren de huizen
tweehonderd keer meer waard en de bewoners dolgelukkig.'

Een sprookje. Net zoals Michail Saakasjvili er zelf een heeft geleefd. Toen
president Edouard Sjevardnadze na de Rozenrevolutie was opgestapt, won
Saakasjvili op 36-jarige leeftijd zijn eerste verkiezingen met 96 procent van de
stemmen. Stralend stond het wonderkind op het podium, met zijn Nederlandse vrouw
Sandra Roelofs. 'Misja', zoals hij liefkozend werd genoemd, zou de wereld laten
zien dat hij Georgië uit het moeras van armoede, corruptie en misdaad zou
trekken.

Maar dat is ruim vijf jaar geleden en al wordt de president in Signagi nog als
de redder van de stad omarmd, in de hoofdstad Tbilisi staan ze niet meer in de
rij om met hem op de foto te mogen. Begin april begon de oppositie met
dagelijkse demonstraties voor het parlementsgebouw, en de hele stad hangt vol
met posters waarop Saakasjvil wordt gevraagd op te stappen.

'Nou en', zegt hij smalend. 'Ze gaan hun gang maar met hun demonstraties. Ik
blijf zitten waar ik zit.' En na een slok wijn: 'Luister. In de hoofdstad heeft
de oppositie veel aanhang, maar daar buiten wordt ik nog steeds volop gesteund.
Vorig jaar heb ik de verkiezingen op democratische wijze gewonnen, en deze
mensen kunnen zich blijkbaar niet neerleggen bij de uitslag.'

Maar het is niet alleen de (volgens hen vervalste) verkiezingsuitslag die
Misja's critici dwars zit. Een deel van de onvrede komt voort uit het verlies
van Zuid-Ossetië en Abchazië na een korte, maar hevige oorlog met Rusland.
Volgens zijn politieke tegenstanders is deze begonnen toen de heethoofdige
Saakasjvili het bevel gaf om separatisten (die door Moskou werden gesteund) in
Zuid-Ossetië aan te vallen. 'Een fatale vergissing', zegt oud-president
Sjevardnadze. 'Die zet kan niet gerechtvaardigd worden. Iedereen weet dat je een
oorlog met Moskou niet kunt winnen, en nu zijn we de twee regio's kwijt.
Bovendien is onze relatie met Rusland verstoord, terwijl we, zowel in politiek
als militair opzicht, met hen moeten omgaan. Of we het nu leuk vinden of niet,
het blijft ons grootste buurland.'

Niet alleen zijn politieke tegenstanders, maar ook westerse analisten verwijten
de president dat hij het conflict heeft laten escaleren - maar als je dat aan
hem voorlegt, noemt Saakasjvili de redenatie 'bullshit'.

'Ja hoor, het rustige, slapende provinciestadje Tschinvali werd ruw verstoord
door de machtswellusteling Saakasjvili? En ik rekende er natuurlijk op dat het
Westen voor ons op zou komen?' Hij snuift misprijzend. 'We werden al maanden
uitgedaagd, en het Westen nam de dreiging niet serieus. Maar er werden burgers
aangevallen. Er stonden tienduizenden soldaten klaar. Er stonden tanks aan de
grens, en geloof me, tanks kunnen niet vliegen.

'Het was glashelder dat Rusland ons wilde binnenvallen. Poetin heeft jaren
eerder gezegd dat hij van Georgië een tweede Noord-Cyprus zou maken. Hij heeft
Sarkozy verteld dat hij me aan mijn ballen wilde ophangen. Wat had ik moeten
doen? Me inhouden en afwachten? Vluchten? Toekijken hoe ze ons land met tanks
zouden binnenrijden, omdat terugslaan geweld zou uitlokken? Ik voel me er elke
dag slecht over, maar de enige andere optie was een Russische vlag te zien
wapperen op onze gebouwen in de hoofdstad.'

Maar er is meer dan alleen de oorlog. 'Dit land bevindt zich in een diepe
crisis', zegt oppositieleidster Nino Boerdzjanadze, 'en het Westen weigert het
te zien. Ze hebben Saakasjvili omarmd als een democraat in een regio van
autocraten - maar zelf is hij niet anders.'

Ruim twee maanden geleden kondigde de oppositie massale demonstraties aan die
zouden doorgaan tot Saakasjvili opstapte. Maar de president blijft, en de
demonstraties bloeden dood. Saakasjvili heeft aangegeven met de oppositie te
willen praten om tot een compromis te komen en stelt regionale verkiezingen in
het vooruitzicht. Maar de oppositie wil geen compromis. De president moet
vertrekken, anders gaat het land ten onder, zo luidt hun boodschap.

Boerdzjanadze: 'We zijn niet tegen een dialoog, maar dan moet die wel inhoud
hebben. Beloftes moeten worden nagekomen, en dat heeft deze regering nog nooit
gedaan. Dus wat is een dialoog waard, als die alleen maar voor de vorm is?' Dat
geluid wordt herhaald door Sozar Soebari, de nationale ombudsman van Georgië.
'Vroeger was ik bevriend met Misja, geloofde ik in hem, steunde hem. Hij ging de
strijd aan met de corruptie en zou vechten voor de mensenrechten. Maar we kregen
steeds meer aanvaringen. De media worden beknot, demonstranten in elkaar
geslagen, de rechtspraak is politiek en er ligt veel te veel macht bij een
kleine vriendengroep rond de president.'

Saakasjvili is zichtbaar geïrriteerd bij deze geluiden, en in alles wat hij
zegt, klinkt oprechte frustratie door: Hij wil alles geven aan dit land, maar
heeft tijd nodig. Je kunt het hem en zijn regering niet verwijten dat nog niet
alles op de rails staat. En tegenspraak gaat het proces niet versnellen.

'Toen ik aantrad, was dit land tot op het bot corrupt en werd elke vorm van
initiatief de nek omgedraaid. Het onderwijs, de zorg, het zakenleven, alles
stond stil. Tbilisi was grijs; grijze mensen, grijze huizen. En nu? Er is kleur,
licht en leven. In 2004 leefde 52 procent van de mensen onder de armoedegrens,
nu is dat 24 procent, en ik hoop dat we het binnen vier jaar weten terug te
brengen tot 10. We hebben 50 duizend mensen ontslagen om de bureaucratie af te
slanken, we hebben keurige cijfers van de corruptiewaakhond Transparancy
International, de bevolking is niet bang meer voor de politie, maar vertrouwt
hen, de maffia is verdwenen.'

Hij knikt tevreden, trots op wat hij in luttele jaren heeft bereikt, en maakt
ruimte op tafel, zodat de obers de gerechten kwijt kunnen. Vervolgens schept hij
het bord van de journaliste naast zich vol, en moedigt haar aan zo veel mogelijk
te eten. Aan een andere vrouw legt hij uit hoe ze een bepaald gerecht moet eten.
'Pak het beet met je handen, bijt het deegpakket aan de bovenkant open en zuig
het sap er uit, voordat het eruit stroomt. Kijk. Zo.' Hij lacht als het mislukt,
biedt zijn servet aan, en richt zich weer tot de rest van de tafel.

Maar buiten het restaurant heerst de desillusie. 'Er zijn gewoon twee
Georgië's', zegt politicoloog Soso Tsiskarasjvili. 'Een gelukkig Georgië en een
ontevreden Georgië. En die laatste groep wordt niet gehoord door de regering -
die wíl de regering niet horen.'

'En soms gebruikt de regering te gemakkelijk geweld om het ontevreden deel van
het land de mond te snoeren', vult Zoerab Abasjidze, oud-ambassadeur voor
Georgië bij de EU, de NAVO en in Moskou, aan. 'Maar ook de oppositie gedraagt
zich onverantwoordelijk. Als er geen dialoog komt tussen de twee Georgië's, zal
het land steeds verder verzwakken, en is Rusland de lachende derde.'

Wat betreft Saakasjvili moeten ze gewoon even geduld hebben - iets wat hij zelf
overigens moeilijk op kan brengen. 'Wat me misschien verweten kan worden, is dat
ik te snel wil gaan. Ik vecht tegen de oude Sovjet-mentaliteit, en wil dit land
vooruit stuwen. Ik wil een project binnen een week van de grond krijgen, en
binnen een maand resultaat zien. Soms doet het pijn, maar we moeten wel. En je
kunt in de haast beter een fout maken, dan helemaal niet verder komen.' En hij
heft het glas.

LOAD-DATE: July 3, 2009

LANGUAGE: DUTCH; NEDERLANDS

NOTES: 'Toen ik aantrad, was dit land tot op het bot corrupt'; Rechtenstudie;
Michail Saakasjvili (1967) heeft Internationaal Recht in Oekraïne gestudeerd, en
volgt daarna een opleiding aan het Instituut voor Mensenrechten in Straatsburg.
In Frankrijk leert hij zijn vrouw, de Nederlandse Sandra Roelofs, kennen. Het
paar verhuist naar New York, waar Saakasjvili rechten studeert aan de
universtiteit van Colombia, en enkele tijd als advocaat werkt.; In 1995 keert
Saakasjvili terug naar Georgië en wordt parlementslid voor de partij van
president Edouard Sjevardnadze. In 2000 wordt hij minister van Justitie, maar
een jaar later legt hij zijn functie neer, na een geschil over een
anti-corruptiewet. Hij vormt zijn eigen partij, de Verenigde Nationale
Beweging.; Als Sjevardnadze de verkiezingen in 2003 wint, beschuldigt
Saakasjvili hem van fraude, en hierop vindt de Rozenrevolutie plaats.
Sjevardnadze stapt op, en bij nieuwe verkiezingen wint Saakasjvili met ruim 96
procent van de stemmen.; In november 2007 vinden er massale demonstraties plaats
tegen de regering van Saakasjvili, waarbij de president toename van corruptie en
een teveel aan hervormingen wordt verweten. De president roept de noodtoestand
uit, laat twee tv-stations sluiten en slaat de demonstraties met harde hand
neer. Na internationale protesten schrijft hij nieuwe verkiezingen uit, die hij
met 52,8 procent van de stemmen wint.; Na gevechten trekt het Georgische leger
begin augustus 2008 Tschinvali binnen, de hoofdstad van de afvallige regio
Zuid-Ossetië. Rusland zegt de Osseten die een Russisch paspoort bezitten te
willen beschermen en trekt met tanks op in Georgië. Na een korte, maar hevige
oorlog, roepen Zuid-Ossetië en Abchazië, een andere separatistische provincie,
de onafhankelijkheid uit, die direct door Rusland wordt erkend.

GRAPHIC: 04VV2open_ph01, President Michail Saakasjvili wordt omgeven door
bewakers op een militaire basis, even buiten Tbilisi. Foto AFP

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              69 of 155 DOCUMENTS



                                 de Volkskrant

                                  July 3, 2009
                                    vrijdag

De 'Jap' van Aston Martin laat Bond even schrikken;
Winnaars / Verliezers

BYLINE: Peter de Waard

SECTION: ECONOMIE/BEURS; Blz. 11

LENGTH: 353 woorden


007 is de man van auto's die staan voor duur, snel, dorstig en maak dat je
wegkomt. Maar nu zal James Bond worden verbonden aan zuinig, veilig, goedkoop en
'blij dat ik rij'.

De klimaatverandering en kredietcrisis veranderen de mondiale wereld zo snel dat
zelfs de Britse geheime agent zijn imago moet bijstellen en een vernedering moet
slikken.

Deze week werd bekend dat James Bond-huisleverancier Aston Martin samen met
Toyota een nieuwe auto zal ontwikkelen - de amper 20 duizend euro kostende
Cygnet.

De fabrikant van de exclusiefste Britse auto levert zich uit een een fabrikant
die model staat voor de 'Jap' van Jan Modaal.

De Cygnet moet het ideale forensenwagentje worden. Dus 007 mag blijven scheuren
in de bijna twee ton kostende DB9 - te zien in de laatste Bondfilm Quantum of
Solace - maar door de week rijdt Miss Moneypenny dagelijks naar het hoofdkantoor
van MI6 in de tien keer zo goedkope Cygnet met het groene A-label. Niettemin kan
ze met trots zeggen dezelfde wagen te rijden als James.

De baby-Aston Martin, zelfs kleiner dan de Mini Cooper, moet zowel supercool als
groen zijn. Maar hij lijkt niet geschikt voor een achtervolging. De Cygnet
krijgt een 1-litermotor en zal er 14,7seconden over doen om van niets naar
100kilometer op te trekken, tegen 4,3seconden voor de DB9. Het wagentje zal geen
schietstoel kennen noch een lanceerinrichting of andere door Q bedachte gadgets.

Qua vormgeving zal de auto veel lijken op de Toyota iQ. Het wagentje zal ook
bijna geheel worden geassembleerd in Japan en daarna worden verscheept naar
Engeland. Hier zullen leren fauteuils worden ingezet en zullen de traditionele
Aston Martin-grille en het beeldmerk van het Britse automerk worden aangebracht.
Daarna zal de auto voor de dubbele prijs van de Toyota worden verkocht.

Aston Martin zou met de Cygnet een nieuwe cliëntèle willen aanspreken, die zich
de echte Aston Martin niet kan permitteren. Mogelijk zal de Cygnet zelfs als
tweede auto gratis worden bijgeleverd bij de aankoop van een echte echte Aston
Martin. De Cygnet moet in 2010 op de markt komen. Bond zal dan al lang Bond niet
meer zijn.

Peter de Waard

LOAD-DATE: July 2, 2009

LANGUAGE: DUTCH; NEDERLANDS

NOTES: Verliezer: James Bond; Waarom: Door klimaatverandering en kredietcrisis
moet op het stoere imago met snelle auto's worden ingeleverd.

GRAPHIC: 03ECrubriekdagelijksluxe_ph01, Aston Martin met Roger Moore. Foto AFP

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              70 of 155 DOCUMENTS



                                 de Volkskrant

                                 June 27, 2009
                                    zaterdag

Schoelje, flapdrol, shariasocialist

BYLINE: Lidy Nicolasen

SECTION: FORUM; Blz. 8

LENGTH: 1627 woorden

SAMENVATTING:

Politici moeten stoppen met schande te roepen als er eens gescholden wordt. Met
meel in de mond praten is veel irritanter, betoogt Lidy Nicolasen.

VOLLEDIGE TEKST:

Nou ja, zo had hij er nog nooit naar gekeken, mompelde de bedrijfsarts op de
stoep van zijn huis in Den Haag. Net terug uit de tropen ergerde hij zich wild
aan het taalgebruik van Nederlandse Kamerleden. Hoe of ik daar, als beginnend
parlementair journalist, toch tegen bestand kon zijn?

Ik vond hem een zeur, een in het buitenland dolende en betweterige Nederlander
die bovendien spreekuur hield in een niet te harden temperatuur. Ik vluchtte
naar buiten. Op de drempel wilde ik nog best erkennen dat er voor een normaal
mens geen touw aan was vast te knopen, maar is dat zo erg, verdedigde ik mijn
toen pas verworven stek. Maakt het wat uit dat het jargon naadloos overgaat in
een afkorting of dat een grap de slapers op de publieke tribune nooit bereikt?

'Ja', zei de bedrijfsarts.

'Nee', zei ik. 'Ik heb een politicus geen mandaat gegeven om mooi weer te spelen
voor de bühne. Hij moet de strijd in de Tweede Kamer zien te winnen van zijn
tegenstander, hij moet die een kopje kleiner maken, in de hoek dringen, zorgen
dat die zijn gelijk erkent en uiteindelijk overneemt en het liefst voor volk en
vaderland volmondig uitdraagt. Daarvoor betaal ik belasting en ga ik naar de
stembus. Hij hoeft de taal van het volk niet te spreken, als hij de woorden maar
kent om het debat te winnen.'

De bedrijfsarts was afgebluft, althans voor het moment. 'Hij moet zijn
bedoelingen in taal verpakken en verdoezelen, met meel in de mond spreken en
nooit het achterste van zijn tong laten zien', voegde ik er nog aan toe. Maar
elke keer als de opwinding in en buiten de Kamer weer eens tot grote hoogte
steeg vanwege onparlementair taalgebruik, dacht ik aan hem terug. Hij had gelijk
en ik wist dat.

Leugenaar, knettergek, flapdrol, beginnend lijder aan alzheimer, beroepslafaard,
idiote uitspraak, landverrader. Loepzuivere scheldwoorden of beledigingen, die
de geadresseerde naar adem doen happen of in woede doen uitbarsten. Niet fijn,
niet netjes, in niets lijkend op het vermaledijde en slaapverwekkende jargon dat
gewoonlijk doorgaat voor parlementair taalgebruik, maar het publiek springt er
wel voor op de banken.

In tijden van vermeende taalverruwing en verloedering zijn er altijd mensen die
trachten het tij te keren door een beroep te doen op de fatsoensnormen. Zo heeft
het Kamerlid Ed Anker van de ChristenUnie deze week de Parlementaire
Hoffelijkheidstrofee in het leven geroepen. Zijn oma had hem een cafetière
gegeven - gekocht van Douwe Egbertspunten - en deze koffiepot met druksysteem
krijgt de parlementariër die zonder kijven zijn of haar debatten heeft weten te
winnen. Een prijs zonder poespas, zonder camera's, een wisselbeker op de laatste
dag van het parlementaire jaar.

Uiteraard is er ook een jury. Bas van der Vlies (SGP en veruit het meest ervaren
parlementslid) zit er natuurlijk in, naast Mevrouw Uitslag van het CDA (ze heet
Sabine maar in dit verband klinkt Mevrouw Uitslag beter) en de activist Remi
Poppe van de SP, het oudste en minst opgeleide Kamerlid (formeel heeft hij
alleen lagere school), die in zijn beginjaren pukkeltjes kreeg van parlementair
taalgebruik.

Anker greep naar zoiets doodgewoons als de koffiepot naar aanleiding van het
debat over de zelfreflectie van de Kamer, dat - hoe kan het anders - ook over
het taalgebruik gaat. Lees even mee in de discussienota: 'Leden en fracties
moeten het vertrouwen van burgers in hun gezag waarmaken, maar de Kamer als
geheel moet werken aan vertrouwen in de werking van de democratie als zodanig.
Ook voor de positie ten opzichte van de regering is dit essentieel. Daarvoor is
ten minste nodig dat men het over bepaalde spelregels eens wordt.'

Wie het begrijpt, mag het zeggen. Je denkt: hé, ze gaan een gedragscode
invoeren, zoals in sommige andere landen; maar nee, hier wordt het staatsrecht
en het reglement van orde bedoeld. Er staat ook nog: 'De Kamer is in zekere zin
een afspiegeling van de samenleving, maar er wordt vanuit de maatschappij naar
de Kamer gekeken als autoriteit.'

Eerst even over de Kamer als afspiegeling van ons als samenleving. Wij
Nederlanders zijn niet fijnbesnaard of wellevend. Buitenlanders noemen ons lomp,
maar wij hebben het trots over direct of rechtstreeks taalgebruik. Anders dan in
de ons omringende buitenlanden ontberen wij de kunst van het debat. Wie zich
verlaagt tot een scheldpartij verstaat immers niet de kunst van het beledigen op
niveau, om niet te zeggen dat die de argumenten mist om de tegenstander
schaakmat te zetten.

In het Engelse parlement maken ze elkaar luidkeels af, met stiff upperlip maar
wel in fraaie volzinnen. 'Als ik met u was getrouwd, serveerde ik u gif in uw
thee', beet het eerste vrouwelijke parlementslid de grote staatsman Churchill
ooit toe. Hij antwoordde: 'Als ik uw man was, zou ik die met alle liefde
opdrinken, mevrouw.' Je kunt je ook voorstellen dat als een Duits parlementslid
zijn minister in het voorbijgaan voor flapdrol uitmaakt, hij toch zeker wel Herr
Dr. Flapdrol zou zeggen.

Er zijn momenten dat de Nederlandse parlementariërs elkaar fijnbesnaard de les
lezen, tot vreugde van Kamervoorzitter Gerdi Verbeet, die de neiging heeft al
bij een woord als 'leugen' af te hameren. De verleiding van de huidige generatie
politici om zich verbaal te onderscheiden, is groot. Ook zij hebben door dat het
verdoezelende taalgebruik - eigen aan politici - de mondige kiezer mateloos
irriteert.

Niemand was zo'n meester in het 'sliertig' taalgebruik ('het springt als
spaghetti alle kanten op') als oud-premier Ruud Lubbers. Zijn troonredes duurden
twee keer zo lang als normaal en toen hij de koningin een keer liet zeggen dat
Nederland schoner was geworden, beriep hij zich op de verouderde 'dikke' Van
Dale van het Torentje om zijn gelijk aan te tonen.

De hedendaagse Lubbers heet Jan Peter Balkenende. Over zijn razendsnelle, half
ingeslikte zinnen is al veel geschreven en gezegd. Hij spreekt sneller dan God
kan luisteren (naar Roland Holsts karaterisering van Vestdijk). Soms kijkt hij
na zo'n woordenvloed triomfantelijk achterom, als hij concludeert dat 'je hier
niks mee kunt'.

Maar wat ons bijblijft, is het hakkelende jargon óf de verbeten uitgespogen
beledigingen. Elk tijdvak heeft ook zijn eigen populist danwel scheldenaar. Was
er na hem ooit iemand die het zo bont maakte als Pieter Jelles Troelstra, die in
1919 een intimiderende rede in de Kamer hield waarin hij de regering sommeerde
de macht binnen vijf dagen over te dragen? Het bleek een vergissing, maar
Troelstra - een populist pur sang - is wel de gerespecteerde voorvader van de
politieke middenpartij PvdA. Troelstra's maatje Johan Schaper priemde in die
dagen zijn vinger richting A.F. de Savornin Lohman (CHU) onder de uitroep: 'Daar
zit nog zo'n schoelje.' Het betekent schurk, schooier, en het is een graadje
erger dan flapdrol.

Net als Troelstra of Schaper balanceerde vele jaren later ook Koekoek op de rand
van schelden en oreren. Marcus Bakker van de Communistische Partij oordeelde
bikkelhard. Hans Janmaat mompelde te zeer om hem te horen schelden, maar je zag
hem spugen. Pim Fortuyn van Leefbaar Nederland hield zich nauwelijks in. Jan
Marijnissen van de Socialistische Partij bijt af en toe in onparlementaire taal
van zich af en nu is het dan Geert Wilders van de PVV met weer nieuwe
scheldwoorden. Shariasocialist.

Zij zijn allen vertegenwoordigers van partijen die het opnamen tegen de macht,
tegen het establishment en de politieke elite van dat moment. Je zou bijna
kunnen zeggen dat de onaandoenlijke Melkert zijn flamboyante tegenstander Pim
Fortuyn baarde. Niet minder vilein dan Melkert, maar aanzienlijk eloquenter en
speelser. Hoe logisch is het niet dat de blije christen Jan Peter Balkenende een
boze man als Wilders tegenover zich vindt?

De 'opstandelingen' brengen steevast de taal van de straat naar de Kamer, die
behalve afspiegeling van de straat immers ook diens autoriteit is. Het debat
verloedert, zegt iedereen als de straattaal opklinkt onder parlementariërs.
'Verzamelaars van haat en wraak' klinkt inderdaad veel poëtischer dan 'smerige
leugenaars'. En 'ongekend cultuurrelativisme' is beschaafder dan 'knettergek'.

Een belediging van het kiezersvolk, noemen sommigen dit onparlementaire
woordgebruik, vergetend dat het volk in de hele geschiedenis zijn mond nog nooit
heeft willen houden. Integendeel. Redacties van kranten willen nog wel eens een
heftig woord van een briefschrijver schrappen, maar reaguurders op internet
hebben daar helemaal geen boodschap aan en zij gaan doorgaans vol uit de flank.
En hoe omfloerst de oorspronkelijke moedertaal van veel nieuwe Nederlanders ook
is, als zij zich uitdrukken in het Nederlands doen ze dat met een directheid en
vinnigheid die de afzeikcultuur van GeenStijl naar de kroon steekt.

Een hoffelijkheidsprijs voor parlementariërs, het is leuk, maar het zal de
vermeende verloedering of taalverruwing niet keren. Natuurlijk, het gewone volk
eigent zich meer vrijheid toe dan ze de parlementariërs gunnen. 'Zakkenvullers'
hoor je wel op straat, niet in de Kamer. Het hoeft ook niet, maar politici mogen
evenmin bang zijn voor driest taalgebruik. Een oud spreekwoord zegt: schelden
doet geen pijn. Dus politici, stop met ach en wee en schande te roepen iedere
keer dat aan een verbeten mond een scheldwoord ontsnapt.

Terugschelden is niet nodig, met meel in de mond praten evenmin. De
belangrijkste taak van een politicus is ervoor te zorgen dat hij niet alleen
zijn tegenstander maar ook zijn kiezer weet te overtuigen en moed in te spreken.
De bedrijfsarts van toen had groot gelijk. Hoffelijkheid is nobel, maar
lovenswaardiger is de politicus die zich verstaat met de taal van de straat.

LOAD-DATE: June 26, 2009

LANGUAGE: DUTCH; NEDERLANDS

NOTES: Lidy Nicolasen is redacteur van deVolkskrant.; Wie zich verlaagt tot een
scheldpartij, kan niet beledigen op niveau; De onaandoenlijke Melkert baarde de
flamboyante Pim Fortuyn

GRAPHIC: taalform_ph02, Met de klok mee: Janmaat, Fortuyn, Wilders en
Marijnissen. Foto's ANP
taalform_ph03
taalform_ph01
taalform_ph05

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              71 of 155 DOCUMENTS



                                 de Volkskrant

                                 June 27, 2009
                                    zaterdag

Bonnetjesaffaire Nieuw Buinen

SECTION: SPORT; Blz. 23

LENGTH: 313 woorden


De 'bonnetjesaffaire' houdt Nieuw Buinen in zijn greep. Tijdens een stormachtige
bijeenkomt in Zaal Concordia liepen de gemoederen hoog op. Termen als
'zakkenvullers' en 'oplichters' waren niet van de lucht.

De Nieuw Buiner Gezinsbode onthulde deze week dat bestuursleden van Nieuw Buiner
sportclubs privé-uitgaven hebben gedeclareerd. Zo declareerde voorzitter W. de
Jong van vv Nieuw Buinen 'twee frikandellen speciaal en een berenhap' bij
snackbar Vette Willie aan de Brink.

Penningmeester Wolters van de gymnastiekvereniging leverde bonnen in voor 'tien
euro patat, vijf kroketten mosterd en zes flesjes bier', eveneens bij snackbar
Vette Willie. Hij keurde de declaratie persoonlijk goed.

Klaas Bos kocht bij de HEMA in Groningen een nieuwe zonnebril, en declareerde
deze bij de zwemclub. Enkele bestuursleden van korfbalvereniging De Rietkorf
declareerden een uitje naar Assen, met consumpties, ten bedrage van 63,50 euro.

Woedende inwoners van Nieuw-Buinen eisten in Concordia hun contributie terug.
Voorzitter Willie Waalderbos maande eenieder tot kalmte, en verklaarde dat de
door hem uitgereikte bonnetjes allemaal terecht waren gedeclareerd. 'Met W. de
Jong heb ik onder het genot van een frikandel de opstellingen doorgenomen.'

Lijstaanvoerder Wiep van der Wal van Vrij Nieuw-Buinen (VNB) verklaarde dat 'het
niet gekker moet worden' en riep alle aanwezigen op bij de
gemeenteraadsverkiezingen op zijn partij te stemmen. 'De kloof tussen burger en
Snackbar Vette Willie wordt steeds groter, want de gewone hardwerkende burger in
dit dorp kan zijn uitgaven niet declareren', aldus een boze W. van der Wal. 'Wij
komen eraan!'

Om de zaak te sussen deelde voorzitter W. Waalderbos hierna gratis bonnen uit,
goed voor 5euro gratis consumpties in Snackbar Vette Willie, 'en geheel
declarabel', aldus Waalderbos. Met een 'Leve de vette declaratie, leve vroeger',
besloot hij de avond.

LOAD-DATE: June 26, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              72 of 155 DOCUMENTS



                                 de Volkskrant

                                 June 27, 2009

Zelf opdraaien voor de kosten

BYLINE: Kim Smeets, Sint Michielsgestel; Marc Kroes, Nijmegen; Ben te Riele,
Amsterdam; Bert Bastiaans, Amsterdam

SECTION: HET VERVOLG; Blz. 39

LENGTH: 464 woorden


Het lijkt toeval, maar dat is het niet. Ik hoorde ooit tijdens een college
psychologie over het cocktailpartyeffect. Je bent ergens mee bezig en 's avonds
op een feestje spreekt iemand je aan over hetzelfde onderwerp.

Donderdag had ik het met een collega over de onkosten die je als docent
voortgezet onderwijs hebt. Vrijdag stond in de krant een artikel over de
declaraties van Kamerleden. Als je als mentor een afscheid voor je leerlingen
organiseert, draai je zelf op voor de kosten. Een barbecuefeest bij één van je
leerlingen? Je bekostigt zelf een bloemetje voor de ouders. Zelfs de
memoblaadjes en rode pennen die je gebruikt, betaal je uit eigen zak. Wij hebben
geen bevoorradingsmagazijn. Toen een aantal jaar geleden mijn Ray-Ban-zonnebril
op school werd gestolen, u raadt het al, draaide ik zelf voor de kosten op - had
ik hem maar niet moeten meenemen.

Gelukkig verdien ik een fractie van de Balkenendenorm en kan ik met mijn riante
salaris deze kosten best betalen. Geen cocktailparty in het onderwijs, gelukkig
kan ik mijn leerlingen wel met een gerust hart aanspreken op fatsoensnormen, dat
kunnen Bos en Rombouts (de burgervader van de stad waar ik doceer) me niet
nadoen.

Zonnebrilgate

De declaraties: hotelkamer Verhagen, theaterbezoek Bussemaker en rokkostuum
Heemskerk vallen wat mij betreft onder vergoedingen die met de uitoefening van
hun werk hebben te maken. Maar er zijn twee punten die ik vreemd vind aan
'zonnebrilgate'.

Punt 1: hoe kan de bril van Bos gestolen worden tijdens een dienstreis? Waar was
de beveiligingsdienst? Ik zou me als minister niet erg veilig voelen als de
bewaking dit soort dingen niet ziet. Of is het toch een gevalletje van ergens
laten liggen? Punt 2: waarom heeft de minister van Financiën voor de uitoefening
van zijn beroep een zonnebril nodig? Of is het om met die bodyguards niet
herkend te worden ?

Spoeddebat

Terecht dat de PVV een spoeddebat heeft aangevraagd. Wouter Bos, Jet Bussemaker,
Camiel Eurlings en Frank Heemskerk maken het wel erg bont met het afwentelen van
allerlei kosten op de hardwerkende belastingbetaler (Binnenland, 26 juni). En
als we toch doorvragen? Wie betaalde de tickets voor de vier lijfwachten van een
zeker Kamerlid dat naar Londen vloog, businessclass, terwijl datzelfde Kamerlid
wist dat hij niet werd toegelaten? En wie betaalde de Ray-Ban-brillen van deze
lijfwachten ?

Lullig

Het is de hype, het incident dat iedere dag weer prioriteit krijgt in de krant.
Lulligheid kent geen tijd bij de Volkskrant. En als het om lulligheden gaat, is
Wouter Bos bij u steeds weer de lul. 'Bos kan wel eens lang last houden van die
zonnebril', 'de vicepremier kan zich inmiddels de haren uit het hoofd trekken'
stond in de krant van vrijdag. Het gaat om een zonnebril van 113 euro. De krant
is niet erg wel in 't hoofd.

LOAD-DATE: June 27, 2009

LANGUAGE: DUTCH; NEDERLANDS

GRAPHIC: 27Uopen_ph01, Oud- burgemeester Peper tijdens de onthulling van zijn
portret in het stadhuis in Rotterdam. Peper kwam destijds in opspraak over
declaraties.Foto Martijn Beekman

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              73 of 155 DOCUMENTS



                                 de Volkskrant

                                 June 23, 2009

Topquiz

BYLINE: Aleid Truijens

SECTION: JONG; Blz. 14

LENGTH: 470 woorden


'Welke literaire mastodont staat afgebeeld op de Spaanse 10-, 20- en 50-
eurocentmunt?' 'In welke stad wordt Thomas Manns hoofdpersoon Gustav von
Aschenbach heimelijk verliefd op het Poolse jongetje Tadzio?' 'Slag bij
Heiligerlee: welk jaar?' Gisteren was ik voor het eerst in mijn leven
quizmistress - heerlijk beroep. Vooral omdat de quizmaker precies de goeie
vragen had bedacht: moeilijk naar niet ondoenlijk. Het was niet zomaar een
gezelschap: deze studenten, tussen de 19 en 24 jaar, hadden als 12- jarige
meegedaan aan een 'toptoets', voor slimme en leergierige kinderen. Nu hadden ze
zich vrijwillig opgegeven als docenten aan de Digitale Topschool. Het neusje van
hun generatie, zou je kunnen zeggen.

Toch wist slechts een enkeling de naam Cervantes te noemen; helemaal niemand
schoot het magische jaartal 1568 te binnen. Manns roman werd gesitueerd in
Dantzig, Warschau en Genua, maar ook een paar keer, door wie de film kende, in
Venetië. Ze deden het overigens niet slecht; in de categorieën wetenschap, sport
en muziek scoorden ze goed, vooral bij de hedendaagse vragen. Teleurstellend was
de score op 'mijn' vakgebied, de literatuur: gemiddeld waren twee van de tien
vragen goed. Verbazing wekt dat niet. Dit was de lichting leerlingen voor wie -
Tineke Netelenbos propageerde het luidkeels - leesverslagen googelen en het
puberale oordeel (sáááái!) veel belangrijker werden geacht dan boeken lezen en
literatuurgeschiedenis. Daarover hadden deze studenten, bleek tijdens de borrel,
behoorlijk de pest in. Ze waren best te spreken over de inhoud en het niveau van
hun studie. Ook hadden ze op school behoorlijk wat geleerd bij economie en
exacte vakken. Maar algemene ontwikkeling hadden ze amper opgedaan. Heiligerlee
en de tachtigjarige oorlog waren nooit langsgekomen, want 'wij deden een project
riddertijd of de Tweede Wereldoorlog'. En nee, het was niet zo - zoals de
onderwijsprofeten beweerden - dat ze die kennis 'even konden opzoeken'. Het
gemis viel eigenlijk niet goed te maken, nu ze zich tijdens hun studie steeds
meer specialiseerden.

Minister Plasterk wil de 'gestrengheid' terug op school. Ook dweept de
voormalige hoogleraar met 'de gewone man'. Hij zou beter kunnen pleiten voor de
terugkeer van kennis, en van de oude Bildungsidealen. Een school waar je met
plezier kennis opsteekt, hoeft niet streng te zijn. Een school die de lat hoog
legt, maar iedereen de kans geeft mee te doen, doet meer voor 'de gewone man'
dan een school die het niveau terugschroeft totdat iedereen kan meedoen, maar
niemand nog iets leert. Dat laatste laat Plasterk gebeuren in het mbo, waar
tegen de wil van veel ouders, leerlingen en docenten in, het competentieleren,
waarbij kennis wordt opgezocht indien nodig, verplicht wordt. Overigens won een
meisjesteam de Topquiz. Ook dat was passend in de tijdgeest.

LOAD-DATE: June 23, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              74 of 155 DOCUMENTS



                                 de Volkskrant

                                 June 22, 2009
                                    maandag

Thomas Friedman De virtuele moskee;
Thomas Friedman De virtuele moskee

BYLINE: Thomas Friedman

SECTION: FORUM; Blz. 7

LENGTH: 791 woorden


Als ik naar de gebeurtenissen in Teheran kijk, komen er drie intrigerende vragen
bij me op. Is Facebook voor de Gematigde Revolutie in Iran wat de moskee geweest
is voor de Islamitische Revolutie? Is Twitter voor gematigde Iraniërs wat de
muezzins waren voor de mullahs? En zijn de huidige ontwikkelingen goed nieuws
voor de Joden, en met name voor de Israëlische premier Bibi Netanyahu?

Waarom ik me dat afvraag? De afgelopen acht jaar is er in Irak, Libanon, de
Palestijnse gebieden en ook in Egypte meer ruimte gekomen voor democratie. Dat
is mooi. Alleen waren het steeds de islamisten die deze ruimte het best wisten
te benutten, doordat zij de meeste steun hadden onder het gewone volk, en de
beste mogelijkheden om hun aanhangers te mobiliseren en op te zwepen. Dat gold
voor Hezbollah in Libanon, voor Hamas in de Gazastrook en de Westelijke
Jordaanoever, voor soennitische en sjiitische partijen in Irak en voor de
Moslimbroederschap in Egypte.

Een belangrijke reden dat de islamisten zich heimelijk hadden kunnen organiseren
en daardoor voorbereid waren toen de teugels in hun land werden gevierd, was dat
ze de beschikking hadden over de moskee, een ontmoetingsplek waar ze hun
volgelingen konden scholen en inspireren - buiten de ijzeren greep van de staat.

Maar vervolgens overspeelden de islamisten vrijwel overal hun hand. In Libanon
stortte Hezbollah het land in een rampzalige, gehate oorlog. In de Gazastrook
deed Hamas hetzelfde. In Irak probeerden de soennitische en sjiitische
islamisten hun gemeenschap strenge religieuze leefregels op te leggen, en in
Iran sneden de mullahs de hervormingsgezinden de pas af. Maar het afgelopen jaar
hebben de haviken in al die landen terrein moeten prijsgeven aan de gematigde
meerderheid.

Hezbollah verloor de verkiezingen in Libanon. Hamas worstelt met een tanende
populariteit in de Gazastrook en een nieuw elan van Fatah op de Westelijke
Jordaanoever. In Irak zijn de jihadisten door de soennitische Sahwa-beweging op
de loop gejaagd, terwijl de grootste pro-Iraanse partij bij de provinciale
verkiezingen in het stof beet. En in Iran schaarden miljoenen naar vrijheid
hunkerende mensen zich achter Mousavi, waardoor president Ahmadinejad zich
genoodzaakt zag de verkiezingen te stelen.

Het fascinerende vind ik de manier waarop de seculiere, gematigde krachten in
Iran - en eerder in Libanon - moderne middelen als Facebook, Flickr, Twitter,
blogs en sms gebruiken als hun virtuele moskee, als ontmoetingsplek, waar ze
plannen kunnen maken en hun aanhangers kunnen informeren en in beweging brengen,
buiten het bereik van de staat.

Eindelijk hebben de gematigde krachten - die altijd in de verdrukking zaten
tussen de autoritaire regimes met alle machtsmiddelen van de staat en de
islamisten met alle machtsmiddelen van de moskee - ook een plek om samen te
komen en hun macht te laten gelden: het netwerk. Volgens The New York Times had
Mousavi alleen al op zijn Facebookpagina meer dan vijftigduizend leden, vele
malen meer dan er in een moskee passen. Geen wonder dat de regering dit soort
sites wil blokkeren.

Maar al heeft het gematigde midden zijn communicatieachterstand weggewerkt, we
moeten ons niet laten meeslepen. Ten eerste is 'gematigd' een relatief begrip.
De Iraakse premier al-Maliki mag dan relatief seculier zijn, dat neemt niet weg
dat hij erop uit is zoveel mogelijk macht naar zijn Dawa-partij toe te trekken.

Ten tweede houden de islamisten en hun regimes zelfs na een nederlaag een
troefkaart in handen: wapens. Wapens zijn machtiger dan mobieltjes, bang-bang
beats tweet-tweet. De gematigde Iraakse Sahwa zegevierde alleen doordat ze
wapens had. Het lijkt me sterk dat Ahmadinejad vreedzaam het veld zal ruimen.

En zo kom ik weer bij Netanyahu. Israël werd door de gebeurtenissen in Libanon
en Iran overvallen. En je hoort Israëlische regeringsvertegenwoordigers nu
zeggen dat ze het liefst zien dat Ahmadinejad definitief met de overwinning gaat
strijken -niet omdat ze hem zien zitten, maar omdat ze denken dat hij met zijn
onverbloemde antisemitisme de ware aard van het Iraanse regime laat zien. Want
ze zijn bang dat er ook met een gematigd man niets wezenlijks zal veranderen in
Iran, of aan de nucleaire ambities van het land, maar dat die alleen beter
zullen worden gemaskeerd.

Toch zijn er signalen dat er in de regio verandering op til is. De hoogste
Iraanse leiders lijken verdeeld. En dat zou gevolgen kunnen hebben voor het
veiligheidsbeleid van Netanyahu. Israël moet zich niet het hoofd op hol laten
brengen door deze signalen, maar hoeft er evenmin de ogen voor te sluiten. Het
land moet er open voor staan, en zich realiseren dat zijn beleid inzake de
Palestijnen en de nederzettingen de ontwikkelingen in de regio kan versterken,
al is het maar een beetje.

LOAD-DATE: June 21, 2009

LANGUAGE: DUTCH; NEDERLANDS

NOTES: Thomas Friedman is columnist van The New York Times. Vertaling Cecilia
Tabak.; Eindelijk hebben de gematigde krachten hun eigen netwerk

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              75 of 155 DOCUMENTS



                                 de Volkskrant

                                 June 20, 2009

Laten we het over de inhoud hebben en niet over de vorm

BYLINE: Anita Schaaf, Dokkum; Paul Heijmerink, Bunnik; Wim Balvers, Valkenburg
a/d Geul

SECTION: HET VERVOLG; Blz. 41

LENGTH: 287 woorden


In de krant van 15 juni las ik twee reacties op het artikel 'Links moet
terugneuken' (Vervolg van 13 juni). Deze reacties bleken echter louter over de
kop te gaan.

Net als in de politiek gaat het in het echte leven schijnbaar vaker over de vorm
dan over de inhoud. Mij trof vooral de helderheid waarmee de drie 'linkserige'
denkers de uitholling van de sociaal-democratie analyseerden.

Als de PvdA dit artikel goed leest dan kunnen ze de navelstaar-commissie onder
leiding van Sharon Dijksma direct opheffen. Natuurlijk heeft het verlies van de
PvdA niet te maken met het voeren van een slechte campagne. Een partij die zich
niet durft te profileren, kan geen goede campagne voeren. Wie niet kiest,
verliest alles.

Boodschap

Het interview met Wouter Bos laat een partijleider zien die een utopie nastreeft
(Binnenland, 13 juni).

Verdeeldheid in de samenleving laat zich niet oplossen in één partij met een
verbindende boodschap. Politiek is juist om verdeeldheid in de samenleving een
stem te geven. Hierbij mijn oproep: PvdA, doe je naam eer aan en wordt weer
onomwonden de partij voor de lage inkomens. Wees tegen grote inkomensverschillen
en benadruk dat samenwerken meer oplevert dan ruzie maken. Kom met een
duidelijke boodschap: de PvdA zet zich in voor mensen met lage inkomens en voor
samenwerking tussen bevolkingsgroepen.

Gewone man

Enkele dagen na de verpletterende nederlaag van de PvdA tijdens de verkiezingen
voor het Europees Parlement willen Wouter Bos en Ronald Plasterk het contact met
'de gewone man' weer herstellen. De gewone man. Wie denken Bos en Plasterk
eigenlijk dat zij zijn? Er zit fundamenteel inderdaad iets goed fout bij deze
'arbeiderspartij' Maar nog steeds betitelt men zichzelf niet als elitair.

LOAD-DATE: June 20, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              76 of 155 DOCUMENTS



                                 de Volkskrant

                                 June 15, 2009
                                    maandag

Bert Wagendorp Terugneuken;
Bert Wagendorp Terugneuken

BYLINE: Bert Wagendorp

SECTION: BINNENLAND; Blz. 3

LENGTH: 484 woorden


'Links moet terugneuken', luidde het advies van socioloog Merijn Oudenampsen
(29), in het verhaal waarmee het Vervolg zaterdag de bijlage opende.

Ik kende het woord 'verneuken', maar 'terugneuken' was me nog onbekend. Het komt
uit de blogwereld, legde Oudenampsen uit. Op sites als GeenStijl wordt kennelijk
behoorlijk wat teruggeneukt.

Dat woord verscheen overigens zaterdag voor het eerst in druk in een PCM-krant,
wat meteen illustreert hoe enorm breed de kloof is tussen de reagurende
internetsnuiver en de bezadigde krantenlezende pijproker.

Hoewel ik het woord dus niet kende, was mij onmiddellijk duidelijk wat
Oudenampsen met zijn advies bedoelde. Dat bewijst dat 'terugneuken' een goed
woord is. Goede woorden zijn woorden die je begrijpt zonder dat je eerst het
woordenboek erbij moet pakken. 'Terugneuken' staat trouwens sowieso nog niet in
Van Dale.

Maar dat zal niet zo lang meer duren, als het aan Oudenampsen ligt. Volgens hem
is het genoeg geweest. In een artikel in Waterstof, het online debatmagazine van
de progressieve denktank Waterland, constateert hij dat rechtse meningen nieuws
zijn, en linkse politiek. Oftewel rechtse zijn spannend, linkse saai.

Dat komt volgens Oudenampsen omdat rechts zijn opvattingen verpakt in lekker
bekkende simplificaties ('de linkse elite', 'de milieumaffia', 'de hardwerkende
Nederlanders', 'het moslimtuig'), en links daar niks tegenover stelt.

Althans, niks anders dan beschaafde en zeer saaie redenaties waarbij zelfs de
voortdurend hyperventilerende blogreaguurders meteen in slaap vallen - dit nadat
ze de linkse subsidieslurper eerst nog wel even een snelle en pijnlijke dood
hebben toegewenst.

Dus zo haal je die jongens niet terug in het linkse kamp. En zo prik je ook de
Wilders-waanzin niet door. Dat moet anders. Er moet worden teruggeneukt in
GeenStijl-jargon. Lik op stuk. Tit for tat. Báff.

Misschien heeft Oudenampsen gelijk, en is dit de enige methode. Ik twijfel nog,
maar dat komt natuurlijk doordat ik niet bij de terugneuk-generatie hoor. Ik ben
nog zo'n braaf type dat denkt dat je mensen met een goed onderbouwd verhaal moet
overtuigen van het absurde karakter van hun opvattingen.

In hetzelfde Vervolg stond zaterdag een mooi interview met de grote Canadese
filosoof Charles Taylor (77). In een paar glasheldere alinea's legde Taylor uit
waar we naar toe gaan als we geen einde maken aan de islamparanoia ('--afgelopen
met de democratie'), wat een betere aanpak is ('-- gematigde moslims tot
bondgenoten te maken'), dat de volgende generaties moslimimmigranten
onherroepelijk de westerse waarden zullen overnemen en dat loyaliteit afdwingen
discriminatie is.

Dat was, in het weekeinde waarin Wilders op de Deense tv zijn plan presenteerde
voor de deportatie van 'miljoenen' moslims uit Europa, terugneuken op niveau.

Voorlopig geef ik daaraan nog even de voorkeur.

Taylors laatste advies mocht er trouwens ook zijn: 'Ik zou zeggen: kalmeer.'

LOAD-DATE: June 14, 2009

LANGUAGE: DUTCH; NEDERLANDS

NOTES: Zelfs de hyperventile- rende reaguur- ders vallen daarbij in slaap

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              77 of 155 DOCUMENTS



                                 de Volkskrant

                                 June 15, 2009
                                    maandag

Wijziging AWBZ stille revolutie

BYLINE: Gijs Herderscheê

SECTION: BINNENLAND; Blz. 2

LENGTH: 702 woorden

DATELINE: DEN HAAG

SAMENVATTING:

Staatssecretaris Bussemaker geeft de mondige burger keuzevrijheid bij langdurige
'onverzekerbare' zorg.

VOLLEDIGE TEKST:

DEN HAAG Het oogt als techniek, de wijzigingen in de zorgwet AWBZ die
PvdA-staatssecretaris Jet Bussemaker aankondigt. Maar het kan uitpakken als een
revolutie, die heel voorzichtig wordt ingezet.

Burgers krijgen meer zeggenschap. Tegelijk krijgen verzekeraars een grote rol in
de langdurige zorg. Het is nog net geen privatisering van de volksverzekering.
En de zorgprofessionals krijgen zeggenschap over de toekenning van de zorg. Maar
of het helpt de kosten te beheersen, is de vraag.

Het gaat om de volksverzekering AWBZ die 'onverzekerbare zorg' dekt. Zorg die
niet door de ziektekostenverzekering wordt gedekt of door de thuiszorg van de
gemeente. Denk aan gehandicaptenzorg en het verpleeg- en verzorgingshuis. Deze
langdurige zorg kost nu 23 miljard per jaar, en Jan Modaal draagt daaraan 12
procent van zijn salaris aan premie af.

Wie die zorg nodig heeft, haalt nu een 'indicatie' bij een onafhankelijke
instelling, het CIZ. Daarna regelt de grootste ziektekostenverzekeraar in de
regio de zorg bij een private instelling.

De uitvoering wrikt. Burgers hebben nauwelijks inspraak over bijvoorbeeld
plaatsing in een instelling. Verzekeraars zien hun rol nu als machteloze
uitvoerder van wetgeving waarop ze geen eigen stempel kunnen drukken. De
zorgverleners klagen over administratieve rompslomp als ze met meer dan een
verzekeraar te maken hebben.

Bussemaker gaat hier wat aan doen. Om te beginnen mogen zorgprofessionals zelf
weer 'indicaties' gaan afgeven als zij AWBZ-zorg noodzakelijk vinden. De
huisarts en de maatschappelijk werker krijgen dan de bevoegdheid over
thuisverpleging op kosten van de AWBZ te beslissen. De rechtmatigheid wordt dan
steekproefsgewijs gecontroleerd zoals dat ook bij de apk voor auto's gebeurt.

Wie een indicatie voor langdurige zorg krijgt, mag van Bussemaker voortaan
kiezen voor een 'voucher' ofwel tegoedbon. Die is dan goed voor bijvoorbeeld een
plek in een erkende gehandicapteninstelling van eigen keuze, waarmee de cliënt
of zijn verzorger zelf afspraken kan maken. De mondige, geëmancipeerde burger
kan zelf kiezen. Het is opmerkelijk dat Bussemaker in haar voorstel aan de
Tweede Kamer bij herhaling naar het CDA verwijst als bedenker van het
voucherplan. Ere wie ere toekomt, maar het zegt misschien ook iets over de
ideeënarmoede bij andere partijen. Zorginstellingen zullen zich hierdoor
klantgerichter moeten opstellen en dingen naar de gunst van de cliënten. Ofwel
concurreren om de klant.

Die concurrentie zal nog sterker worden door de derde grote verandering die
Bussemaker wil. Zij vergroot de rol van de ziektekostenverzekeraars. Alle 32
verzekeraars gaan de AWBZ-zorg voor hun verzekerden regelen. De verzekeraars
willen het liefst dat grote delen van de AWBZ, zoals de ouderenzorg, onderdeel
worden van het basispakket van de ziektekostenverzekering. Dit oogt als een stap
minder, maar komt feitelijk op hetzelfde neer.

Zorgverzekeraars worden zo verantwoordelijk voor de ziektekostenverzekering en
de AWBZ. Dat betekent dat zij in aanvullende verzekeringen extra zorg in de AWBZ
kunnen aanbieden. Denk aan een extra verzekering die later een appartement
garandeert in een seniorenflat waar ook verzorgingshuisdiensten geleverd kunnen
worden. Binnenkort moeten Bussemaker en CDA-minister Klink van Volksgezondheid
ook aangeven of verzekeraars eigenaar mogen worden van zorginstellingen. Ook
pensioenfondsen willen samenwerken met zorginstellingen.

Voor de zorginstellingen wordt het er niet eenvoudiger op. Nu zijn er een
achttal verzekeraars die, verspreid over 32 regio's, de AWBZ uitvoeren.
Instellingen klagen nu al dat die verzekeraars elk hun eigen beleid hebben,
hetgeen tot administratieve rompslomp leidt. Nu zal niet elk van de verzekeraars
met alle instellingen contracten gaan sluiten. Er zijn immers vier grote
verzekeraars die samen bijna 90 procent van de ziektekostenverzekeringsmarkt in
handen hebben - Achmea, CZ, Uvit en Menzis. Zo streelt Bussemaker de beroepseer
van zorgprofessionals en geeft ze de mondige burger keuzevrijheid, maar komt ze
vooral tegemoet aan de wensen van de ziektekostenverzekeraars.

LOAD-DATE: June 14, 2009

LANGUAGE: DUTCH; NEDERLANDS

GRAPHIC: 15awbz_ph01, Jet BussemakerFoto ANP

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              78 of 155 DOCUMENTS



                                 de Volkskrant

                                 June 15, 2009

Geachte redactie;
Geachte redactie

BYLINE: F. Bakker, Nijmegen; Isis Elzakkers, Utrecht; Leon Palmen, Rotterdam; W.
Neijboer, Alkmaar

SECTION: FORUM; Blz. 09

LENGTH: 557 woorden


Taal

In de krant van 12 juni worden PvdA'ers geciteerd die het recente stemmenverlies
wijten aan een 'second order campagne'. Zo bevestigen ze Hoflands stelling in De
Groene dat de kloof tussen gevestigde partijen en hun oud aanhangers deels een
taalprobleem is. Elitair en verbloemd, terwijl Jan met de pet naar duidelijke
taal snakt. Daarom als oefening voor PvdA'ers die echt het contact met de gewone
man willen herstellen: 'We hebben een tweederangs campagne gevoerd.'

Nuance

Het salaris van medisch specialisten is sinds kort onderwerp van aandacht en
kritiek in de media (Forum, 12 juni). Als medisch specialist herken ik mijzelf
hierin geenszins.

De suggestie wordt gewekt van geld graaien, naar analogie van de banken. Verder
verbaast mij het gemiddelde salaris van 225 tot 295duizend euro, een bedrag dat
steeds wordt genoemd. Er zijn ongeveer 7.000 medisch specialisten in Nederland.
Hiervan zijn er bijna 3.000 psychiater, de groep waartoe ik ook behoor.

De meeste psychiaters werken in loondienst. De salarissen zijn gebaseerd op de
cao GGZ. Dit betekent dat een fulltime psychiater ongeveer tussen de 70 duizend
en 110 duizend euro verdient. Geen slecht salaris, maar zeker geen twee of drie
ton. Bovendien werken de meeste psychiaters in deeltijd. Er zijn er die meer
verdienen: de hogere leidinggevenden óf de psychiaters die in een maatschap
werken. Die vormen een minderheid.

Dit zou betekenen dat andere medisch specialisten allemaal ruim boven de 3 ton
moeten verdienen om tot dit gemiddelde te komen. Dat is onwaarschijnlijk.

Specialisten die in een maatschap werken of onder de ziekenhuis cao vallen,
verdienen over het algemeen wel iets meer dan een fulltime psychiater, maar hun
werkweek is ook langer.

Voordat het huidige beloningssysteem is ingevoerd, hebben diverse
specialistenorganisaties al voor deze verhoging gewaarschuwd. Het ministerie
heeft dit naast zich neergelegd. Een wat meer op eigen onderzoek en feiten
gebaseerde berichtgeving zou de discussie goed doen.

Fatsoen

PVV-Kamerlid Bosma verwijt hoogleraar politieke theorie Jos de Beus dat deze
zijn beweringen niet wetenschappelijk onderbouwt (Forum, 13 juni).

Bosma schrijft: 'Hij (De Beus dus) en zijn PvdA-vriendjes hebben de verpaupering
en islamisering zelf georganiseerd. Willens en wetens.' Op welk wetenschappelijk
onderzoek zijn deze nogal boude beweringen gebaseerd? De pot verwijt hier de
ketel.

Bosma lijkt vooral (terug) te schelden en staaft zijn bewering niet. Hij
veronderstelt dus dat de PvdA - waartoe ik overigens niet behoor - een vuig plan
heeft om stiekem het land te islamiseren. Ik vraag me af wat volgens Bosma de
achterliggende motieven van de PvdA zouden kunnen zijn. Welk complot vermoedt
hij?

De PVV doet voorts niet anders dan het rondbazuinen van ongefundeerde
populistische meningen, het uitschelden van collega-politici en het
infantiliseren van uiterst complexe problemen om vervolgens mensen die de nuance
zoeken, weg te zetten als links-elitair - daarbij elk fatsoenlijk debat uit de
weg gaand.

Platvloers

Zaterdag pakte ik de krant van de mat en het eerste wat ik op de cover van het
magazine las: 'Ik vind vrouwen zo snel zeiken'. Even even later zag ik deze kop
op het Vervolg: 'Links moet terugneuken'.

Zulk platvloers taalgebruik nodigt niet uit de bijbehorende teksten te gaan
lezen, integendeel, het wekt alleen maar ergernis op.

LOAD-DATE: June 15, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              79 of 155 DOCUMENTS



                                 de Volkskrant

                                 June 13, 2009

Wilders leert mij wie ik ben

BYLINE: Kees Eilander, Wijchen; Mevr. C. Meisl-Bulo, Amstelveen; Bart Molenkamp,
Breda; Piet Carbaat, Oosthuizen; G. van der Feen, Oudeschild

SECTION: HET VERVOLG; Blz. 41

LENGTH: 712 woorden


Ik zal het u eerlijk bekennen: in de hoogtijdagen van Pim Fortuyn was ik onder
de indruk van zijn charisma, humor en charme. Hij wist die eigenschappen goed te
combineren en duidelijk te maken dat er dingen moesten veranderen.

Wat mij vooral aansprak, was dat hij ook de boodschap verkondigde dat niet alles
of links of rechts hoefde te zijn. Dus heb ik na zijn dood op de LPF gestemd.
Iets dat ik nu niet meer zou doen. Ten eerste omdat ik later over ideeën hoorde
waar ik totaal niet achter stond (vaak toch nog erg rechts en ongenuanceerd).
Ten tweede omdat het zootje ongeregeld dat er overbleef na Pims dood (met
uitzondering van Mat Herben) mij totaal niet kon bekoren.

Ook Wilders is charismatisch en wil verandering, maar er is een groot verschil
met Fortuyn en zelfs met Verdonk. Hij is niet charmant en dreunt slechts één
boodschap de wereld in: hij is anti-islam. Ik geloof niet dat je met alleen een
anti-boodschap gezonde politiek kunt bedrijven. Wilders is voortdurend woedend
en fulmineert en schoffeert. Ik krijg er een naar smaakje van in mijn mond.

Wilders leert mij wie ik ben. Ik ben voor integratie, voor de multiculturele
samenleving, voor tolerantie jegens minderheden, voor natuur en milieu, voor
goede zorg voor iedereen, voor het delen van onze welvaart en vooral ook voor
zelfreflectie. Verder ben ik tegen terreur en criminaliteit. Ik zie dit als
ongewenst gedrag, dat inderdaad heel hard moet worden aangepakt, maar ook hier
past enige zelfreflectie.

Iets dat ik bij Wilders nog niet heb gezien.

Vergelijking

Als het debat over de gemeenteraadsverkiezingen van 2002 met wijlen Pim Fortuyn
zelfs mij - als gewone burger - nog vers in het geheugen staat gegrift, hoe kan
het dan dat doorgewinterde politici geen antwoord hebben op Wilders?

Mariëtte Hamer zat er vorige week donderdag precies zo bij als destijds Ad
Melkert. Alexander Pechtold was nog enigszins te vergelijken met Paul
Rosenmöller - de enige die nog het lef had iets te zeggen over diens
stemmingmakerij, waarmee hij flink in de roos schoot hetgeen Pim Fortuyn
absoluut niet beviel. En precies dat lukte Geert Wilders vorige week donderdag
ook tijdens het afsluitend debat. In feite heeft hij niets zinnigs gezegd, voor
een Babylonische spraakverwarring gezorgd waarbij niemand meer wist waar het
over ging - om ten slotte het debat te eindigen met zijn oneliners.

Hopelijk staan er nu eindelijk wat sterkere Pechtolds en Rosenmöllers op die op
een respectvolle manier de burger duidelijk kunnen maken dat ze hun angsten
begrijpen, hun problemen zullen oplossen en dat ze zich niet verloren of
onbegrepen hoeven te voelen. Reële oplossingen moeten natuurlijk ook worden
aangedragen, want daar heb ik de PVV nog niet over gehoord.

Heiland

Het massale stemmen op de PVV past precies in beschrijvingen van
massapsychologische verschijnselen. Angst en onvrede ('relatieve deprivatie')
vinden een uitweg waar een 'heiland' (Wilders) verschijnt die verlossing brengt.
De ondergang van de heiland volgt, als verlossing uitblijft. De heiland
onderscheidt zich door opvallend gedrag en uiterlijk. Het is boeiend om te zien
hoe dit zich nu voltrekt.

Geïntegreerd

Ik was wat verbaasd over de keuze van Volendam voor de PVV. De PVV, het kabinet,
maar ook de bevolking van Edam en Volendam is erg vergeetachtig.

Tijdens mijn werkzame leven heb ik dikwijls met Marokkanen en Turken te maken
gehad. Multinationals als DSM hadden namelijk in Edam-Volendam een grote fabriek
voor de fabricage van plastic zakken. Dat was werk waarvoor de Edammers en
Volendammers hun neus ophaalden. De verblijfplaats van de gastarbeiders was een
kartonnen behuizing. Dankzij een bewonersactie is jarenlang gestreden om voor
hen een menswaardige behuizing te organiseren.

Resultaat is dat er in Edam-Volendam nu een actieve Marokkaanse gemeenschap is
die goed is geïntegreerd. Kennelijk zijn de jongere Volendammers dat vergeten.
Jammer, dat ook de lijstaanvoerders van regeringspartijen en de politieke
leiders dit in hun campagne zijn vergeten.

Schuld

De analyse van de verkiezingsuitslag van Martin Sommer (Forum, 9 juni) berust op
dezelfde gemakkelijke gedachte die de beweegreden lijkt van de gemiddelde
PVV-stemmer om Wilders (ging die naar Europa?) te stemmen: alles is gewoon de
schuld van de Partij van de Arbeid. Punt. Uit.

LOAD-DATE: June 13, 2009

LANGUAGE: DUTCH; NEDERLANDS

GRAPHIC: 13Uopen_ph01, Geert Wilders tijdens een PVV-bijeenkomst in Rotterdam.
Foto Martijn Beekman

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              80 of 155 DOCUMENTS



                                 de Volkskrant

                                 June 12, 2009
                                    vrijdag

Nausicaa Marbe Een teek in Wilders' haardos;
Nausicaa Marbe Een teek in Wilders' haardos

BYLINE: Nausicaa Marbe

SECTION: FORUM; Blz. 13

LENGTH: 774 woorden


Een multiplechoicevraag voor het eindexamen 2010: Welk geluid is typisch PvdA?
A. We moeten geduld hebben (Bos) B. We moeten gas geven (Van der Laan) C. We
moeten een sterke leider (Pronk) D. We moeten de gewone man (Plasterk) E. We
moeten sober en dienstbaar zijn (Dijsselbloem) F. We moeten divers blijven
(Hamer). Een feestvraag: wat je ook aankruist, het is altijd correct.

Met hoeveel monden sprak de PvdA wel niet in reactie op de Europese
verkiezingen? De afmaker kwam van de schouderophalende Wouter Bos, gisteren in
het AD: de PvdA is 'juist op de goede weg' en de 'mooie resultaten komen
vanzelf'. Inderdaad, hun partij hangt niet boven de afgrond. Ze is er al in
gedonderd. En liep daarbij hersenletsel op. Hoe kun je anders zo blind zijn voor
de recente electorale afslachting? Hoe kun je anders het gebrek aan visie als
'nuance' brengen? Hoe kun je je anders rijk rekenen met alle 'allochtone
stemmen' in maart 2010?

Zou die allochtone kiezer echt zo dom zijn? Of voelt hij feilloos dat hij het
grote Nee tegen Wilders niet bij Bos kan halen. Denkt hij dat zijn
ontslagbescherming, uitkering, AOW en hypotheekrente veilig zijn in de huidige
coalitie? Ziet hij niet in dat het raadslid met toffe bril dat vandaag
glunderend de megamoskee opent, morgen vermoedelijk de import van makke harems
via België belet? (Met dank aan Wilders die dit probleem al jaren agendeert).

Het bovenstaande is natuurlijk te grofmazig: niet alle allochtonen zijn
islamiet. Dat vergeet de PvdA wel eens en dat wreekt zich. Voor het grote Nee
tegen mohammedaanse godsdienstwaanzin heeft een buitenlander die wél wil
assimileren niks te zoeken bij de partij van Job Cohen. Bovendien: door de
opmars van Wilders en D66 heeft de PvdA weldra weinig allochtonenzetels in
gemeenteraden te vergeven.

Kun je een partij verwijten dat ze haar gespleten zelf is? Dat ze zelf het
integratiedebat aanzwengelt? Vasthoudt aan partijdemocratie? Als ergens gezocht
wordt naar 'een redelijk alternatief' dan bij de PvdA. Maar deze worsteling is
prematuur voor de kiezer geworpen, richtingloos, vormloos. Dat terwijl de kiezer
geen ideologische transparantie, maar sloganeske beloften wenst. De les van de
Europese verkiezingen was dan ook: inhoud telt niet meer.

Wie wonnen er? De partijen met de strakste regie. Het laatste woord van Wilders
en Pechtold boven hun kort aangelijnde Europese lijsttrekkers. Geen nuance,
analyse, visie, maar het simpele ja of nee. Wilders past voor elke
concretisering. Pechtold doet niet anders. Het is een misverstand dat D66 visie
biedt. Het is pijnlijk dat het zogenaamde weldenkende deel der natie juist deze
lege club verkiest boven de progressieve realisten binnen de PvdA, of anders
Rutte.

Wat is D66 meer dan een Fantasy Island voor hen die de oogkleppen van Paars
willen ophouden? Op de partijsite zijn islam en integratie weggemoffeld.
Radicalisering, segregatie, afbrokkeling van democratische waarden, sluipende
islamisering? D66 rept van 'ontmoetingen tussen culturen'. Moedwillig naïef
gezwets, even schadelijk voor onze rechtsorde als Wilders' uitglijders over een
apartheidspolitiek voor moslims.

Wilders en Pechtold omhelsden elkaar vorige week niet voor niets. Een pas de
deux, waarbij Wilders leidt. Wilders heeft Pechtold helemaal niet nodig om te
groeien, terwijl Pechtold slechts kan floreren als teek in de haardos van
Wilders. Zonder de PVV was hij nog steeds het kereltje van de splinterpartij die
in de vorige coalitie zowat alles verwierp waar het nu voor zegt te staan.

Wat kan de PvdA hiervan leren? Dat opportunisme en radicalisme lonen. Dat de
emotie regeert en zij daar geen talent voor heeft. Ze voelt niet eens de acute
problemen aan. Waarom slaat ze geen alarm als de Raad van State
homodiscriminatie begunstigt? Niet protesteren als coalitiechef Balkenende naar
het pijpen danst van de Tibet-bezettende handelspartner China, maar wel
economische sancties doordrukken tegen Israël. Het gevoel van rechtvaardigheid
is in deze zoek bij de PvdA. Of wordt hier lippendienst bewezen aan het
antizionistische moslimelectoraat?

Dan nog Plasterk met z'n gewone, onopgeleide man, alsof Vogelaar die al niet
uitputtend uitgezogen heeft tijdens die zotte eerste honderd kabinetsdagen op
straat. Zijn Tichelaar, Hamer en Ploumen - in alle eerbied: types die je eerder
op de roltrap van de V&D verwacht dan op de banenbeurs voor bestuurders en
managers die de PvdA ook is - al niet handreiking genoeg aan de 'gewone' kiezer?
De PvdA moet helemaal niet naar de gewone burger toe om te luisteren wat ze moet
doen. Ze mag er pas heen als zij een eigen, duidelijk verhaal te bieden heeft.
Aan de arbeid, partij.

Reageren? vk.nl/opinie

LOAD-DATE: June 11, 2009

LANGUAGE: DUTCH; NEDERLANDS

NOTES: Nausicaa Marbe is schrijfster.

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              81 of 155 DOCUMENTS



                                 de Volkskrant

                                 June 11, 2009
                                   donderdag

Niemand wil ruzie met de morrende autolobby

BYLINE: Kim van Keken

SECTION: BINNENLAND; Blz. 3

LENGTH: 468 woorden

DATELINE: den haag

SAMENVATTING:

De milieuheffing voor nieuwe auto's is geldklopperij, vindt de autobranche. Maar
minister Eurlings haalt er zalvende woorden bij.

VOLLEDIGE TEKST:

den haag Verkeersminister Camiel Eurlings is verheugd dat hij zijn bindende
boodschap nóg eens kan verkondigen. Samen met de autobranche komt hij er wel
uit, echoot het woensdag in de grote vergaderzaal van de Tweede Kamer. 'Ik hecht
zeer, ik herhaal: zeer, aan draagvlak.' Ofwel: steun van de 7 miljoen
automobilisten.

Toch is juist de autolobby de reden dat de CDA-bewindsman is opgeroepen voor dit
spoeddebat. De milieuheffing voor nieuwe auto's is geldklopperij, vinden clubs
als de ANWB en Bovag-RAI. 'Belastingen nemen vanaf 2013 met 160 miljoen euro
toe', concluderen ze na eigen onderzoek. 'De milieuopbrengst is
verwaarloosbaar.'

Een 'non-onderzoek', volgens Kamerlid Paul Tang (PvdA). Onjuiste informatie,
noemt staatssecretaris Jan Kees de Jager van Financiën (CDA) dat diplomatieker.
Volgens het principe 'de vervuiler betaalt' wordt de bpm omgezet naar een
CO2-heffing. Meer groen voor hetzelfde geld, is de formule.

Dus bezweert De Jager: het omzetten van de bpm 'moet lastenneutraal zijn'. Dat
zal elk jaar bij de tariefstellingen goed worden bekeken, zegt hij. Uiteindelijk
zal de bpm in 2020 geheel verdwijnen in de kilometerheffing, het paradepaardje
van Eurlings, waarvan de invoering in 2011 al is uitgesteld.

Slecht onderzoek van de autolobby of niet, CDA-Kamerlid Ger Koopmans blijft
verward. 'Het is jullie tegen zullie.' Met 'jullie' bedoelt hij het kabinet, met
'zullie' de autolobby op de publieke tribune. 'De CDA-fractie wil geen ruzie met
7 miljoen automobilisten.'

Jaarlijks - belooft De Jager haastig - zullen adviesbureaus in opdracht van hem
bekijken of de automobilist echt niet duurder uit is. De milieuheffing is
volgens hem echt goed voor het milieu. Onderzoeksbureau CE Delft rept zelfs van
een vermindering van 0,3 megaton aan kooldioxide (CO2).

Volgens VVD'er Charlie Aptroot jaagt de regering 'alleen maar de gewone man een
Smart in'. Wie rijdt in een zuinige auto, betaalt immers minder dan de
bestuurder van een slurpbak. De Jager: 'Automobilisten betalen straks veel
minder, omdat ze zuiniger rijden. Is dat dan geen mooi nieuws?'

Maar de autobranche blijft morren, gesteund door de VVD en de PVV, die vrezen
dat 'de gewone automobilist' geen wagen naar keuze meer kan kopen. 'Waarom zo
denigrerend over een Smart?', riposteert Kamerlid Ernst Cramer van de
ChristenUnie.

Het is minister Eurlings die zalvende woorden predikt. Met op zijn netvlies de
tolpoortjes van zijn voorgangster, die vakkundig door de ANWB om zeep werden
geholpen. Vooralsnog kan zijn kilometerheffing nog rekenen op broze steun van de
machtige autolobby. 'Het is belangrijk, ik herhaal: belangrijk, dat we samen met
de branche een beeld hebben.'

LOAD-DATE: June 10, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              82 of 155 DOCUMENTS



                                 de Volkskrant

                              6 juni 2009 zaterdag

Iedereen houdt van Spinoza

SECTION: HET VERVOLG; Blz. 40

LENGTH: 1947 woorden


De twee monumenten voor Baruch de Spinoza kunnen nauwelijks meer verschillen:
het massieve beeld bij het stadhuis van Amsterdam van Nicolas Dings en het
houten bouwwerk in de Bijlmer van Thomas Hirshhorn. Die twee symboliseren,
ongewild of gewild, hoe de beroemdste filosoof uit de lage landen voor soms heel
tegengestelde wereldbeelden wordt ingezet. Iedereen is tegenwoordig dol op
Spinoza. Of je nu nog van de multicultuur houdt of juist de Nederlandse
identiteit een nieuwe zwieper wil geven.

Hirshhorn zit niet voor niets in de Bijlmer. Daar staat bij de oude Bijlmerflat
Kruitberg een enorme Ethica - het bekendste boek van Spinoza - op het dak van
Hirshhorns paviljoen. Voor hem is Spinoza de inspiratie  van het openstaan  voor
allerlei culturen, ongehinderd door conventies en georganiseerde religie.

Zijn kunstwerk is tijdelijk (tot 28 juni), doet geïmproviseerd aan, zet aan tot
denken. Er is een bibliotheek met enkele tientallen werken van en over de
bewonderde filosoof, een computerkamer en video's waarop Spinozakenner Theo van
der Werf de bezoekers de kneepjes van het spinozisme uitlegt. Voor het bouwwerk,
dat doet denken aan de vaak verrassende  zelfbouwarchitectuur uit krottenwijken,
staat een autowrak met allerlei spulletjes, leuzen, uitspraken en opschriften.
Bezoekers, liefst Bijlmerinwoners, moeten de hele zaak tot leven brengen.
Lezingen, elke avond een Spinoza-toneelstuk, vele middagen Bijlmerkinderen die
kunstfoto's naspelen.

De opkomst is vaak mager (zie de foto's op de  website
http://bijlmerspinozafestival.nl). Maar in het zonovergoten Pinksterweekend was
dat anders, meldden ooggetuigen, toen vermaakte een groot publiek uit de buurt
zich met de kindervoorstelling.

De vraag is: waaróm Spinoza hier in de Bijlmer? Is het een missie, hebben we
meer Spinoza nodig? Thomas Hirshhorn schrikt ervan: 'Nee, nee, nee! Dat is het
niet. Het is alleen maar omdat ik het zo'n geweldige denker vind. Dat wil ik
delen met de mensen hier. Spinoza's gedachten zijn universeel.' Een missionaris
van het spinozisme, dat is een tegenstrijdigheid in zichzelf, vindt hij. Tien
jaar geleden  wilde hij al een dynamisch monument voor Spinoza in het centrum
van Amsterdam. Dat kwam niet erg van de grond, vindt hij. Dus nu grijpt hij deze
kans. Het was wel een idee dat hij had ingediend voor het Spinoza-monument. Maar
er is gekozen voor het beeld van Dings.

Hirshhorn: 'Ik ben heel verbaasd: hoe kan iemand in deze tijd nog zo'n beeld
neerzetten? Het lijkt wel uit de renaissance, toen een prins een kunstnaar
betaalde om een imposant beeld van hem te maken. En dan staat het daar bij de
het stadhuis, pal naast het centrum van de macht!'

Bijna een belediging voor Spinoza, vindt hij het. Zelf werd hij ooit op de
Ethica gebracht door de Franse filosoof Gilles Deleuze. Spinoza was een
belangrijke inspiratiebron voor de situationisten uit de jaren zestig en
zeventig, met wie Hirshhorn zich verwant voelt. Dat was een groep fantasierijke
anarchisten die zich afzetten tegen de vervreemding in de
consumptiemaatschappij. Of zoals Guy Debord, de bekendste theoreticus van die
beweging,  het noemde 'de spektakelmaatschappij'. Het was vooral een
tegencultuur van intellectuelen en kunstenaars die niets moesten hebben van de
kapitalistische orde, noch van het arbeiderisme en de autoritaire structuur van
de communistische partij in Frankrijk.

Lijnrecht daartegenover staan de Spinoza-bewonderaars die waarschuwen dat de
westerse cultuur van de Verlichting wordt bedreigd door de intolerante dogma's
van de islam.  Zij wijzen erop dat Spinoza weliswaar voor de onbegrensde
vrijheid van denken van het individu was, maar ook vond dat de staat het
individu dient te beschermen tegen de georganiseerde godsdiensten.

Spinoza raakte zo verwikkeld in de discussie, na 11 september 2001 en de moord
op Theo van Gogh, over immigratie, integratie en de multiculturele samenleving.
Twee van zijn kernbegrippen stonden daarin centraal: tolerantie en vrijheid van
meningsuiting. Die kunnen bij Spinoza niet zonder elkaar, maar staan ook vaak op
gespannen voet. In de discussie zegt de ene partij dat de vrijheid van
meningsuiting gevaar loopt door te veel tolerantie voor moslims. De repliek van
links: de vrije mening wordt misbruikt door neocons om de basiswaarde van
tolerantie te ondermijnen. Zo ontstond een debat tussen doven. Geen gelukkige
herwaardering voor Spinoza.

Het is opmerkelijk hoe Spinoza (1632-1677) opeens weer opduikt  na 'meer dan
driehonderd jaar marginale aandacht' (Hirshhorn). In de vorige eeuw was hij een
filosoof voor fijnproevers als Herman Gorter. De bewonderende biografie werd
geschreven door de communistische romancier Theun de Vries.

De Britse denker George Steiner vertelde vorig jaar hoe hij en  zijn vrouw ooit
vergeefs hadden gezocht naar Spinoza-monumenten in Nederland. Ze gingen naar
Rijnsburg, op zoek naar het Spinozahuis, waar Spinoza aan  de Ethica schreef
(postuum verschenen), en níemand wist hen de weg te wijzen. Hij vond het
absoluut verbijsterend hoe de Nederlanders zo nonchalant omgingen met de grootse
denker uit hun land. Kwam dat  doordat hij een immigrantenkind was met Joodse
ouders uit Portugal? Of omdat hij door de rabbijnen in de ban was gedaan?
Hielden de Hollanders, tolerant als het uitkomt maar streng tegen lastige
dissidenten, niet van hem?

De buitenlandse schrijvers die de afgelopen paar jaar verbleven in de
schrijversresidentie van het Fonds voor de Letteren (op het Spui) begonnen er
ook steeds over in hun essays voor de Volkskrant. De Poolse Olga Tokarzcuk
benijdde de Hollanders om hun geschiedenis, die na een dag geld tellen op
kantoor, 'zich 's avonds overgeven aan discussies over Spinoza'. De Soedanese
schrijver Jamal Mahjoub mijmerde in Amsterdam over Spinoza die ook lenzen sleep.
Wat Mahjoub een mooie metafoor vond voor helder en scherp leren kijken , ook
naar paradoxen. Eindelijk in het land van Spinoza, was de teneur. Maar die
Nederlanders weten haast niets over  hem en zijn gedachten.

Vooral de Macedonische schrijver Goce Smilevski, die op grond van zijn fantasie
de roman Gesprek met Spinoza schreef, was geschokt. Jonge mensen die hij naar
Spinoza vroeg, antwoordden: 'nooit van gehoord'. In Macedonië weten de gewone
burgers meer van hem, beweerde Smilevski. Hij  had  een schrijvershuis aan de
Geldersekade, en ging  naar de Dirk van Hasseltsteeg, waar Jan Riewertsz de
Ethica heeft gedrukt. Tot zijn verbazing vond hij geen gedenkplaatje, ook niet
op de plaats bij de Amstel waar Baruch werd geboren.

Inmiddels staat daar wel Dings monument, maar dat vond Smilevski weer een
zwaktebod. Hij ontdekte dat er ook een standbeeld voor André Hazes is, dus er
moet een passender manier zijn om Spinoza te eren. Zijn advies: steek het geld
in filosofieonderwijs op school!

Helemaal terecht is al die kritiek niet meer. Inmiddels is er wel wat veranderd.
Vorig jaar was er veel ruimte voor Spinoza in Amsterdam Wereldboekenstad. Dings'
Spinoza-monument werd in november 2008 onthuld, een succes voor de Amsterdamse
Spinoza Kring, die die maand ook nog een Spinoza-dag hield. De filosoof heeft
een eigen venster in de geschiedeniscanon van Van Oostrom. Het Spinozahuis is
opgeknapt. Symposia te over in het land. En vanaf begin mei loopt in Amsterdam
de kunstzinnige manifestatie My name is Spinoza (Zie:
http://spinozamanifestatie.nl). Dat gaat door tot eind juni en wordt in
september nog een maandje voortgezet. Hishhorns paviljoen heeft zich erbij
aangesloten. Er zijn lezingen en debatten.  In september laat kunstenaar Job
Koelewijn de Ethica voorlezen. Zijn Spinoza Mondial Reading zal klinken op
zestien plekken verspreid over alle continenten, in het Engels.

De ster van Spinoza heeft een forse duw gehad van Jonathan Israel. In twee
geweldige studies over de 'radicale verlichting' toonde hij aan hoe groot de
invloed van Spinoza was als voorloper van de Verlichtingsdenkers, vooral in
Frankrijk. Niet zozeer op de hoofdstroming, zoals dat later in de
geschiedenisboeken is terechtgekomen, maar op de radicalen, die geen enkel
compromis met de kerkelijke autoriteiten en theologen wilden. Die radicale
Verlichting is in de geschiedschrijving verdoezeld, maar heeft wel verreweg de
meeste invloed gehad op de vrije, westerse democratieën van na de Tweede
Wereldoorlog en ook op een cruciaal document als de Universele Verklaring van de
Rechten van de Mens van de Verenigde Naties, is de stelling van Israel.

In november 2007 toerde Israel weer eens door Nederland. Toen onder meer om de
Thomas More-lezing te geven. Hij greep de gelegenheid aan om sterk te pleiten
voor het onderwijzen van de spinozistische waarden en gedachten in het
onderwijs. De vrijheid van denken komt op de eerste plaats in onze cultuur en
ook moslimmigranten moeten daarvan doordrongen zijn en het accepteren. Dat is de
enige manier om onze huidige vrije samenleving te behouden, betoogde hij met
vuur.

Die conclusies over het heden trekt Israel helemaal zelf en daarvoor mag hij
Spinoza niet in stelling brengen, zei de populaire dwarse Britse denker John
Gray in diezelfde tijd. Ook voor hem was Spinoza zo'n beetje de enige filosoof
die er nog mee door kon, maar 'om héél andere redenen dan die van Israel'. Gray
heeft kritiek op het 'marktfundamentalisme' en de dogmatische arrogantie van de
neoconservatieven. Israel mag dan prachtig, gedegen werk hebben geleverd met
zijn studies, zijn politieke pleidooi riekt volgens Gray te veel naar
bescherming van superieur gewaande westerse waarden.

Daarmee deed Gray Israel geen recht: met neoconservatieven wil die niet worden
vereenzelvigd. Die hameren  indachtig Spinoza naast de Verlichting ook op 'onze
judeo-christelijke cultuur', waarvan de instituten juist onder de duim moet
worden gehouden.

In ieder geval blijkt: iedereen kan wat van zijn gading vinden bij de filosoof.
In een tijd dat de grote ideologieën verdacht werden en -ismen als belachelijk
dan wel gevaarlijk bij het grof vuil werden gezet, kreeg Spinoza's werk het aura
van puur, integer en boven kritiek verheven.

Zou Spinoza daar blij mee zijn geweest?

Het heeft een wrange kant als gedachtengoed van een dode filosoof te pas en te
onpas wordt ingezet. Zeker bij een filosoof die vooral pleit voor een oefening
in zo vrij mogelijk je gedachten laten gaan en doordenken voorbij elke grens.
Dogma past niet bij vrijdenkers. Verketteren van andersdenkenden en schelden
evenmin.

Dan is de kunstzinnige ode aan Spinoza op het festival  My name is Spinoza
passender. Op een groot scherm zijn op het 'Zuidplein' in Amsterdam  films te
zien van dansvoorstellingen  ter ere van de held. Bij de ingang van Art
Amsterdam, voorheen de Kunst Rai, waren onlangs vreemde teksten te lezen, die
ook al in de geest van Spinoza bleken te zijn verzonnen. Onder leiding van
schrijver Dirk van Weelden gaan studenten van het Sandberg Instituut aan de haal
met spinozistische uitspraken en aforismen, die op reclameborden in de stad
worden getoond, met neplogo's van bedrijven en instellingen. 'Wat denk je dat
god nu zit te doen.'

Ook te zien in de Mediamatic Bank aan de Vijzelstraat. In de kraakpandachtige
ruimte staan schoolborden opgesteld, waarop iedereen zijn vrije mening mag
krijten. Bijvoorbeeld de vraag: 'Welke ideeën zijn zo gevaarlijk dat ze beter
niet openbaar kunnen worden?' Een van de antwoorden: 'de mijne'. ´

De hard core Spinoza-fans kunnen zich afvragen wat het een en ander nog van doen
heeft met de bewonderde filosoof. De levenshouding, ja dat is wel wat heel
algemeen. Maar in de loodzware en uitzichtloze discussie  over 'onze
identiteit', de 'nationale normen en waarden' of zelfs het 'Nationaal Historisch
Museum' is deze onbevangen benadering van Spinoza een verademing.

Tekstteksttekstteksttekst

Kop

VeBoL

LOAD-DATE: August 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              83 of 155 DOCUMENTS



                                 de Volkskrant

                                  June 6, 2009

Iedereen houdt van Spinoza;
essay Spinozafilia

BYLINE: Wim Bossema; Yvonne Kroese

SECTION: HET VERVOLG; Blz. 40

LENGTH: 1973 woorden

SAMENVATTING:

Drie eeuwen na zijn dood is er een enorme Spinoza-revival. Er is een monument,
er zijn websites, lezingen en exposities. En, opvallend: iedereen legt zijn werk
anders uit en doet er het zijne mee.

VOLLEDIGE TEKST:

De twee monumenten voor Baruch de Spinoza kunnen nauwelijks meer verschillen:
het massieve beeld bij het stadhuis van Amsterdam van Nicolas Dings en het
houten bouwwerk in de Bijlmer van Thomas Hirshhorn. Die twee symboliseren,
ongewild of gewild, hoe de beroemdste filosoof uit de lage landen voor soms heel
tegengestelde wereldbeelden wordt ingezet. Iedereen is tegenwoordig dol op
Spinoza. Of je nu nog van de multicultuur houdt of juist de Nederlandse
identiteit een nieuwe zwieper wil geven.

Hirshhorn zit niet voor niets in de Bijlmer. Daar staat bij de oude Bijlmerflat
Kruitberg een enorme Ethica - het bekendste boek van Spinoza - op het dak van
Hirshhorns paviljoen. Voor hem is Spinoza de inspiratie van het openstaan voor
allerlei culturen, ongehinderd door conventies en georganiseerde religie.

Zijn kunstwerk is tijdelijk (tot 28 juni), doet geïmproviseerd aan, zet aan tot
denken. Er is een bibliotheek met enkele tientallen werken van en over de
bewonderde filosoof, een computerkamer en video's waarop Spinozakenner Theo van
der Werf de bezoekers de kneepjes van het spinozisme uitlegt. Voor het bouwwerk,
dat doet denken aan de vaak verrassende zelfbouwarchitectuur uit krottenwijken,
staat een autowrak met allerlei spulletjes, leuzen, uitspraken en opschriften.
Bezoekers, liefst Bijlmerinwoners, moeten de hele zaak tot leven brengen.
Lezingen, elke avond een Spinoza-toneelstuk, vele middagen Bijlmerkinderen die
kunstfoto's naspelen.

De opkomst is vaak mager (zie de foto's op de website
bijlmerspinozafestival.nl). Maar in het zonovergoten Pinksterweekend was dat
anders, meldden ooggetuigen, toen vermaakte een groot publiek uit de buurt zich
met de kindervoorstelling.

De vraag is: waaróm Spinoza hier in de Bijlmer? Is het een missie, hebben we
meer Spinoza nodig? Thomas Hirshhorn schrikt ervan: 'Nee, nee, nee! Dat is het
niet. Het is alleen maar omdat ik het zo'n geweldige denker vind. Dat wil ik
delen met de mensen hier. Spinoza's gedachten zijn universeel.' Een missionaris
van het spinozisme, dat is een tegenstrijdigheid in zichzelf, vindt hij. Tien
jaar geleden wilde hij al een dynamisch monument voor Spinoza in het centrum van
Amsterdam. Dat kwam niet erg van de grond, vindt hij. Dus nu grijpt hij deze
kans. Het was wel een idee dat hij had ingediend voor het Spinoza-monument. Maar
er is gekozen voor het beeld van Dings.

Hirshhorn: 'Ik ben heel verbaasd: hoe kan iemand in deze tijd nog zo'n beeld
neerzetten? Het lijkt wel uit de renaissance, toen een prins een kunstnaar
betaalde om een imposant beeld van hem te maken. En dan staat het daar bij de
het stadhuis, pal naast het centrum van de macht!'

Bijna een belediging voor Spinoza, vindt hij het. Zelf werd hij ooit op de
Ethica gebracht door de Franse filosoof Gilles Deleuze. Spinoza was een
belangrijke inspiratiebron voor de situationisten uit de jaren zestig en
zeventig, met wie Hirshhorn zich verwant voelt. Dat was een groep fantasierijke
anarchisten die zich afzetten tegen de vervreemding in de
consumptiemaatschappij. Of zoals Guy Debord, de bekendste theoreticus van die
beweging, het noemde 'de spektakelmaatschappij'. Het was vooral een tegencultuur
van intellectuelen en kunstenaars die niets moesten hebben van de
kapitalistische orde, noch van het arbeiderisme en de autoritaire structuur van
de communistische partij in Frankrijk.

Lijnrecht daartegenover staan de Spinoza-bewonderaars die waarschuwen dat de
westerse cultuur van de Verlichting wordt bedreigd door de intolerante dogma's
van de islam. Zij wijzen erop dat Spinoza weliswaar voor de onbegrensde vrijheid
van denken van het individu was, maar ook vond dat de staat het individu dient
te beschermen tegen de georganiseerde godsdiensten.

Spinoza raakte zo verwikkeld in de discussie, na 11 september 2001 en de moord
op Theo van Gogh, over immigratie, integratie en de multiculturele samenleving.
Twee van zijn kernbegrippen stonden daarin centraal: tolerantie en vrijheid van
meningsuiting. Die kunnen bij Spinoza niet zonder elkaar, maar staan ook vaak op
gespannen voet. In de discussie zegt de ene partij dat de vrijheid van
meningsuiting gevaar loopt door te veel tolerantie voor moslims. De repliek van
links: de vrije mening wordt misbruikt door neocons om de basiswaarde van
tolerantie te ondermijnen. Zo ontstond een debat tussen doven. Geen gelukkige
herwaardering voor Spinoza.

Het is opmerkelijk hoe Spinoza (1632-1677) opeens weer opduikt na 'meer dan
driehonderd jaar marginale aandacht' (Hirshhorn). In de vorige eeuw was hij een
filosoof voor fijnproevers als Herman Gorter. De bewonderende biografie werd
geschreven door de communistische romancier Theun de Vries.

De Britse denker George Steiner vertelde vorig jaar hoe hij en zijn vrouw ooit
vergeefs hadden gezocht naar Spinoza-monumenten in Nederland. Ze gingen naar
Rijnsburg, op zoek naar het Spinozahuis, waar Spinoza aan de Ethica schreef
(postuum verschenen), en níemand wist hen de weg te wijzen. Hij vond het
absoluut verbijsterend hoe de Nederlanders zo nonchalant omgingen met de grootse
denker uit hun land. Kwam dat doordat hij een immigrantenkind was met Joodse
ouders uit Portugal? Of omdat hij door de rabbijnen in de ban was gedaan?
Hielden de Hollanders, tolerant als het uitkomt maar streng tegen lastige
dissidenten, niet van hem?

De buitenlandse schrijvers die de afgelopen paar jaar verbleven in de
schrijversresidentie van het Fonds voor de Letteren (op het Spui) begonnen er
ook steeds over in hun essays voor de Volkskrant. De Poolse Olga Tokarzcuk
benijdde de Hollanders om hun geschiedenis, die na een dag geld tellen op
kantoor, 'zich 'savonds overgeven aan discussies over Spinoza'. De Soedanese
schrijver Jamal Mahjoub mijmerde in Amsterdam over Spinoza die ook lenzen sleep.
Wat Mahjoub een mooie metafoor vond voor helder en scherp leren kijken , ook
naar paradoxen. Eindelijk in het land van Spinoza, was de teneur. Maar die
Nederlanders weten haast niets over hem en zijn gedachten.

Vooral de Macedonische schrijver Goce Smilevski, die op grond van zijn fantasie
de roman Gesprek met Spinoza schreef, was geschokt. Jonge mensen die hij naar
Spinoza vroeg, antwoordden: 'nooit van gehoord'. In Macedonië weten de gewone
burgers meer van hem, beweerde Smilevski. Hij had een schrijvershuis aan de
Geldersekade, en ging naar de Dirk van Hasseltsteeg, waar Jan Riewertsz de
Ethica heeft gedrukt. Tot zijn verbazing vond hij geen gedenkplaatje, ook niet
op de plaats bij de Amstel waar Baruch werd geboren.

Inmiddels staat daar wel Dings monument, maar dat vond Smilevski weer een
zwaktebod. Hij ontdekte dat er ook een standbeeld voor André Hazes is, dus er
moet een passender manier zijn om Spinoza te eren. Zijn advies: steek het geld
in filosofieonderwijs op school!

Helemaal terecht is al die kritiek niet meer. Inmiddels is er wel wat veranderd.
Vorig jaar was er veel ruimte voor Spinoza in Amsterdam Wereldboekenstad. Dings'
Spinoza-monument werd in november 2008 onthuld, een succes voor de Amsterdamse
Spinoza Kring, die die maand ook nog een Spinoza-dag hield. De filosoof heeft
een eigen venster in de geschiedeniscanon van Van Oostrom. Het Spinozahuis is
opgeknapt. Symposia te over in het land. En vanaf begin mei loopt in Amsterdam
de kunstzinnige manifestatie My name is Spinoza (Zie: spinozamanifestatie.nl).
Dat gaat door tot eind juni en wordt in september nog een maandje voortgezet.
Hishhorns paviljoen heeft zich erbij aangesloten. Er zijn lezingen en debatten.
In september laat kunstenaar Job Koelewijn de Ethica voorlezen. Zijn Spinoza
Mondial Reading zal klinken op zestien plekken verspreid over alle continenten,
in het Engels.

De ster van Spinoza heeft een forse duw gehad van Jonathan Israel. In twee
geweldige studies over de 'radicale verlichting' toonde hij aan hoe groot de
invloed van Spinoza was als voorloper van de Verlichtingsdenkers, vooral in
Frankrijk. Niet zozeer op de hoofdstroming, zoals dat later in de
geschiedenisboeken is terechtgekomen, maar op de radicalen, die geen enkel
compromis met de kerkelijke autoriteiten en theologen wilden. Die radicale
Verlichting is in de geschiedschrijving verdoezeld, maar heeft wel verreweg de
meeste invloed gehad op de vrije, westerse democratieën van na de Tweede
Wereldoorlog en ook op een cruciaal document als de Universele Verklaring van de
Rechten van de Mens van de Verenigde Naties, is de stelling van Israel.

In november 2007 toerde Israel weer eens door Nederland. Toen onder meer om de
Thomas More-lezing te geven. Hij greep de gelegenheid aan om sterk te pleiten
voor het onderwijzen van de spinozistische waarden en gedachten in het
onderwijs. De vrijheid van denken komt op de eerste plaats in onze cultuur en
ook moslimmigranten moeten daarvan doordrongen zijn en het accepteren. Dat is de
enige manier om onze huidige vrije samenleving te behouden, betoogde hij met
vuur.

Die conclusies over het heden trekt Israel helemaal zelf en daarvoor mag hij
Spinoza niet in stelling brengen, zei de populaire dwarse Britse denker John
Gray in diezelfde tijd. Ook voor hem was Spinoza zo'n beetje de enige filosoof
die er nog mee door kon, maar 'om héél andere redenen dan die van Israel'. Gray
heeft kritiek op het 'marktfundamentalisme' en de dogmatische arrogantie van de
neoconservatieven. Israel mag dan prachtig, gedegen werk hebben geleverd met
zijn studies, zijn politieke pleidooi riekt volgens Gray te veel naar
bescherming van superieur gewaande westerse waarden.

Daarmee deed Gray Israel geen recht: met neoconservatieven wil die niet worden
vereenzelvigd. Die hameren indachtig Spinoza naast de Verlichting ook op 'onze
judeo-christelijke cultuur', waarvan de instituten juist onder de duim moet
worden gehouden.

In ieder geval blijkt: iedereen kan wat van zijn gading vinden bij de filosoof.
In een tijd dat de grote ideologieën verdacht werden en -ismen als belachelijk
dan wel gevaarlijk bij het grof vuil werden gezet, kreeg Spinoza's werk het aura
van puur, integer en boven kritiek verheven.

Zou Spinoza daar blij mee zijn geweest?

Het heeft een wrange kant als gedachtengoed van een dode filosoof te pas en te
onpas wordt ingezet. Zeker bij een filosoof die vooral pleit voor een oefening
in zo vrij mogelijk je gedachten laten gaan en doordenken voorbij elke grens.
Dogma past niet bij vrijdenkers. Verketteren van andersdenkenden en schelden
evenmin.

Dan is de kunstzinnige ode aan Spinoza op het festival My name is Spinoza
passender. Op een groot scherm zijn op het 'Zuidplein' in Amsterdam films te
zien van dansvoorstellingen ter ere van de held. Bij de ingang van Art
Amsterdam, voorheen de Kunst Rai, waren onlangs vreemde teksten te lezen, die
ook al in de geest van Spinoza bleken te zijn verzonnen. Onder leiding van
schrijver Dirk van Weelden gaan studenten van het Sandberg Instituut aan de haal
met spinozistische uitspraken en aforismen, die op reclameborden in de stad
worden getoond, met neplogo's van bedrijven en instellingen. 'Wat denk je dat
god nu zit te doen.'

Ook te zien in de Mediamatic Bank aan de Vijzelstraat. In de kraakpandachtige
ruimte staan schoolborden opgesteld, waarop iedereen zijn vrije mening mag
krijten. Bijvoorbeeld de vraag: 'Welke ideeën zijn zo gevaarlijk dat ze beter
niet openbaar kunnen worden?' Een van de antwoorden: 'de mijne'. ´

De hard core Spinoza-fans kunnen zich afvragen wat het een en ander nog van doen
heeft met de bewonderde filosoof. De levenshouding, ja dat is wel wat heel
algemeen. Maar in de loodzware en uitzichtloze discussie over 'onze identiteit',
de 'nationale normen en waarden' of zelfs het 'Nationaal Historisch Museum' is
deze onbevangen benadering van Spinoza een verademing.

LOAD-DATE: June 19, 2009

LANGUAGE: DUTCH; NEDERLANDS

NOTES: Tekstteksttekstteksttekst; Kop; VeBoL--; Rectificatie / Gerectificeerd;
Aanvullingen en verbeteringen; In het artikel 'Iedereen houdt van Spinoza' (het
Vervolg, 6 juni) komt de Zwitserse kunstenaar Thomas Hirshhorn aan het woord. De
juiste spelling van zijn naam is: Hirschhorn. Verder staat er dat de schrijver
Dirk van Weelden met studenten van het Sandberg Instituut werkte. Dat is niet
zo. Hij bedacht wel met Mediamatic de spinozistische teksten op affiches en in
de Mediamatic Bank.

GRAPHIC: 06VV5open_ph01

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              84 of 155 DOCUMENTS



                                 de Volkskrant

                              5 juni 2009 vrijdag

Geachte redactie

BYLINE: M. Bauwens, Den Haag; B. Veentjer, Assen; Peter Smets, Voorburg; H.
Steenkist, Haarlem; Ben van der Zee, Almelo

SECTION: FORUM; Blz. 13

LENGTH: 349 woorden

Nuance

Op de voorpagina van donderdag: 'Marokkaan scoort hoog in misdaad Rotterdam'.
Wat jammer dat de nuance pas op pagina 2 kwam.

Spannend boek

Het is weer de maand van het spannende boek, oftewel thriller in het Engels
(Binnenland, 4 juni). Nu spreekt iedereen, presentatoren en zelfs  auteurs, het
woord uit als 'triller'. Maar  er trilt helemaal niets. Het boek niet en ook de
lezer niet.

Zelfs de Gouden Stropwinnares  Marion Pauw heeft vermoedelijk niet getrild,
behalve misschien  op het moment dat ze voor die prijs werd  genomineerd. Kunnen
al die mensen die het woord thriller gebruiken eens bij hun docent Engels
informeren hoe dit woord moet worden uitgesproken?

Gebruik anders het mooie Nederlandse 'spannende boek'.

Europese zondag

Irritatie in Brussel omdat Nederland de uitslag van de Europese verkiezingen al
op donderdag bekendmaakt en niet wacht tot zondag, als nagenoeg heel Europa naar
de stembus gaat (Voorpagina, 4 juni).

Iets wat mij al jarenlang dwarszit, is waarom wij in Nederland niet gewoon op
die Europese zondag naar de stembus gaan. Het enige argument is dat de kleine
minderheid radicale fundamentalistische christenen (minder dan 2 procent  van de
bevolking) niet op zondag wil gaan stemmen.

Straf

De president van de Hoge Raad, Geert Corstens, wijst politici terecht
(Binnenland, 4 juni). Naar mijn mening heeft hij gelijk.  Politici moeten de
hand in eigen boezem steken en doen waarvoor zij gekozen zijn: wetten maken en
niet de voorpagina willen halen met het openlijk bekritiseren van het systeem.

Als de politiek het nu eens mogelijk maakt  bij wet de  minimale straf voor
moord  in levenslang om te zetten  (de nabestaanden hebben immers ook
levenslang).  En laten we de tbs-regeling nu ook eens afschaffen - dergelijke
mensen zijn niet te behandelen.

Er is in ons rechtsysteem wel degelijk iets mis. Die halfzachte aanpak werkt
niet. Daar zijn de gewone burgers allang achter. Nu nog de mensen waar wij op
stemmen.

Advies

Elke keer als ik Gummbah zie, voel ik mij zo dom. Als ik u vraag er een uitleg
bij te zetten wordt dat misschien nog erger. Wat raadt u mij aan?

LOAD-DATE: August 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              85 of 155 DOCUMENTS



                                 de Volkskrant

                                  June 5, 2009

Geachte redactie;
Geachte redactie

BYLINE: M. Bauwens, Den Haag; B. Veentjer, Assen; Peter Smets, Voorburg; H.
Steenkist, Haarlem; Ben van der Zee, Almelo

SECTION: FORUM; Blz. 13

LENGTH: 347 woorden


Nuance

Op de voorpagina van donderdag: 'Marokkaan scoort hoog in misdaad Rotterdam'.
Wat jammer dat de nuance pas op pagina 2 kwam.

Spannend boek

Het is weer de maand van het spannende boek, oftewel thriller in het Engels
(Binnenland, 4 juni). Nu spreekt iedereen, presentatoren en zelfs auteurs, het
woord uit als 'triller'. Maar er trilt helemaal niets. Het boek niet en ook de
lezer niet.

Zelfs de Gouden Stropwinnares Marion Pauw heeft vermoedelijk niet getrild,
behalve misschien op het moment dat ze voor die prijs werd genomineerd. Kunnen
al die mensen die het woord thriller gebruiken eens bij hun docent Engels
informeren hoe dit woord moet worden uitgesproken?

Gebruik anders het mooie Nederlandse 'spannende boek'.

Europese zondag

Irritatie in Brussel omdat Nederland de uitslag van de Europese verkiezingen al
op donderdag bekendmaakt en niet wacht tot zondag, als nagenoeg heel Europa naar
de stembus gaat (Voorpagina, 4 juni).

Iets wat mij al jarenlang dwarszit, is waarom wij in Nederland niet gewoon op
die Europese zondag naar de stembus gaan. Het enige argument is dat de kleine
minderheid radicale fundamentalistische christenen (minder dan 2 procent van de
bevolking) niet op zondag wil gaan stemmen.

Straf

De president van de Hoge Raad, Geert Corstens, wijst politici terecht
(Binnenland, 4 juni). Naar mijn mening heeft hij gelijk. Politici moeten de hand
in eigen boezem steken en doen waarvoor zij gekozen zijn: wetten maken en niet
de voorpagina willen halen met het openlijk bekritiseren van het systeem.

Als de politiek het nu eens mogelijk maakt bij wet de minimale straf voor moord
in levenslang om te zetten (de nabestaanden hebben immers ook levenslang). En
laten we de tbs-regeling nu ook eens afschaffen - dergelijke mensen zijn niet te
behandelen.

Er is in ons rechtsysteem wel degelijk iets mis. Die halfzachte aanpak werkt
niet. Daar zijn de gewone burgers allang achter. Nu nog de mensen waar wij op
stemmen.

Advies

Elke keer als ik Gummbah zie, voel ik mij zo dom. Als ik u vraag er een uitleg
bij te zetten wordt dat misschien nog erger. Wat raadt u mij aan?

LOAD-DATE: June 5, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              86 of 155 DOCUMENTS



                                 de Volkskrant

                              3 juni 2009 woensdag

Evelien Tonkens Verzuilde Klassen

BYLINE: Evelien Tonkens

SECTION: FORUM; Blz. 13

LENGTH: 761 woorden


Nee, Geert, de islam is geen tsunami. Nee, Geert, het volk heeft niet altijd
gelijk, want het volk heeft niet één stem en is niet altijd redelijk. Politiek
gaat niet over de directe uitdrukking van individuele belangen, maar over
afwegingen tussen strijdige belangen.

Zó moeten we redelijk en kalm de verhitte taal van populisten weerspreken, aldus
Anton Zijderveld  (in Populisme als politiek drijfzand). Het populisme is
emotioneel en onredelijk, humorloos, nationalistisch, simplistisch, mediagericht
en anti-institutioneel. Het heeft een negatief programma, wijst een zondebok aan
en een autoritair, charismatisch leider. En het geeft het volk altijd gelijk.

Voor populisten is Zijdervelds pleidooi echter geen serieuze aanval maar slechts
het zoveelste arrogante, wereldvreemde gebazel van de maatschappelijk en
bestuurlijke elite, zou de Vlaamse socioloog Mark Elchardus (De dramademocratie)
zeggen. Populisten wantrouwen alle vertegenwoordigers, met hun macht, privileges
en rijkdom. Ook dus journalisten, politici en experts. Iedereen die niet gewoon
direct zegt wat hij vindt, maar zichzelf groter maakt door te schermen met de
achterban, de wetenschap of zijn organisatie. Vanwege de hekel aan
vertegenwoordigers zijn populisten voor directe democratie. De massamedia zijn
hen behulpzaam: via televisie of internet kan iedereen onbemiddeld tot de burger
spreken. Het populisme gedijt volgens Elchardus in een sfeer van schandalen en
wakkert deze ook aan. Schandalen gelden als tekenen van misdragingen van de
verfoeide bestuurlijke elite. Denk aan het gedoe over de declaraties van de
Utrechtse burgemeester Wolfsen.

Tegenover representatie zet het populisme het gezond verstand en de onderbuik
van de 'gewone man'. Het gewone 'wij' tegenover het neerbuigende 'zij'.
Populisten haten het democratisch debat, want 'wij' zijn het toch eens en met
'hen' valt niet te praten. Populisten erkennen geen verschillen in visie of
belangen en geen onoplosbare problemen. In het verlangen als volk één te zijn,
omarmen ze het nationalisme, en miskennen ze de realiteit van andere
verschillen, zoals sekse en etniciteit.

Het populisme past volgens Elchardus in onze symbolische samenleving. Wij hebben
slechts toegang tot de wereld via symbolen. We hebben geen idee wat lichamelijke
schoonheid is buiten reclame en porno, geen idee wat milieubehoud is buiten
beelden van de bootjes van Greenpeace. In de symbolische samenleving 'wordt de
voorstelling de werkelijkheid, met het gevolg dat de vertegenwoordigers
buitenspel worden gezet, wat onvermijdelijk leidt tot een diepe crisis van de
vertegenwoordiging' (p. 191). Daar sluit het populisme op aan. De populist werpt
zichzelf op als directe uitdrukking van het volk. Vooral van het deel dat zich
'nog wel voorgesteld maar niet meer mondig' voelt.

We moeten de democratie aanpassen aan de symbolische samenleving, vindt
Elchardus. Enerzijds moet de representatie worden hersteld. Door de kritische
rol van de media te verstevigen, en politiek minder afhankelijk te maken van
media en beter controleerbaar, bijvoorbeeld door afrekenbare doelstellingen.
Anderzijds moeten we beperkte plaats inruimen voor de directe democratie. Door
een referendum grondwettelijk mogelijk te maken en door burgers reële macht te
geven over hun leefomgeving.

Afgaand op deze voorstellen zou je denken dat alle burgers even bevattelijk zijn
voor populisme. Maar het ging toch om het deel dat zich 'nog wel voorgesteld
maar niet meer mondig' voelt?  Om populisme te bestrijden, moeten we beter
begrijpen waarom veel mensen dat gevoel hebben.

Er is  een andere oorzaak van het populisme, waarover zelden gesproken wordt,
namelijk de teloorgang van verticale bindingen tussen de hogere en de lagere
klassen. Tussen hoger- en lageropgeleiden, machtigen en machtelozen, rijken en
armen. Vroeger ontmoetten die elkaar nog in de zuilen: in de kerk, politieke
partijen, vrijwilligersorganisaties, en op het werk. In kleine bedrijven waar de
baas nog op de werkvloer kwam. In het huis van de hogere klasse waar de lagere
klasse in dienst was. Daar was zeker veel op tegen, maar er was wel persoonlijke
interactie tussen de klassen.

Nu komen ze elkaar nog zelden tegen. De meeste mensen hebben alleen nog contact
met mensen uit hun eigen klasse. En dus voelen veel lageropgeleiden zich
misschien niet mondig, maar vooral niet vertegenwoordigd - in het parlement
zitten intussen minder lager opgeleiden dan ooit.

Volgende week schrijf ik over wat we moeten met de constatering dat er
nauwelijks meer verticale bindingen zijn.

Reageren? http://http://Vk.nl/opinie

LOAD-DATE: August 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              87 of 155 DOCUMENTS



                                 de Volkskrant

                              3 juni 2009 woensdag

Verzuilde klassen

BYLINE: Evelien Tonkens

SECTION: FORUM; Blz. 13

LENGTH: 759 woorden

SAMENVATTING

Nee, Geert, de islam is geen tsunami. Nee, Geert, het volk heeft niet altijd
gelijk, want het volk heeft niet één stem en is niet altijd redelijk. Politiek
gaat niet over de directe uitdrukking van individuele belangen, maar over
afwegingen tussen strijdige belangen.

VOLLEDIGE TEKST:

Zó moeten we redelijk en kalm de verhitte taal van populisten weerspreken, aldus
Anton Zijderveld (in Populisme als politiek drijfzand). Het populisme is
emotioneel en onredelijk, humorloos, nationalistisch, simplistisch, mediagericht
en anti-institutioneel. Het heeft een negatief programma, wijst een zondebok aan
en een autoritair, charismatisch leider. En het geeft het volk altijd gelijk.

Voor populisten is Zijdervelds pleidooi echter geen serieuze aanval maar slechts
het zoveelste arrogante, wereldvreemde gebazel van de maatschappelijk en
bestuurlijke elite, zou de Vlaamse socioloog Mark Elchardus (De dramademocratie)
zeggen. Populisten wantrouwen alle vertegenwoordigers, met hun macht, privileges
en rijkdom. Ook dus journalisten, politici en experts. Iedereen die niet gewoon
direct zegt wat hij vindt, maar zichzelf groter maakt door te schermen met de
achterban, de wetenschap of zijn organisatie. Vanwege de hekel aan
vertegenwoordigers zijn populisten voor directe democratie. De massamedia zijn
hen behulpzaam: via televisie of internet kan iedereen onbemiddeld tot de burger
spreken. Het populisme gedijt volgens Elchardus in een sfeer van schandalen en
wakkert deze ook aan. Schandalen gelden als tekenen van misdragingen van de
verfoeide bestuurlijke elite. Denk aan het gedoe over de declaraties van de
Utrechtse burgemeester Wolfsen.

Tegenover representatie zet het populisme het gezond verstand en de onderbuik
van de 'gewone man'. Het gewone 'wij' tegenover het neerbuigende 'zij'.
Populisten haten het democratisch debat, want 'wij' zijn het toch eens en met
'hen' valt niet te praten. Populisten erkennen geen verschillen in visie of
belangen en geen onoplosbare problemen. In het verlangen als volk één te zijn,
omarmen ze het nationalisme, en miskennen ze de realiteit van andere
verschillen, zoals sekse en etniciteit.

Het populisme past volgens Elchardus in onze symbolische samenleving. Wij hebben
slechts toegang tot de wereld via symbolen. We hebben geen idee wat lichamelijke
schoonheid is buiten reclame en porno, geen idee wat milieubehoud is buiten
beelden van de bootjes van Greenpeace. In de symbolische samenleving 'wordt de
voorstelling de werkelijkheid, met het gevolg dat de vertegenwoordigers
buitenspel worden gezet, wat onvermijdelijk leidt tot een diepe crisis van de
vertegenwoordiging' (p. 191). Daar sluit het populisme op aan. De populist werpt
zichzelf op als directe uitdrukking van het volk. Vooral van het deel dat zich
'nog wel voorgesteld maar niet meer mondig' voelt.

We moeten de democratie aanpassen aan de symbolische samenleving, vindt
Elchardus. Enerzijds moet de representatie worden hersteld. Door de kritische
rol van de media te verstevigen, en politiek minder afhankelijk te maken van
media en beter controleerbaar, bijvoorbeeld door afrekenbare doelstellingen.
Anderzijds moeten we beperkte plaats inruimen voor de directe democratie. Door
een referendum grondwettelijk mogelijk te maken en door burgers reële macht te
geven over hun leefomgeving.

Afgaand op deze voorstellen zou je denken dat alle burgers even bevattelijk zijn
voor populisme. Maar het ging toch om het deel dat zich 'nog wel voorgesteld
maar niet meer mondig' voelt? Om populisme te bestrijden, moeten we beter
begrijpen waarom veel mensen dat gevoel hebben.

Er is een andere oorzaak van het populisme, waarover zelden gesproken wordt,
namelijk de teloorgang van verticale bindingen tussen de hogere en de lagere
klassen. Tussen hoger- en lageropgeleiden, machtigen en machtelozen, rijken en
armen. Vroeger ontmoetten die elkaar nog in de zuilen: in de kerk, politieke
partijen, vrijwilligersorganisaties, en op het werk. In kleine bedrijven waar de
baas nog op de werkvloer kwam. In het huis van de hogere klasse waar de lagere
klasse in dienst was. Daar was zeker veel op tegen, maar er was wel persoonlijke
interactie tussen de klassen.

Nu komen ze elkaar nog zelden tegen. De meeste mensen hebben alleen nog contact
met mensen uit hun eigen klasse. En dus voelen veel lageropgeleiden zich
misschien niet mondig, maar vooral niet vertegenwoordigd - in het parlement
zitten intussen minder lager opgeleiden dan ooit.

Volgende week schrijf ik over wat we moeten met de constatering dat er
nauwelijks meer verticale bindingen zijn.

LOAD-DATE: August 21, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              88 of 155 DOCUMENTS



                                 de Volkskrant

                                  June 3, 2009
                                    woensdag

Evelien Tonkens Verzuilde Klassen;
Evelien Tonkens Verzuilde Klassen

BYLINE: Evelien Tonkens

SECTION: FORUM; Blz. 13

LENGTH: 758 woorden


Nee, Geert, de islam is geen tsunami. Nee, Geert, het volk heeft niet altijd
gelijk, want het volk heeft niet één stem en is niet altijd redelijk. Politiek
gaat niet over de directe uitdrukking van individuele belangen, maar over
afwegingen tussen strijdige belangen.

Zó moeten we redelijk en kalm de verhitte taal van populisten weerspreken, aldus
Anton Zijderveld (in Populisme als politiek drijfzand). Het populisme is
emotioneel en onredelijk, humorloos, nationalistisch, simplistisch, mediagericht
en anti-institutioneel. Het heeft een negatief programma, wijst een zondebok aan
en een autoritair, charismatisch leider. En het geeft het volk altijd gelijk.

Voor populisten is Zijdervelds pleidooi echter geen serieuze aanval maar slechts
het zoveelste arrogante, wereldvreemde gebazel van de maatschappelijk en
bestuurlijke elite, zou de Vlaamse socioloog Mark Elchardus (De dramademocratie)
zeggen. Populisten wantrouwen alle vertegenwoordigers, met hun macht, privileges
en rijkdom. Ook dus journalisten, politici en experts. Iedereen die niet gewoon
direct zegt wat hij vindt, maar zichzelf groter maakt door te schermen met de
achterban, de wetenschap of zijn organisatie. Vanwege de hekel aan
vertegenwoordigers zijn populisten voor directe democratie. De massamedia zijn
hen behulpzaam: via televisie of internet kan iedereen onbemiddeld tot de burger
spreken. Het populisme gedijt volgens Elchardus in een sfeer van schandalen en
wakkert deze ook aan. Schandalen gelden als tekenen van misdragingen van de
verfoeide bestuurlijke elite. Denk aan het gedoe over de declaraties van de
Utrechtse burgemeester Wolfsen.

Tegenover representatie zet het populisme het gezond verstand en de onderbuik
van de 'gewone man'. Het gewone 'wij' tegenover het neerbuigende 'zij'.
Populisten haten het democratisch debat, want 'wij' zijn het toch eens en met
'hen' valt niet te praten. Populisten erkennen geen verschillen in visie of
belangen en geen onoplosbare problemen. In het verlangen als volk één te zijn,
omarmen ze het nationalisme, en miskennen ze de realiteit van andere
verschillen, zoals sekse en etniciteit.

Het populisme past volgens Elchardus in onze symbolische samenleving. Wij hebben
slechts toegang tot de wereld via symbolen. We hebben geen idee wat lichamelijke
schoonheid is buiten reclame en porno, geen idee wat milieubehoud is buiten
beelden van de bootjes van Greenpeace. In de symbolische samenleving 'wordt de
voorstelling de werkelijkheid, met het gevolg dat de vertegenwoordigers
buitenspel worden gezet, wat onvermijdelijk leidt tot een diepe crisis van de
vertegenwoordiging' (p. 191). Daar sluit het populisme op aan. De populist werpt
zichzelf op als directe uitdrukking van het volk. Vooral van het deel dat zich
'nog wel voorgesteld maar niet meer mondig' voelt.

We moeten de democratie aanpassen aan de symbolische samenleving, vindt
Elchardus. Enerzijds moet de representatie worden hersteld. Door de kritische
rol van de media te verstevigen, en politiek minder afhankelijk te maken van
media en beter controleerbaar, bijvoorbeeld door afrekenbare doelstellingen.
Anderzijds moeten we beperkte plaats inruimen voor de directe democratie. Door
een referendum grondwettelijk mogelijk te maken en door burgers reële macht te
geven over hun leefomgeving.

Afgaand op deze voorstellen zou je denken dat alle burgers even bevattelijk zijn
voor populisme. Maar het ging toch om het deel dat zich 'nog wel voorgesteld
maar niet meer mondig' voelt? Om populisme te bestrijden, moeten we beter
begrijpen waarom veel mensen dat gevoel hebben.

Er is een andere oorzaak van het populisme, waarover zelden gesproken wordt,
namelijk de teloorgang van verticale bindingen tussen de hogere en de lagere
klassen. Tussen hoger- en lageropgeleiden, machtigen en machtelozen, rijken en
armen. Vroeger ontmoetten die elkaar nog in de zuilen: in de kerk, politieke
partijen, vrijwilligersorganisaties, en op het werk. In kleine bedrijven waar de
baas nog op de werkvloer kwam. In het huis van de hogere klasse waar de lagere
klasse in dienst was. Daar was zeker veel op tegen, maar er was wel persoonlijke
interactie tussen de klassen.

Nu komen ze elkaar nog zelden tegen. De meeste mensen hebben alleen nog contact
met mensen uit hun eigen klasse. En dus voelen veel lageropgeleiden zich
misschien niet mondig, maar vooral niet vertegenwoordigd - in het parlement
zitten intussen minder lager opgeleiden dan ooit.

Volgende week schrijf ik over wat we moeten met de constatering dat er
nauwelijks meer verticale bindingen zijn.

Reageren? Vk.nl/opinie

LOAD-DATE: June 2, 2009

LANGUAGE: DUTCH; NEDERLANDS

NOTES: Evelien Tonkens (1961) is bijzonder hoogleraar actief burgerschap.

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              89 of 155 DOCUMENTS



                                 de Volkskrant

                                  June 3, 2009

Verzuilde klassen

BYLINE: Evelien Tonkens

SECTION: FORUM; Blz. 13

LENGTH: 759 woorden

SAMENVATTING:

Nee, Geert, de islam is geen tsunami. Nee, Geert, het volk heeft niet altijd
gelijk, want het volk heeft niet één stem en is niet altijd redelijk. Politiek
gaat niet over de directe uitdrukking van individuele belangen, maar over
afwegingen tussen strijdige belangen.

VOLLEDIGE TEKST:

Zó moeten we redelijk en kalm de verhitte taal van populisten weerspreken, aldus
Anton Zijderveld (in Populisme als politiek drijfzand). Het populisme is
emotioneel en onredelijk, humorloos, nationalistisch, simplistisch, mediagericht
en anti-institutioneel. Het heeft een negatief programma, wijst een zondebok aan
en een autoritair, charismatisch leider. En het geeft het volk altijd gelijk.

Voor populisten is Zijdervelds pleidooi echter geen serieuze aanval maar slechts
het zoveelste arrogante, wereldvreemde gebazel van de maatschappelijk en
bestuurlijke elite, zou de Vlaamse socioloog Mark Elchardus (De dramademocratie)
zeggen. Populisten wantrouwen alle vertegenwoordigers, met hun macht, privileges
en rijkdom. Ook dus journalisten, politici en experts. Iedereen die niet gewoon
direct zegt wat hij vindt, maar zichzelf groter maakt door te schermen met de
achterban, de wetenschap of zijn organisatie. Vanwege de hekel aan
vertegenwoordigers zijn populisten voor directe democratie. De massamedia zijn
hen behulpzaam: via televisie of internet kan iedereen onbemiddeld tot de burger
spreken. Het populisme gedijt volgens Elchardus in een sfeer van schandalen en
wakkert deze ook aan. Schandalen gelden als tekenen van misdragingen van de
verfoeide bestuurlijke elite. Denk aan het gedoe over de declaraties van de
Utrechtse burgemeester Wolfsen.

Tegenover representatie zet het populisme het gezond verstand en de onderbuik
van de 'gewone man'. Het gewone 'wij' tegenover het neerbuigende 'zij'.
Populisten haten het democratisch debat, want 'wij' zijn het toch eens en met
'hen' valt niet te praten. Populisten erkennen geen verschillen in visie of
belangen en geen onoplosbare problemen. In het verlangen als volk één te zijn,
omarmen ze het nationalisme, en miskennen ze de realiteit van andere
verschillen, zoals sekse en etniciteit.

Het populisme past volgens Elchardus in onze symbolische samenleving. Wij hebben
slechts toegang tot de wereld via symbolen. We hebben geen idee wat lichamelijke
schoonheid is buiten reclame en porno, geen idee wat milieubehoud is buiten
beelden van de bootjes van Greenpeace. In de symbolische samenleving 'wordt de
voorstelling de werkelijkheid, met het gevolg dat de vertegenwoordigers
buitenspel worden gezet, wat onvermijdelijk leidt tot een diepe crisis van de
vertegenwoordiging' (p. 191). Daar sluit het populisme op aan. De populist werpt
zichzelf op als directe uitdrukking van het volk. Vooral van het deel dat zich
'nog wel voorgesteld maar niet meer mondig' voelt.

We moeten de democratie aanpassen aan de symbolische samenleving, vindt
Elchardus. Enerzijds moet de representatie worden hersteld. Door de kritische
rol van de media te verstevigen, en politiek minder afhankelijk te maken van
media en beter controleerbaar, bijvoorbeeld door afrekenbare doelstellingen.
Anderzijds moeten we beperkte plaats inruimen voor de directe democratie. Door
een referendum grondwettelijk mogelijk te maken en door burgers reële macht te
geven over hun leefomgeving.

Afgaand op deze voorstellen zou je denken dat alle burgers even bevattelijk zijn
voor populisme. Maar het ging toch om het deel dat zich 'nog wel voorgesteld
maar niet meer mondig' voelt? Om populisme te bestrijden, moeten we beter
begrijpen waarom veel mensen dat gevoel hebben.

Er is een andere oorzaak van het populisme, waarover zelden gesproken wordt,
namelijk de teloorgang van verticale bindingen tussen de hogere en de lagere
klassen. Tussen hoger- en lageropgeleiden, machtigen en machtelozen, rijken en
armen. Vroeger ontmoetten die elkaar nog in de zuilen: in de kerk, politieke
partijen, vrijwilligersorganisaties, en op het werk. In kleine bedrijven waar de
baas nog op de werkvloer kwam. In het huis van de hogere klasse waar de lagere
klasse in dienst was. Daar was zeker veel op tegen, maar er was wel persoonlijke
interactie tussen de klassen.

Nu komen ze elkaar nog zelden tegen. De meeste mensen hebben alleen nog contact
met mensen uit hun eigen klasse. En dus voelen veel lageropgeleiden zich
misschien niet mondig, maar vooral niet vertegenwoordigd - in het parlement
zitten intussen minder lager opgeleiden dan ooit.

Volgende week schrijf ik over wat we moeten met de constatering dat er
nauwelijks meer verticale bindingen zijn.

LOAD-DATE: June 3, 2009

LANGUAGE: DUTCH; NEDERLANDS

NOTES: Evelien Tonkens (1961) is bijzonder hoogleraar actief burgerschap.

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              90 of 155 DOCUMENTS



                                 de Volkskrant

                              30 mei 2009 zaterdag

Anton Corbijn;
interview

BYLINE: tekst Steffie Kouters . fotografie Rineke Dijkstra

SECTION: MAGAZINE; Blz. 8

LENGTH: 3291 woorden

SAMENVATTING

Hij is kind aan huis bij de sterren, vliegt in privéjets de wereld over, maar
moest wel zijn huis verkopen. En diep in zijn hart was fotograaf en filmmaker
Anton Corbijn (54) liever schilder geweest. 'Sommige dagen ben je de held.
Andere dagen voel je je iemand die heeft gefaald.'

VOLLEDIGE TEKST:

Anton Corbijn, bedachtzaam formulerend: 'Nu ben ik nooit een helemaal tevreden
mens, maar ik heb tegenwoordig toch wel meer waardering voor wat er is. Er
bestaat ook schoonheid buiten het werk.'

Hoezo: nooit een helemaal tevreden mens? 'Ik denk dat ik altijd meer heb willen
doen dan ik van mijn eigen leven verwachtte. Zoiets.'

Je hebt al zoveel gedaan. 'Het is alsof je op een voetbalveld staat waar honderd
ballen liggen. Je trapt ze alle honderd in het doel. Maar die ene fantastische
goal, daar gaat het om. Bal 101.' De beroemde fotograaf, grafi sch ontwerper en
regisseur is nu 54: 'Je hebt veel minder tijd dan je denkt.' Dus regisseert hij,
na zijn succesvolle debuut Control, een tweede speelfi lm terwijl een derde al
gepland staat, werkt hij met Tom Waits aan een boek, ontwierp hij alles rond de
tournee van popband Depeche Mode (zoals decor en podium) en opent hij in
allerlei Europese steden zijn rondreizende overzichtstentoonstelling - momenteel
in Boedapest. En natuurlijk fotografeert Corbijn tussendoor ook nog; dat zal hij
altijd blijven doen. Zijn werkterrein is allang verbreed. Van popmusici naar
acteurs, schilders, schrijvers en af en toe modellen en sporters. Sinds een jaar
woont hij offi cieel weer in Den Haag. Terug uit Londen, waar hij dertig jaar
geleden naartoe verhuisde. De popmuziek achterna, met zijn camera. 'Af en toe
slaat even de paniek toe. Het gevoel dat in Nederland niets gebeurt. Dan denk
ik: ik moet er middenin zitten. Maar op het ogenblik ben ik maar één dag per
week hier, door al mijn gereis. Elke foto is een reis.'

Je zus zei: 'Soms schrik je ervan, als je ziet wat voor leven hij leidt. Er
gebeurt zo veel met hem.' 'Mmm  ja.' Wat is dat voor een bestaan? 'Niet zo goed
voorstelbaar, voor de gewone man. Ik zeg er nooit zoveel over, omdat het lijkt
of je opschept. Het is nogal onwerkelijk.' Snel, slecht verstaanbaar: 'Ik heb
met Robert de Niro in de Middellandse Zee gezwommen, met Joni Mitchell hand in
hand gelopen, ben bij Nelson Mandela op bezoek geweest.' Dan: 'Als je mijn werk
bekijkt, zie je hoe mijn leven zich afspeelt, eigenlijk. Veel foto's zijn bij
mensen thuis gemaakt.'

Je gaat om met beroemdheden, maar bent er intussen zelf ook een geworden. 'Ik
zie mezelf meer als iemand die wat bekender is.' Even later: 'Ik weet ook niet
precies waar ik ooit naartoe heb willen werken, behalve dat ik dicht bij die
muziekwereld wilde komen. Ik heb nooit gepland, altijd intuïtief geleefd.'

De basis voor zijn carrière werd gelegd tijdens het openluchtconcert van de
popgroep Solution, in Groningen. Anton Corbijn, 17 toen, ging erop af met de
camera die zijn vader had gekregen van de dorpsdokter. Een paar van zijn foto's
haalden het popblad Muziek Parade. Dat was het begin - van alles. Zijn hoofd
iets afgewend, zacht: 'Fotografi e was de ontsnapping uit het heel zwarte gat
waarin ik zat. De fotografi e heeft mij een sociaal leven gegeven.' 'Te veel een
verlegen plattelandsjongetje', omschreef Hans Waterman, een vroegere drummer van
Solution, de Anton Corbijn uit zijn begintijd. De laatste van wie je zou
verwachten dat hij internationaal iets zou gaan betekenen.

Was je zo verlegen? 'Ja. Maar mijn verlegenheid is een belangrijk element in
mijn carrière geweest. Daardoor ben ik de dingen gaan doen die ik deed. Daardoor
heb ik die camera van mijn vader meegenomen naar een concert. Als je verlegen
bent, denk je dat iedereen naar je kijkt. Terwijl: ik wou zo graag bij dat
podium staan. Maar ik was bang dat de mensen zouden zeggen: wat raar, zo'n
jongen op zijn eentje. Als ik de camera van mijn vader meeneem, dacht ik, zegt
iedereen: tuurlijk staat die jongen daar.'

Dat zwarte gat waarin je zat, wat was dat dan? 'Als kind was ik erg depressief,
denk ik. Aan mijn leven vond ik niets leuk. Ik had het gevoel nergens bij te
horen. Door platen te draaien op mijn kamer voedde ik mijn fantasieën over een
ander, opwindend, leven. Die plaat en die platenhoes waren mijn venster naar de
wereld.'

Hij was het oudste kind in een domineesgezin. Anton Corbijn werd geboren in
Strijen, een zwaar gereformeerd dorp in de Hoeksche Waard. De weidsheid van die
streek zou hem later inspireren bij zijn fotografi e. 'Mijn vader was een lichte
dominee in de ogen van de dorpsgemeenschap. Hij wilde niet rebels zijn, dus
probeerden mijn ouders zich erg aan te passen. Ze zaten in een keurslijf, hadden
met al hun onzekerheden het gevoel dat ze zich op een bepaalde manier moesten
gedragen. In zo'n kleine gemeente let iedereen op je. Er was weinig vreugde,
plezier bij ons thuis. Ik heb me dat nogal aangetrokken; volgens mij sleep ik
het nog steeds met me mee. 'Emotioneel nam ik sterk afstand van mijn ouders. Er
waren allerlei onderwerpen waarover ik voor mijn gevoel niet met hen kon
spreken. Pas op het einde van mijn vaders leven kon ik daar enigszins overheen
stappen. Eigenlijk was ik gek op mijn vader. Hij had een groot gevoel voor
humor. Doordat hij zich altijd heeft moeten aanpassen, kwamen dat soort kanten
pas later in zijn leven naar boven. Toen was bij mij de schade al aangericht. Ik
woonde ook al in Engeland. 'Mijn vader was altijd aan het werk. 's Avonds was
hij nooit thuis, dan legde hij huisbezoeken af. Op zaterdag moest hij zijn preek
schrijven, zondag deed hij de dienst. Als vader hadden we toen niet zoveel aan
hem. Later heeft hij dat ook erkend, en gezegd dat dat hem erg speet.'

Je miste de meeste jaren met je vader. 'Eind jaren tachtig heb ik hem meegenomen
naar Indonesië. Hij was daar in de oorlog als ongetrouwde man aalmoezenier
geweest in het leger. Mijn vader vatte een enorme liefde voor dat land op, wilde
zo graag nog eens terug, maar hij spendeerde nooit geld aan zichzelf. Zo'n
ouderwetse christen: alles voor anderen. Toen heb ik voor ons die reis geboekt.
Dat was een kans geweest meer met hem te praten. Het kwam er niet echt van. Dat
lag aan mij.' Stilte.

Waarom lukte het niet? 'Die stap kon ik niet maken, ik was daarvoor nog niet ver
genoeg in mijn ontwikkeling. Ik kon niet eh  Ik kon mezelf bij hem niet
blootgeven. In zo'n sfeer ben ik niet opgegroeid. Terwijl: met anderen heb ik
het wel. Ik kan vrij open zijn. Geen zacht ei hoor, ik ben niet een soort
moderne man of zo.' Hij schiet in de lach. 'Ik zag mijn ouders natuurlijk ook
veel te weinig, alleen op doorreis vanuit Engeland. Gelukkig was ik er wel bij
toen hij overleed. Ik sliep die nacht op de grond naast hem, samen met mijn zus.
En ik heb het graf voor hem ontworpen. Dat vond ik belangrijk: om mijn wereld
onderdeel te maken van zijn wereld en andersom. Iets wat ik dan nog wél kon
doen.'

Wist hij dat je het graf zou ontwerpen? 'Nee. Ik heb een grote C gemaakt, van
natuursteen. De C van Corbijn, of christen. Ik heb een simpele letter gebruikt
voor zijn naam. In die grove steen heb ik 'vrede' gehakt. Dat woord gebruikte
hij altijd. Ik heb het graf eenvoudig gehouden. Bescheiden, zoals mijn vader
zich opstelde.'

Lijk je op hem? 'Behoorlijk. Ik heb hetzelfde gevoel voor humor. Een middel om
je uit lastige situaties te redden, als je verlegen bent. Die onbeholpenheid is
positief geweest voor mijn fotografi e: je krijgt waarschijnlijk een andere,
meer open respons dan veel zelfverzekerder fotografen.'

Mensen voelen zich meteen vertrouwd bij je, vertelde je zus. 'Ik denk dat ik wat
dat betreft ook iets van mijn vader heb. Hij was een goeie luisteraar. Ik ook,
al is dat wel minder geworden. Nu praat ik veel gemakkelijker. Ik heb zo veel
meegemaakt, ik voel me niet langer iemand die altijd maar zijn mond zou moeten
houden.'

Over je moeder zeg je weinig. 'Met haar heb ik minder binding. Mijn moeder heeft
nu alzheimer, dus ik kan helaas niets meer veranderen aan mijn relatie met haar.
Haar vader was dominee, haar broer was dominee. Mijn familie: allemaal dominees.
Zelf had ze theologie gestudeerd. Mijn moeder is altijd bang geweest, heeft veel
angsten overgehouden aan de Tweede Wereldoorlog. Aanvankelijk nam ik die angsten
over. Maar ik heb ze moeten overwinnen. Ik kon zo niet leven.'

In 1979 hoorde Corbijn bij zijn vriend Bart Chabot de eerste plaat van de Britse
popgroep Joy Division. Hij voelde meteen: dit is het. Datzelfde jaar verhuisde
hij naar Londen. De eerste foto die hij daar maakte was van vier musici op een
roltrap in een metrostation: Joy Division. Zanger Ian Curtis kijkt als enige
achterom, recht in de lens. Een half jaar later pleegde hij zelfmoord. Mede door
deze foto lukte het Corbijn binnen te komen bij het toonaangevende muziekblad
New Musical Express; het begin van zijn internationale carrière.

Bijna dertig jaar later speelt Ian Curtis opnieuw een belangrijke rol in de
ontwikkeling van Corbijns werk. Dan komt de fotograaf met zijn speelfi lmdebuut
Control over deze verscheurde zanger, weifelend tussen twee vrouwen, bezeten van
muziek, geteisterd door steeds heviger epilepsie-aanvallen. 'De beste film van
2007', oordeelde The Guardian. Control won wereldwijd tientallen prijzen.

Control heeft enorme gevolgen voor me gehad, heb je weleens gezegd. 'Eigenlijk
was dat de eerste keer dat ik me een beetje volwassen voelde: toen ik die film
af had.'

Toch wel opmerkelijk, je op je 50ste pas volwassen voelen, terwijl je al zo'n
carrière achter de rug had. 'Bij een fi lm moet je zo lang kapitein van een
schip zijn. Het is zo moeilijk een fi lm te blijven overzien en goed af te
leveren. Iets totaal anders dan fotografie. Dat is één dag, waarbij je soms
vijf, tien minuten fotografeert. Heerlijk, maar veel eenvoudiger. Met die film
had ik het gevoel dat ik echt iets had volbracht. Ik ben erg van regisseren gaan
houden, wat ik van tevoren niet had verwacht. Misschien blijkt later dat Control
voor mij een kentering was, een nieuwe manier van leven inluidde. Door deze fi
lm kan ik nu andere fi lms maken.'

Je nam een enorm risico. Een zwart-witfi lm, met een onbekende hoofdrolspeler.
'Achteraf besef ik pas hoeveel er fout had kunnen gaan. Ik heb hem zelf gefi
nancierd. Dat is ook de reden dat ik mijn huis in Londen heb moeten verkopen. Ik
dacht dat ik het geld er snel uit zou hebben, maar dat is dus niet zo. Slechte
deals, een oneerlijk distributiesysteem: in de filmwereld bestaat een hoop
onoprechtheid. Ik beschouw het maar als leergeld. De volgende film financier ik
natuurlijk niet. Ik krijg gewoon een salaris, heb ik die zorgen niet meer.'

En nu werk je weer aan een nieuwe fi lm, met George Clooney in de hoofdrol. 'Ja,
te gek. Te gek. Een thriller, Il Americano is de titel. De opnamen beginnen dit
najaar, in Italië. Het is een verfi lming van een boek van de Britse schrijver
Martin Booth, over een huurmoordenaar die er eigenlijk mee wil ophouden, maar
nog één keer wordt gevraagd voor een klus. Een totaal ander genre dan mijn
vorige film. Fictie, kleur, en hij speelt in het heden. De enige overeenkomst is
dat deze fi lm ook over een loner gaat. Daarmee kan ik me identifi ceren.'

Je lijkt iemand die erg op zichzelf staat. 'Dat klopt. Het is een solitary
existence. Ik zit ook zo vaak alleen, op hotelkamers.'

Je bent kort getrouwd geweest, toen je 25 was. Daarna heb je verschillende
verhoudingen gehad, was je op zoek naar een basis, hoorde ik  Glimlachend: 'O.'

En dat schijn je nu een beetje te hebben opgegeven. 'Nou, ik praat er niet veel
over. Maar het is moeilijk met mij een verhouding te hebben, want ik ben altijd
weg. Mijn werk neemt vaak de plaats in van een menselijke relatie.'

Dat gaat ver. 'Ja. Er zit zo veel emotie in mijn werk, ik vind het lastig
daarnaast nog een verhouding te hebben.'

Waarom? Aarzelend, nadenkend: 'Ik ben misschien snel uitgekeken op relaties. In
mijn werk wil ik telkens veranderen, misschien vind ik het ook wel moeilijk om
lang met dezelfde vrouw te zijn.'

Terwijl je wel heel trouw bent en langdurige vriendschappen hebt met vrienden
voor wie je altijd klaar staat, vertelde een vriendin. 'Ja. Ik heb veel goeie
vrienden, overal ter wereld. Maar dat is natuurlijk anders.'

Je klinkt best ingewikkeld. 'Vroeger dacht ik dat ik heel simpel was. Intussen
weet ik dat ik dat niet ben. Ik heb me altijd aangetrokken gevoeld tot mensen
die intens leven. Die tot het uiterste gaan. Omdat ik dat zelf ook doe. 'Voor
een vrouw is het niet makkelijk. Ik ben natuurlijk verwend door alles wat ik
meemaak. Het beste werkten altijd de verhoudingen waarin de ander ook veel
reisde, allerlei mensen ontmoette. Maar goed. Ik vind het vreemd publiekelijk
over relaties te praten. Dan kun je net zo goed een contactadvertentie zetten.'

Zijn bekendste vriendschap is die met Bono. De leadzanger van U2 zei ooit over
Corbijns werk: 'Hij kan je een wezen geven dat je niet hebt, maar waarnaar je
wel op weg bent.' Over Depeche Mode, die andere grote band waarvoor Corbijn al
sinds halverwege de jaren tachtig werkt, zegt hij zelf: 'Ik gaf ze de identiteit
die ze altijd hadden gemist. Het publiek zag Depeche Mode als een band zonder
ziel. Ik heb ze een ziel gegeven.' Zondag staat Depeche Mode op Pinkpop, op een
door Corbijn ontworpen podium, dat hij maakte voor hun Sounds of the
Universe-tournee. Corbijn heeft, als 'artistiek directeur', al vijf
wereldtournees voor ze ontworpen en negentien videoclips gemaakt. Veelzeggend
detail: hij trad zelf twee keer op als drummer bij de band, voor de BBC.
Wereldwijd zijn er tientallen miljoenen Depeche Mode-platen en cd's met zijn
ontwerpen verkocht. 'Hun populariteit is erg gegroeid.'

Alleen in Nederland niet. 'Alleen in Nederland niet. En dat is zo vreemd. In
alle omringende landen en in Oost-Europa zijn ze groter dan U2. Antwerpen,
Brussel, Düsseldorf - het loopt storm. In Duitsland hebben ze zeven
stadionoptredens.'

Ben je erbij, dit weekend? 'Ja. Ik wil zeker weten '

Om de controle te houden? 'Nou, ik wil er een beetje op toezien. En meemaken dat
ze spelen op Pinkpop. De avond daarvoor staan ze in Londen. Technisch is het
niet mogelijk mijn podium op tijd op Pinkpop te krijgen. Dus hebben we er eentje
extra laten maken. Ik wil niet dat ze in Nederland optreden zonder op dat podium
te staan.'

Gisteren kwam je terug uit München, daarvoor zat je in Boedapest. Morgen ga je
naar Luxemburg, meteen daarna naar Londen en Miami.

Denk je nooit: en nu zou ik wel eens een paar dagen onder een palmboom willen
liggen? 'Heb ik ook wel gedaan, hoor. Maar van een paar dagen strand word ik
moeier dan van werken. Een paar dagen achter elkaar thuis zijn, dat zou ik wel
willen. Leuke dingen doen. Ik hou van wandelen. Naar een boom kijken, zien hoe
het licht valt. Fietsen in de duinen. De zeelucht ruiken. Ik kan erg genieten
van de natuur.' Dan, plotseling: 'Het liefst was ik schilder geweest. Het
mooiste wat er is. Die manier van denken, van werken staat me veel meer aan dan
de fotografenwereld. Ik heb zo'n hekel aan apparatuur en aan dat technische
fotografi egeklets over diafragma zus en zo. Bij mijn werk draait het om het
gevoel. 'Een schilder werkt nog meer solitair, autonoom - je creëert iets vanuit
je binnenste. Zonder dat je afhankelijk bent van anderen. Die kant zou ik met
mijn fotografie ook op willen.'

Schilderen is meer iets van jezelf. 'Ja, het is puurder. Maar misschien
romantiseer ik dat bestaan ook wel.' Later: 'Iedereen is tegenwoordig fotograaf,
iedereen kan alles op internet zetten. Er is geen mysterie meer. Kijk naar de
roddelbladen, de wereld van Hello-magazine. Vroeger fantaseerde ik over de
manier waarop die mensen leefden. Dat zal wel heel interessant zijn, dacht ik,
omdat er in mijn wereld niks gebeurde. En nu zie je dat het helemaal niets is,
dat die mensen meestal een wansmaak hebben, als je hun huizen bekijkt. 'Alles is
al uit den treuren gefotografeerd. Daarom vind ik schilderijen zo mooi.
Schilderijen zijn uniek. Ze staan buiten die hele rotzooi.'

Schilderen: zou je het serieus willen proberen? 'Ik denk dat ik er gefrustreerd
van zou raken. Juist omdat ik zo graag wil schilderen. Ik zou niet goed genoeg
zijn.'

Ook gefrustreerd omdat je al die tijd met iets anders bezig bent geweest? 'Ja.
Ik hoop het niet. Maar de kans is altijd aanwezig.'

Dat zou wel raar zijn, voor iemand met zo'n succesvolle carrière. 'Het hangt ook
van de dag af hoe je je leven ervaart. Sommige dagen ben je de held, andere
dagen voel je je iemand die heeft gefaald. Dat gaat bij mij nogal op en neer.'

En vandaag heb je een zwaarmoedige dag? Geamuseerd: 'Nee. Dankjewel. Vandaag ben
ik eigenlijk heel gelukkig. Ik was heel moe...'

Je zag er moe uit, toen je binnenkwam. 'Nou: vandaag gaat het juist eigenlijk
wel. Maar het is waar: ik ben eigenlijk altijd moe. Ik kan hier op de grond gaan
liggen en ik val in slaap. Geen probleem. Maar ik wil ook geen verkeerd beeld
van mezelf scheppen. Ik zit in de beste hotels van de wereld, vlieg, als het me
wordt aangeboden, in privéjets, en kom op de prachtigste landgoederen.
Financieel heb ik niks te klagen, al ben ik niet zo goed af als de buitenwereld
weleens denkt. Anders had ik mijn appartement in Londen niet hoeven verkopen.'

Er worden grote bedragen over je genoemd: 50 duizend euro per dag. 'Sommige
dagen verdien ik goed, andere dagen werk ik voor niks. Ik ben rijker dan al mijn
ouwe vrienden. Maar veel minder rijk dan mijn nieuwe vrienden. Mijn accountant
zegt: 'Je geeft eigenlijk niks uit. Je hebt geen rare auto's of zo.' Wat al die
rijke mensen doen - die hebben allemaal een vreemde hobby. Maar ik hou niet van
schulden.' Lachend: 'Ik ben heel protestants.'

Hoe keken je ouders naar je toen je steeds bekender werd? 'Volgens mij beseften
ze het niet zo. Pas toen ik een tentoonstelling had in het Stedelijk Museum,
waar bij de opening zo veel bezoekers waren dat ze niet eens allemaal in de aula
pasten, is tot ze doorgedrongen dat ik van mijn werk kon leven. Tot die tijd was
het voor hen zo abstract. De enige kunst die mijn vader kon waarderen was
Rembrandt, omdat die bijbelse taferelen schilderde. Van kunst snapte hij niks,
maar zo'n bijbels tafereel, dat was knap gedaan. 'In Groningen opende Bono mijn
tentoonstelling. Hij zei: 'Being photographed by Anton is like having sex with
Anton. And I had sex with Anton for many years.' Mijn ouders spraken niet veel
Engels, maar ik zag ze kijken: sex with Anton? 'Maar goed: mijn vader heeft Bono
ontmoet. En Freek de Jonge. 'Heb je van hem een nummer voor me?', vroeg hij.
'Met hem wil ik toch eens meer praten.' Dat vond ik wel leuk. Toen mijn vader
overleed, nam Bono me een week mee op vakantie. Hij wist wat zijn overlijden
voor me betekende.' Stilte. Tegen het einde van het gesprek, vanuit het niets:
'Een vriend had me aangeraden toch eens aan mijn vader te vragen of hij trots op
me was. Dus vroeg ik een keer, tien jaar geleden: 'Wat vind je nou, pa. Ben je
trots op me?' Hij zei: 'Ik ben trots op alle kinderen.' Machteloze blik.

cv Anton Corbijn

geboren Strijen, 20 mei 1955

burgerlijke staat ongehuwd

werk Corbijn begon zijn carrière als hoofdfotograaf van muziektijdschrift Oor.
Hij werd vooral bekend door zijn foto's van musici. Verder is hij grafisch
ontwerper, filmmaker, maakt hij videoclips en ontwerpt hij decors voor
popconcerten. Corbijn fotografeerde een eindeloze reeks beroemdheden als David
Bowie, Miles Davis, Captain Beefheart, Robert de Niro, Rolling Stones, Johnny
Cash, Frank Sinatra, Nick Cave, Bono, Elvis Costello, Clint Eastwood en Nelson
Mandela. Ter gelegenheid van de 70ste verjaardag van Beatrix maakte hij een
serie portretten van de koningin. Sinds 1989 heeft hij veertien boeken en
catalogi gemaakt. Het logo van de stad Den Haag is een ontwerp van Corbijn. In
2007 bracht hij zijn meerdere malen bekroonde film Control uit. Hij werkt nu aan
een tweede speelfilm.

LOAD-DATE: August 21, 2009

LANGUAGE: DUTCH; NEDERLANDS

GRAPHIC: Artwork van Anton Corbijn voor Depeche Mode: boven de cd-hoes van
Sounds of the Universe (2009), linksonder van Paper Monsters, het soloalbum van
zanger Dave Gahan (2003) en rechtsonder van Playing the Angel (2005) Rineke
Dijkstra (Fotograaf)

PUBLICATION-TYPE: Krant

JOURNAL-CODE: de Volkskrant


                       Copyright 2009 PCM Uitgevers B.V.
                              All Rights Reserved

                              91 of 155 DOCUMENTS



                                 de Volkskrant

                                  May 30, 2009

Seizoen afgeschreven;
Mexico Cancún

BYLINE: Cees Zoon

SECTION: REIZEN; Blz. 1

LENGTH: 880 woorden

SAMENVATTING:

De wereldwijde angst voor het dodelijke griepvirus is geluwd. Maar niemand wil
nog naar Mexico. Cees Zoon dwaalt door een verlaten vakantieparadijs dat een
no-go-area werd.

VOLLEDIGE TEKST:

Het peloton ligbedden op het strand staat er nutteloos bij. In het immense
zwembad erachter spat het water niet een keer op en de lobby van hotel Fiesta
Americana Coral Beach biedt de aanblik van een stationshal waar zojuist een
luchtalarm heeft geklonken.

De enige levende wezens in de wijde omtrek gaan geünifomeerd: obers,
receptionisten, kofferdragers en beveiligingstypes die allemaal wezenloos om
zich heen kijken. Normaal komen ze handen en voeten te kort, nu weten ze met hun
figuur geen raad: er is nauwelijks een toerist te bekennen, niet in dit hotel,
niet in heel Cancún, het beroemdste vakantieparadijs van Mexico.

De Hotelzone, waar meer dan vijftig luxe hotels staan, ziet er uit als na een
evacuatie voor een orkaan. Maar er is storm noch regen in Cancún, de zon schijnt
als altijd en de Caribische Zee is een strak turquoise laken. Het tropisch
paradijs is intact, maar compleet leeg. De wereldwijde angst voor de nieuwe
griep heeft het tot een no-go-area gemaakt en daarmee een economische ramp
veroorzaakt.

'Ik heb gewoon geen werk', zucht Ron Kuijpers, een Nederlandse touroperator en
eigenaar van Maya Moon Tours die al twintig jaar in Cancún woont. 'Sinds april,
toen die grieptoestand begon. Alles is geannuleerd tot eind juni. Volgend week
zou er een groep van dertig Nederlanders komen voor een rondreis, die is net
afgezegd. Vorige zaterdag kwam er een Arke-vlucht uit Nederland aan, en daar
stapten zegge en schrijve vijftien mensen uit.

In de Hotelzone zijn al negentien hotels dicht. De meeste ketens hebben een of
meer van hun hotels gesloten en de weinige gasten geconcentreerd in de andere.
'Het personeel wordt onbetaald naar huis gestuurd. Het is een negatieve spiraal:
ook gewone mensen hier hebben geen geld, dus is het stil in de supermarkt. Het
effect is hetzelfde als dat van Wilma, de orkaan die in 2005 Cancún teisterde.
Goed, de infrastructuur blijft dit keer intact, maar economisch is de ramp
groter dan vier jaar geleden.

In Nederland gaan elk jaar meer mensen dood aan gewone griep, zegt Kuijpers. 'Er
is zo overdreven met die epidemie, door regeringen en door de media. De griep is
niet erger dan de gewone griep en de gewone medicijnen helpen ertegen. Er zijn
helemaal geen griepdoden in Quintana Roo, de staat waarin Cancún ligt. De mensen
weten ook niet hoe groot Mexico is. Die zien al die mondkapjes in Mexico-Stad op
tv, maar dat is 3000 kilometer hiervandaan.'

Vrijwel alle Europeanen en Amerikanen zijn overhaast vertrokken na het uitbreken
van de griep, tienduizenden anderen annuleerden hun voorgenomen reizen. Quintana
Roo, de oostelijke helft van het schiereiland Yucatán, telt 75 duizend
hotelkamers. Hier wordt ruim eenderde van alle deviezen verdiend die Mexico
binnenhaalt met toerisme.

Het instorten van het toerisme gaat meer kosten dan de orkanen Wilma en Dean -
de laatste hield in 2007 huis aan de kust. 95 procent van de inwoners van de
staat is direct of indirect afhankelijk van het toerisme. De bezettingsgraad van
de hotels is gezakt tot onder de 20 procent, en al meer dan 20 duizend mensen
hebben hun baan verloren.

'Saai, saai, saai', moppert Claudia Román (34) die samen met een vriendin door
het doodstille uitgaanscentrum Plaza Caracol wandelt. Ze komt uit Mexico-Stad en
weet dat behalve het strand 's avonds stappen de voornaamste attractie is van
Cancún: 'Maar er is helemaal niets te beleven. De disco's zijn leeg of gesloten,
net als de bars. Heel deprimerend.'

Aan de boulevard van Mahuahal, 300 kilometer ten zuiden van Cancún, zijn de
strandterrassen terug, maar ook hier ontbreken toeristen. De Nederlander Jan
Schmeitz en zijn partner Carolien van Santvoord zijn eigenaren van Hotel Maya
Luna, een ecologisch hotel aan de rand van wat de nieuwe toeristische
trekpleister van het zuiden van Yucatán moet worden.

Op 21 augustus 2007 ging orkaan Dean met een kracht van 357 kilometer per uur
aan land precies boven hotel Maya Luna - een ramp voor de eigenaren. Het hotel
en nagenoeg het hele dorp werden met de grond gelijk gemaakt en de Nederlanders
moesten praktisch helemaal opnieuw beginnen.

'In december dat jaar waren wij als een van de eersten weer open', zegt
Schmeitz. Maar het dorp was verre van hersteld. Van vitaal belang was de aanleg
van een nieuwe pier: 'De cruiseschepen zijn de voornaamste inkomstenbron van
Mahahual. Twee à drie schepen per week die gemiddeld zo'n zevenduizend
passagiers voor een aantal uren aan land zetten. Al met al ging meer dan een
jaar verloren tot in oktober 2008 het eerste cruiseschip weer aanlegde.'

En toen kwam de griep. Het zuiden van Mexico heeft harde klappen gekregen.
Schmeitz: 'Het is een opeenstapeling van schokken. Die twee orkanen, toen de
narco-oorlog, de internationale economische crisis en nu de griep.'

Inmiddels heeft de Amerikaanse overheid het aanlegverbod voor cruiseschepen in
Mexico opgeheven, en de eerste boten worden eind juni weer verwacht. 'Maar de
grote Amerikaanse en Canadese maatschappijen hebben hun routes al verlegd. Het
zal zeker tot het najaar duren voor we weer op het oude peil zitten. Dit seizoen
kunnen we afschrijven.'

LOAD-DATE: May 29, 2009

LANGUAGE: DUTCH; NEDERLANDS

NOTES: In de staat waarin Cancún ligt, zijn nooit griepdoden gevallen.; Dit is
hét moment om naar het zuiden van Mexico op vakantie te gaan. Het griepvirus is
niet echt een bedreiging, een land als Spanje telt meer besmettingen.
Aanbiedingen zijn er genoeg. De grote hotels die nog open zijn, bieden kortingen
tot 50 procent. Zelfs bij dure all in's als Barceló kun je nu zo langs komen en
voor half geld naar binnen, wat opvallend veel Mexicanen doen die zich deze luxe
nooit kunnen veroorloven. De vliegtuigen zijn lekker rustig, het zwembad heb je
voor jezelf, overal staan tien obers die je willen verwennen, nog nooit is de
service zo perfect geweest. De hotelketens Dreams en Royal hebben een extra
aanbieding voor de twijfelaars: als je na terugkeer uit deze hotels griep
krijgt, mag je binnen drie jaar geheel gratis terugkomen.

GRAPHIC: 30RE1open_ph01, Links: een mariachibandje stort zich op de enige
toeristen aan een van de lege Mexicaanse stranden. Linksonder: een werkloze
bootjesverhuurder en lege strandstoelen in Cancún. Foto's AP (links) en AFP
30RE1open_ph02
30RE1open_ph03
RZ mexico 300509

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              92 of 155 DOCUMENTS



                                 de Volkskrant

                                  May 30, 2009

Anton Corbijn;
interview

BYLINE: tekst Steffie Kouters . fotografie Rineke Dijkstra

SECTION: MAGAZINE; Blz. 08

LENGTH: 3292 woorden

SAMENVATTING:

Hij is kind aan huis bij de sterren, vliegt in privéjets de wereld over, maar
moest wel zijn huis verkopen. En diep in zijn hart was fotograaf en filmmaker
Anton Corbijn (54) liever schilder geweest. 'Sommige dagen ben je de held.
Andere dagen voel je je iemand die heeft gefaald.'

VOLLEDIGE TEKST:

Anton Corbijn, bedachtzaam formulerend: 'Nu ben ik nooit een helemaal tevreden
mens, maar ik heb tegenwoordig toch wel meer waardering voor wat er is. Er
bestaat ook schoonheid buiten het werk.'

Hoezo: nooit een helemaal tevreden mens? 'Ik denk dat ik altijd meer heb willen
doen dan ik van mijn eigen leven verwachtte. Zoiets.'

Je hebt al zoveel gedaan. 'Het is alsof je op een voetbalveld staat waar honderd
ballen liggen. Je trapt ze alle honderd in het doel. Maar die ene fantastische
goal, daar gaat het om. Bal 101.' De beroemde fotograaf, grafi sch ontwerper en
regisseur is nu 54: 'Je hebt veel minder tijd dan je denkt.' Dus regisseert hij,
na zijn succesvolle debuut Control, een tweede speelfi lm terwijl een derde al
gepland staat, werkt hij met Tom Waits aan een boek, ontwierp hij alles rond de
tournee van popband Depeche Mode (zoals decor en podium) en opent hij in
allerlei Europese steden zijn rondreizende overzichtstentoonstelling - momenteel
in Boedapest. En natuurlijk fotografeert Corbijn tussendoor ook nog; dat zal hij
altijd blijven doen. Zijn werkterrein is allang verbreed. Van popmusici naar
acteurs, schilders, schrijvers en af en toe modellen en sporters. Sinds een jaar
woont hij offi cieel weer in Den Haag. Terug uit Londen, waar hij dertig jaar
geleden naartoe verhuisde. De popmuziek achterna, met zijn camera. 'Af en toe
slaat even de paniek toe. Het gevoel dat in Nederland niets gebeurt. Dan denk
ik: ik moet er middenin zitten. Maar op het ogenblik ben ik maar één dag per
week hier, door al mijn gereis. Elke foto is een reis.'

Je zus zei: 'Soms schrik je ervan, als je ziet wat voor leven hij leidt. Er
gebeurt zo veel met hem.' 'Mmm-- ja.' Wat is dat voor een bestaan? 'Niet zo goed
voorstelbaar, voor de gewone man. Ik zeg er nooit zoveel over, omdat het lijkt
of je opschept. Het is nogal onwerkelijk.' Snel, slecht verstaanbaar: 'Ik heb
met Robert de Niro in de Middellandse Zee gezwommen, met Joni Mitchell hand in
hand gelopen, ben bij Nelson Mandela op bezoek geweest.' Dan: 'Als je mijn werk
bekijkt, zie je hoe mijn leven zich afspeelt, eigenlijk. Veel foto's zijn bij
mensen thuis gemaakt.'

Je gaat om met beroemdheden, maar bent er intussen zelf ook een geworden. 'Ik
zie mezelf meer als iemand die wat bekender is.' Even later: 'Ik weet ook niet
precies waar ik ooit naartoe heb willen werken, behalve dat ik dicht bij die
muziekwereld wilde komen. Ik heb nooit gepland, altijd intuïtief geleefd.'

De basis voor zijn carrière werd gelegd tijdens het openluchtconcert van de
popgroep Solution, in Groningen. Anton Corbijn, 17 toen, ging erop af met de
camera die zijn vader had gekregen van de dorpsdokter. Een paar van zijn foto's
haalden het popblad Muziek Parade. Dat was het begin - van alles. Zijn hoofd
iets afgewend, zacht: 'Fotografi e was de ontsnapping uit het heel zwarte gat
waarin ik zat. De fotografi e heeft mij een sociaal leven gegeven.' 'Te veel een
verlegen plattelandsjongetje', omschreef Hans Waterman, een vroegere drummer van
Solution, de Anton Corbijn uit zijn begintijd. De laatste van wie je zou
verwachten dat hij internationaal iets zou gaan betekenen.

Was je zo verlegen? 'Ja. Maar mijn verlegenheid is een belangrijk element in
mijn carrière geweest. Daardoor ben ik de dingen gaan doen die ik deed. Daardoor
heb ik die camera van mijn vader meegenomen naar een concert. Als je verlegen
bent, denk je dat iedereen naar je kijkt. Terwijl: ik wou zo graag bij dat
podium staan. Maar ik was bang dat de mensen zouden zeggen: wat raar, zo'n
jongen op zijn eentje. Als ik de camera van mijn vader meeneem, dacht ik, zegt
iedereen: tuurlijk staat die jongen daar.'

Dat zwarte gat waarin je zat, wat was dat dan? 'Als kind was ik erg depressief,
denk ik. Aan mijn leven vond ik niets leuk. Ik had het gevoel nergens bij te
horen. Door platen te draaien op mijn kamer voedde ik mijn fantasieën over een
ander, opwindend, leven. Die plaat en die platenhoes waren mijn venster naar de
wereld.'

Hij was het oudste kind in een domineesgezin. Anton Corbijn werd geboren in
Strijen, een zwaar gereformeerd dorp in de Hoeksche Waard. De weidsheid van die
streek zou hem later inspireren bij zijn fotografi e. 'Mijn vader was een lichte
dominee in de ogen van de dorpsgemeenschap. Hij wilde niet rebels zijn, dus
probeerden mijn ouders zich erg aan te passen. Ze zaten in een keurslijf, hadden
met al hun onzekerheden het gevoel dat ze zich op een bepaalde manier moesten
gedragen. In zo'n kleine gemeente let iedereen op je. Er was weinig vreugde,
plezier bij ons thuis. Ik heb me dat nogal aangetrokken; volgens mij sleep ik
het nog steeds met me mee. 'Emotioneel nam ik sterk afstand van mijn ouders. Er
waren allerlei onderwerpen waarover ik voor mijn gevoel niet met hen kon
spreken. Pas op het einde van mijn vaders leven kon ik daar enigszins overheen
stappen. Eigenlijk was ik gek op mijn vader. Hij had een groot gevoel voor
humor. Doordat hij zich altijd heeft moeten aanpassen, kwamen dat soort kanten
pas later in zijn leven naar boven. Toen was bij mij de schade al aangericht. Ik
woonde ook al in Engeland. 'Mijn vader was altijd aan het werk. 's Avonds was
hij nooit thuis, dan legde hij huisbezoeken af. Op zaterdag moest hij zijn preek
schrijven, zondag deed hij de dienst. Als vader hadden we toen niet zoveel aan
hem. Later heeft hij dat ook erkend, en gezegd dat dat hem erg speet.'

Je miste de meeste jaren met je vader. 'Eind jaren tachtig heb ik hem meegenomen
naar Indonesië. Hij was daar in de oorlog als ongetrouwde man aalmoezenier
geweest in het leger. Mijn vader vatte een enorme liefde voor dat land op, wilde
zo graag nog eens terug, maar hij spendeerde nooit geld aan zichzelf. Zo'n
ouderwetse christen: alles voor anderen. Toen heb ik voor ons die reis geboekt.
Dat was een kans geweest meer met hem te praten. Het kwam er niet echt van. Dat
lag aan mij.' Stilte.

Waarom lukte het niet? 'Die stap kon ik niet maken, ik was daarvoor nog niet ver
genoeg in mijn ontwikkeling. Ik kon niet eh-- Ik kon mezelf bij hem niet
blootgeven. In zo'n sfeer ben ik niet opgegroeid. Terwijl: met anderen heb ik
het wel. Ik kan vrij open zijn. Geen zacht ei hoor, ik ben niet een soort
moderne man of zo.' Hij schiet in de lach. 'Ik zag mijn ouders natuurlijk ook
veel te weinig, alleen op doorreis vanuit Engeland. Gelukkig was ik er wel bij
toen hij overleed. Ik sliep die nacht op de grond naast hem, samen met mijn zus.
En ik heb het graf voor hem ontworpen. Dat vond ik belangrijk: om mijn wereld
onderdeel te maken van zijn wereld en andersom. Iets wat ik dan nog wél kon
doen.'

Wist hij dat je het graf zou ontwerpen? 'Nee. Ik heb een grote C gemaakt, van
natuursteen. De C van Corbijn, of christen. Ik heb een simpele letter gebruikt
voor zijn naam. In die grove steen heb ik 'vrede' gehakt. Dat woord gebruikte
hij altijd. Ik heb het graf eenvoudig gehouden. Bescheiden, zoals mijn vader
zich opstelde.'

Lijk je op hem? 'Behoorlijk. Ik heb hetzelfde gevoel voor humor. Een middel om
je uit lastige situaties te redden, als je verlegen bent. Die onbeholpenheid is
positief geweest voor mijn fotografi e: je krijgt waarschijnlijk een andere,
meer open respons dan veel zelfverzekerder fotografen.'

Mensen voelen zich meteen vertrouwd bij je, vertelde je zus. 'Ik denk dat ik wat
dat betreft ook iets van mijn vader heb. Hij was een goeie luisteraar. Ik ook,
al is dat wel minder geworden. Nu praat ik veel gemakkelijker. Ik heb zo veel
meegemaakt, ik voel me niet langer iemand die altijd maar zijn mond zou moeten
houden.'

Over je moeder zeg je weinig. 'Met haar heb ik minder binding. Mijn moeder heeft
nu alzheimer, dus ik kan helaas niets meer veranderen aan mijn relatie met haar.
Haar vader was dominee, haar broer was dominee. Mijn familie: allemaal dominees.
Zelf had ze theologie gestudeerd. Mijn moeder is altijd bang geweest, heeft veel
angsten overgehouden aan de Tweede Wereldoorlog. Aanvankelijk nam ik die angsten
over. Maar ik heb ze moeten overwinnen. Ik kon zo niet leven.'

In 1979 hoorde Corbijn bij zijn vriend Bart Chabot de eerste plaat van de Britse
popgroep Joy Division. Hij voelde meteen: dit is het. Datzelfde jaar verhuisde
hij naar Londen. De eerste foto die hij daar maakte was van vier musici op een
roltrap in een metrostation: Joy Division. Zanger Ian Curtis kijkt als enige
achterom, recht in de lens. Een half jaar later pleegde hij zelfmoord. Mede door
deze foto lukte het Corbijn binnen te komen bij het toonaangevende muziekblad
New Musical Express; het begin van zijn internationale carrière.

Bijna dertig jaar later speelt Ian Curtis opnieuw een belangrijke rol in de
ontwikkeling van Corbijns werk. Dan komt de fotograaf met zijn speelfi lmdebuut
Control over deze verscheurde zanger, weifelend tussen twee vrouwen, bezeten van
muziek, geteisterd door steeds heviger epilepsie-aanvallen. 'De beste film van
2007', oordeelde The Guardian. Control won wereldwijd tientallen prijzen.

Control heeft enorme gevolgen voor me gehad, heb je weleens gezegd. 'Eigenlijk
was dat de eerste keer dat ik me een beetje volwassen voelde: toen ik die film
af had.'

Toch wel opmerkelijk, je op je 50ste pas volwassen voelen, terwijl je al zo'n
carrière achter de rug had. 'Bij een fi lm moet je zo lang kapitein van een
schip zijn. Het is zo moeilijk een fi lm te blijven overzien en goed af te
leveren. Iets totaal anders dan fotografie. Dat is één dag, waarbij je soms
vijf, tien minuten fotografeert. Heerlijk, maar veel eenvoudiger. Met die film
had ik het gevoel dat ik echt iets had volbracht. Ik ben erg van regisseren gaan
houden, wat ik van tevoren niet had verwacht. Misschien blijkt later dat Control
voor mij een kentering was, een nieuwe manier van leven inluidde. Door deze fi
lm kan ik nu andere fi lms maken.'

Je nam een enorm risico. Een zwart-witfi lm, met een onbekende hoofdrolspeler.
'Achteraf besef ik pas hoeveel er fout had kunnen gaan. Ik heb hem zelf gefi
nancierd. Dat is ook de reden dat ik mijn huis in Londen heb moeten verkopen. Ik
dacht dat ik het geld er snel uit zou hebben, maar dat is dus niet zo. Slechte
deals, een oneerlijk distributiesysteem: in de filmwereld bestaat een hoop
onoprechtheid. Ik beschouw het maar als leergeld. De volgende film financier ik
natuurlijk niet. Ik krijg gewoon een salaris, heb ik die zorgen niet meer.'

En nu werk je weer aan een nieuwe fi lm, met George Clooney in de hoofdrol. 'Ja,
te gek. Te gek. Een thriller, Il Americano is de titel. De opnamen beginnen dit
najaar, in Italië. Het is een verfi lming van een boek van de Britse schrijver
Martin Booth, over een huurmoordenaar die er eigenlijk mee wil ophouden, maar
nog één keer wordt gevraagd voor een klus. Een totaal ander genre dan mijn
vorige film. Fictie, kleur, en hij speelt in het heden. De enige overeenkomst is
dat deze fi lm ook over een loner gaat. Daarmee kan ik me identifi ceren.'

Je lijkt iemand die erg op zichzelf staat. 'Dat klopt. Het is een solitary
existence. Ik zit ook zo vaak alleen, op hotelkamers.'

Je bent kort getrouwd geweest, toen je 25 was. Daarna heb je verschillende
verhoudingen gehad, was je op zoek naar een basis, hoorde ik-- Glimlachend: 'O.'

En dat schijn je nu een beetje te hebben opgegeven. 'Nou, ik praat er niet veel
over. Maar het is moeilijk met mij een verhouding te hebben, want ik ben altijd
weg. Mijn werk neemt vaak de plaats in van een menselijke relatie.'

Dat gaat ver. 'Ja. Er zit zo veel emotie in mijn werk, ik vind het lastig
daarnaast nog een verhouding te hebben.'

Waarom? Aarzelend, nadenkend: 'Ik ben misschien snel uitgekeken op relaties. In
mijn werk wil ik telkens veranderen, misschien vind ik het ook wel moeilijk om
lang met dezelfde vrouw te zijn.'

Terwijl je wel heel trouw bent en langdurige vriendschappen hebt met vrienden
voor wie je altijd klaar staat, vertelde een vriendin. 'Ja. Ik heb veel goeie
vrienden, overal ter wereld. Maar dat is natuurlijk anders.'

Je klinkt best ingewikkeld. 'Vroeger dacht ik dat ik heel simpel was. Intussen
weet ik dat ik dat niet ben. Ik heb me altijd aangetrokken gevoeld tot mensen
die intens leven. Die tot het uiterste gaan. Omdat ik dat zelf ook doe. 'Voor
een vrouw is het niet makkelijk. Ik ben natuurlijk verwend door alles wat ik
meemaak. Het beste werkten altijd de verhoudingen waarin de ander ook veel
reisde, allerlei mensen ontmoette. Maar goed. Ik vind het vreemd publiekelijk
over relaties te praten. Dan kun je net zo goed een contactadvertentie zetten.'

Zijn bekendste vriendschap is die met Bono. De leadzanger van U2 zei ooit over
Corbijns werk: 'Hij kan je een wezen geven dat je niet hebt, maar waarnaar je
wel op weg bent.' Over Depeche Mode, die andere grote band waarvoor Corbijn al
sinds halverwege de jaren tachtig werkt, zegt hij zelf: 'Ik gaf ze de identiteit
die ze altijd hadden gemist. Het publiek zag Depeche Mode als een band zonder
ziel. Ik heb ze een ziel gegeven.' Zondag staat Depeche Mode op Pinkpop, op een
door Corbijn ontworpen podium, dat hij maakte voor hun Sounds of the
Universe-tournee. Corbijn heeft, als 'artistiek directeur', al vijf
wereldtournees voor ze ontworpen en negentien videoclips gemaakt. Veelzeggend
detail: hij trad zelf twee keer op als drummer bij de band, voor de BBC.
Wereldwijd zijn er tientallen miljoenen Depeche Mode-platen en cd's met zijn
ontwerpen verkocht. 'Hun populariteit is erg gegroeid.'

Alleen in Nederland niet. 'Alleen in Nederland niet. En dat is zo vreemd. In
alle omringende landen en in Oost-Europa zijn ze groter dan U2. Antwerpen,
Brussel, Düsseldorf - het loopt storm. In Duitsland hebben ze zeven
stadionoptredens.'

Ben je erbij, dit weekend? 'Ja. Ik wil zeker weten--'

Om de controle te houden? 'Nou, ik wil er een beetje op toezien. En meemaken dat
ze spelen op Pinkpop. De avond daarvoor staan ze in Londen. Technisch is het
niet mogelijk mijn podium op tijd op Pinkpop te krijgen. Dus hebben we er eentje
extra laten maken. Ik wil niet dat ze in Nederland optreden zonder op dat podium
te staan.'

Gisteren kwam je terug uit München, daarvoor zat je in Boedapest. Morgen ga je
naar Luxemburg, meteen daarna naar Londen en Miami.

Denk je nooit: en nu zou ik wel eens een paar dagen onder een palmboom willen
liggen? 'Heb ik ook wel gedaan, hoor. Maar van een paar dagen strand word ik
moeier dan van werken. Een paar dagen achter elkaar thuis zijn, dat zou ik wel
willen. Leuke dingen doen. Ik hou van wandelen. Naar een boom kijken, zien hoe
het licht valt. Fietsen in de duinen. De zeelucht ruiken. Ik kan erg genieten
van de natuur.' Dan, plotseling: 'Het liefst was ik schilder geweest. Het
mooiste wat er is. Die manier van denken, van werken staat me veel meer aan dan
de fotografenwereld. Ik heb zo'n hekel aan apparatuur en aan dat technische
fotografi egeklets over diafragma zus en zo. Bij mijn werk draait het om het
gevoel. 'Een schilder werkt nog meer solitair, autonoom - je creëert iets vanuit
je binnenste. Zonder dat je afhankelijk bent van anderen. Die kant zou ik met
mijn fotografie ook op willen.'

Schilderen is meer iets van jezelf. 'Ja, het is puurder. Maar misschien
romantiseer ik dat bestaan ook wel.' Later: 'Iedereen is tegenwoordig fotograaf,
iedereen kan alles op internet zetten. Er is geen mysterie meer. Kijk naar de
roddelbladen, de wereld van Hello-magazine. Vroeger fantaseerde ik over de
manier waarop die mensen leefden. Dat zal wel heel interessant zijn, dacht ik,
omdat er in mijn wereld niks gebeurde. En nu zie je dat het helemaal niets is,
dat die mensen meestal een wansmaak hebben, als je hun huizen bekijkt. 'Alles is
al uit den treuren gefotografeerd. Daarom vind ik schilderijen zo mooi.
Schilderijen zijn uniek. Ze staan buiten die hele rotzooi.'

Schilderen: zou je het serieus willen proberen? 'Ik denk dat ik er gefrustreerd
van zou raken. Juist omdat ik zo graag wil schilderen. Ik zou niet goed genoeg
zijn.'

Ook gefrustreerd omdat je al die tijd met iets anders bezig bent geweest? 'Ja.
Ik hoop het niet. Maar de kans is altijd aanwezig.'

Dat zou wel raar zijn, voor iemand met zo'n succesvolle carrière. 'Het hangt ook
van de dag af hoe je je leven ervaart. Sommige dagen ben je de held, andere
dagen voel je je iemand die heeft gefaald. Dat gaat bij mij nogal op en neer.'

En vandaag heb je een zwaarmoedige dag? Geamuseerd: 'Nee. Dankjewel. Vandaag ben
ik eigenlijk heel gelukkig. Ik was heel moe...'

Je zag er moe uit, toen je binnenkwam. 'Nou: vandaag gaat het juist eigenlijk
wel. Maar het is waar: ik ben eigenlijk altijd moe. Ik kan hier op de grond gaan
liggen en ik val in slaap. Geen probleem. Maar ik wil ook geen verkeerd beeld
van mezelf scheppen. Ik zit in de beste hotels van de wereld, vlieg, als het me
wordt aangeboden, in privéjets, en kom op de prachtigste landgoederen.
Financieel heb ik niks te klagen, al ben ik niet zo goed af als de buitenwereld
weleens denkt. Anders had ik mijn appartement in Londen niet hoeven verkopen.'

Er worden grote bedragen over je genoemd: 50 duizend euro per dag. 'Sommige
dagen verdien ik goed, andere dagen werk ik voor niks. Ik ben rijker dan al mijn
ouwe vrienden. Maar veel minder rijk dan mijn nieuwe vrienden. Mijn accountant
zegt: 'Je geeft eigenlijk niks uit. Je hebt geen rare auto's of zo.' Wat al die
rijke mensen doen - die hebben allemaal een vreemde hobby. Maar ik hou niet van
schulden.' Lachend: 'Ik ben heel protestants.'

Hoe keken je ouders naar je toen je steeds bekender werd? 'Volgens mij beseften
ze het niet zo. Pas toen ik een tentoonstelling had in het Stedelijk Museum,
waar bij de opening zo veel bezoekers waren dat ze niet eens allemaal in de aula
pasten, is tot ze doorgedrongen dat ik van mijn werk kon leven. Tot die tijd was
het voor hen zo abstract. De enige kunst die mijn vader kon waarderen was
Rembrandt, omdat die bijbelse taferelen schilderde. Van kunst snapte hij niks,
maar zo'n bijbels tafereel, dat was knap gedaan. 'In Groningen opende Bono mijn
tentoonstelling. Hij zei: 'Being photographed by Anton is like having sex with
Anton. And I had sex with Anton for many years.' Mijn ouders spraken niet veel
Engels, maar ik zag ze kijken: sex with Anton? 'Maar goed: mijn vader heeft Bono
ontmoet. En Freek de Jonge. 'Heb je van hem een nummer voor me?', vroeg hij.
'Met hem wil ik toch eens meer praten.' Dat vond ik wel leuk. Toen mijn vader
overleed, nam Bono me een week mee op vakantie. Hij wist wat zijn overlijden
voor me betekende.' Stilte. Tegen het einde van het gesprek, vanuit het niets:
'Een vriend had me aangeraden toch eens aan mijn vader te vragen of hij trots op
me was. Dus vroeg ik een keer, tien jaar geleden: 'Wat vind je nou, pa. Ben je
trots op me?' Hij zei: 'Ik ben trots op alle kinderen.' Machteloze blik.

cv Anton Corbijn

geboren Strijen, 20 mei 1955

burgerlijke staat ongehuwd

werk Corbijn begon zijn carrière als hoofdfotograaf van muziektijdschrift Oor.
Hij werd vooral bekend door zijn foto's van musici. Verder is hij grafisch
ontwerper, filmmaker, maakt hij videoclips en ontwerpt hij decors voor
popconcerten. Corbijn fotografeerde een eindeloze reeks beroemdheden als David
Bowie, Miles Davis, Captain Beefheart, Robert de Niro, Rolling Stones, Johnny
Cash, Frank Sinatra, Nick Cave, Bono, Elvis Costello, Clint Eastwood en Nelson
Mandela. Ter gelegenheid van de 70ste verjaardag van Beatrix maakte hij een
serie portretten van de koningin. Sinds 1989 heeft hij veertien boeken en
catalogi gemaakt. Het logo van de stad Den Haag is een ontwerp van Corbijn. In
2007 bracht hij zijn meerdere malen bekroonde film Control uit. Hij werkt nu aan
een tweede speelfilm.

LOAD-DATE: June 2, 2009

LANGUAGE: DUTCH; NEDERLANDS

NOTES: Nieuw werk van Corbijn is te zien vanaf pagina 26

GRAPHIC: Artwork van Anton Corbijn voor Depeche Mode: boven de cd-hoes van
Sounds of the Universe (2009), linksonder van Paper Monsters, het soloalbum van
zanger Dave Gahan (2003) en rechtsonder van Playing the Angel (2005) Rineke
Dijkstra (Fotograaf)

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              93 of 155 DOCUMENTS



                                 de Volkskrant

                                  May 29, 2009
                                    vrijdag

Ontdek je C-factor in het C-jaar van het C-land;
tijdgeest olaf tempelman

SECTION: KUNST EN BOEKEN; Blz. 36-37

LENGTH: 495 woorden


Het schijnt dat Nederlanders die een tijdje in een ander cultuurgebied hebben
vertoefd een lagere C-factor hebben dan 'gewone' Nederlanders. Die C-factor -
hoeveel-calvinisme-zit-er-in-jou - kun je berekenen met een test die in het
leven is geroepen door Trouw-theoloog Lodewijk Dros naar aanleiding van dit
500-ste geboortejaar van Jean Cauvin alias Johannes Calvijn. Nieuwsgierig naar
de sporen van mijn Roemeense jaren heb ik de test gedaan.

Ik deed het inderdaad niet zo goed. Qua soberheid en controle over emoties ging
het nog wel, maar op de vlakken strengheid en discipline haalde ik onvoldoendes,
voornamelijk vanwege een te grote tolerantie voor uitzonderingen op regels en
vormen van ongehoorzaamheid. Dat bracht herinneringen boven aan een receptie op
de Nederlandse ambassade in Boekarest, waar een vers door een Haags ministerie
gedetacheerd meisje een vinger hief nadat ik door toedoen van enige rode wijn
had opgebiecht meerdere Roemeense instanties weleens met whisky, cash en chocola
af te kopen: 'U helpt mee de corruptie in dit land in stand houden.' Toen kwam
er een uit zijn pak barstende, naar drank walmende kerel uit het bedrijfsleven
bij staan: 'Wijfie, over een paar maanden koop jij de politie ook af.' Hij
sloeg, niet tot wederzijds enthousiasme, een Hollandse arm om haar schouders:
'Op een corrupte manier werkt dit land hartstikke goed.'

Ik geloof niet dat we dit adagium per se moeten huldigen en wil ook zeker niet
pleiten voor het volledig afwerpen van calvinistische boeien. Helemaal niet
calvinistisch is, pak 'm heet, Berlusconi. Dan, god beter 't , J.P. Balkenende
maar. De premier leverde een persoonlijke bijdrage aan de bundel De C-factor van
Nederland (Ten Have; (E) 12,50), door Dros samengesteld naar aanleiding van zijn
C-test in dit C-jaar. Het Balkenende-stuk is een van de betere, vooral
stilistisch, en dat mag gerust tekenend worden genoemd. Ik durf niet te beweren
dat andere auteurs onder vreselijke calvinistische jukken zwoegen, maar het
plezier in het schrijven spat niet van de pagina's. Calvijn krijgt wat je noemt
een gepast verjaardagscadeau. De werkelijke aanleiding voor De C-factor... is
volgens mij niet die verjaardag, maar het feit dat Nederlanders door
multiculti-toestanden in een soort 'wie-zijn-wij-eigenlijk'-fase zijn beland.
Een herontdekking van de calvinistische wortels past daar bij. Dros en andere
specialisten signaleren de positievere bijklank die het woord 'calvinistisch' de
laatste jaren heeft gekregen. Nog niet zolang geleden was het een etiquette dat
zelfs SGP-wethouders niet graag opgeplakt kregen, thans is J.P. Balkenende niet
het enige Hollandse coryfee dat ermee koketteert. Calvinisme is van een synoniem
voor rechtlijnig, geremd en belerend - niet allemaal op de echte Calvijn terug
te voeren trouwens - veranderd in een toverwoordje. Het staat voor het moois dat
het fijne kleine Nederland onderscheidt van de grote, boze, corrupte
buitenwereld. Jean Cauvin zou het goed vinden.

LOAD-DATE: May 28, 2009

LANGUAGE: DUTCH; NEDERLANDS

NOTES: Calvijn krijgteen gepastverjaarscadeau

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              94 of 155 DOCUMENTS



                                 de Volkskrant

                                  May 29, 2009

'Het nutty-verhaal liep op zijn eind'

BYLINE: Pablo Cabenda

SECTION: KUNST; Blz. 40

LENGTH: 692 woorden

DATELINE: antwerpen

SAMENVATTING:

Madness

Na een sluimerend bestaan is de band overtuigend terug.

VOLLEDIGE TEKST:

antwerpen Voor een interview met zanger/voormalig nutty boy 'Suggs' van Madness
moet je je als reporter door nogal wat nudge nudge, wink wink werken om tot een
serieus antwoord te komen. Maar als de frontman van de in de jaren tachtig
razend populaire Britse ska-act zijn motivatie voor de hereniging van Madness
bekent, klinkt het onverwacht oprecht. 'Ja, we hebben onze ups en downs gehad en
ik ging vermoedelijk door een van die downs toen ik bij mezelf dacht: ik wil
deze mensen nooit meer van mijn leven zien. Maar toch, ik heb altijd die droom
gehad van, oké, mocht het zover komen laten we dan in ieder geval een fucking
great album maken.'

Op het terras van een Antwerps café waar naast Suggs (Graham McPherson) ook
gitarist Chris Foreman aanwezig is, heerst voor een nanoseconde een zwijgende
eensgezindheid.

Het album The Liberty of Norton Folgate is het eerste overtuigende levensteken
van de hernieuwde band. Madness heeft namelijk een decennium lang een
schijnbestaan geleid. Het begin van het einde zette in toen in 1983 toetsenis
Mike Barson de band verliet. In 1986 kondigde Suggs het einde van de band aan
wat de afzonderlijke leden er niet van weerhield om met een licht gewijzigde
naam (The Madness) door te gaan. Er volgden solo albums en halfslachtige
pogingen om de band nieuw leven in te blazen. Maar pas in 1999 werd een echte
nieuwe Madness-plaat opgenomen. Tien jaar later is de band overtuigend terug met
het prima nieuwe album.

Gedaan met de geestige liedjes over schoolpleinkattekwaad (Baggy Trousers), of
over de gêne van condooms kopen voorzien van Monty Python achtige video (House
of Fun). De losgeslagen jongens waren al serieuze mannen geworden, maar zo
volwassen als op Liberty klonk de band nog nooit. Al was het maar om het
concept: de historische immigratiestromen van Londen door de jaren heen. Suggs:
'Ik woon in Londen, mijn kinderen groeien er op. Ik heb een natuurlijke
bezorgdheid over de onderhuidse angst voor immigranten.'

Madness met een boodschap? Suggs: 'Misschien, maar niet zo direct en scherp als
The Specials destijds met Racist Friend. Meer een sociaal realistisch beeld van
het Londen van nu, gelinkt aan de geschiedenis. Wat hebben we hier allemaal
gehad... Hugenoten, Joden, Romeinen, Vikingen ...

Chris Foreman: 'Nou die waren behoorlijk eng.'

Suggs: 'Je kunt niet anders dan accepteren dat immigratie een deel van de stad
is en Londen heeft gemaakt tot de wereldstad die het nu is.'

Suggs' bevindingen destilleerden zich uit in het uitgesponnen titelnummer.
Daarin wordt niet alleen tekstueel het onderwerp aangesneden, ook muzikaal is
The Liberty of Norton Folgate een reis om de wereld in 10.14 minuten. Walsjes,
dancehallritmes en Bollywoodstrijkers wisselen elkaar af. Suggs noemt het hun
eigen kleine opera.

Volgens Foreman was sociaal realisme altijd het tekstuele speelveld voor de
band. 'We hebben eigenlijk altijd over Londen geschreven omdat we het altijd
hadden over wat we om ons heen zagen.'

Zij het dat hier wel een diepere laag is aangeboord. Of de fans het zullen
pikken? Suggs: 'In Engeland valt het mee, maar als we hier komen voor een
tv-show gaat het nog steeds van: 'Kom op jongens! Doe eens gek!' Zucht.

De druk om aan verwachtingen te voldoen heeft volgens Suggs destijds geleid tot
het uiteenvallen. 'We waren moe, we werkten te hard en toen Mike de band
verliet, was het een signaal dat het hele nutty-verhaal op zijn eind liep. Onze
liedjes werden somberder en tijdens concerten speelden we liever geen Baggy
Trousers meer.'

Madness heeft nu een plek in de Britpopcanon en kreeg het ultieme eerbetoon. Een
musical gebaseerd op hun liedjes: Our House.

Maar bij Suggs knaagt het nog een pietsie. 'Ik kan me nog herinneren dat wij een
video deden voor Our House en Ultravox maakte er een voor Vienna. Je weet wel
die trage met heel veel rook en zo. Bij Vienna ging iedereen van: Oh, het is
kunst, en onze video werd totaal genegeerd.'

Foreman: 'Omdat we de Ultravox waren voor de gewone man.'

Suggs, met de hand in eigen boezem: 'Het was onze eigen schuld, omdat we alles
als een grap brachten.'

LOAD-DATE: May 29, 2009

LANGUAGE: DUTCH; NEDERLANDS

NOTES: Madness speelt zondag op Pinkpop. The Liberty Of Norton Folgate, Lucky
Seven Records.; streamer; streamer; streamer

GRAPHIC: 29knmadness_ph01, Madness, met tweede van rechts Suggs.

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              95 of 155 DOCUMENTS



                                 de Volkskrant

                                  May 25, 2009
                                    maandag

Uit de tijd van de paspelzak;
reportage de 'knip' is jarig

BYLINE: Evelien van Veen

SECTION: LEVEN; Blz. 28-29

LENGTH: 1280 woorden

SAMENVATTING:

De KnipMode, net 40 geworden, is dichterbij gekomen: de gewone vrouw heeft het
langbenige model verdrongen. Maar het blad voor zelfmaakmode draait nog steeds
om 'goedkoop vertier' met naald en draad. Zeker tijdens een recessie.

VOLLEDIGE TEKST:

Het model, breed lachend, in een zwart met witte feestjurk, heet Riet. En ze is
40. Riet van den Elzen, die poseert voor het juninummer van KnipMode, blijkt
huisvrouw, moeder van drie kinderen en enthousiast thuisnaaister.

De lezeres draagt een van de jurken waarvan het patroon deze maand in het blad
staat. Veertig jurken, want KnipMode bestaat veertig jaar. En dus is Riet uit
het Brabantse dorp Erp nu weer even 40 - dat ze in werkelijkheid een tikje ouder
is, paste niet helemaal in de bladformule deze maand. Maar verder is het
allemaal waar: dat ze haar garderobe graag zelf in elkaar zet, en dat ze 'deze
jurk graag op een feestje zou dragen'.

Laatst nog, op de gouden bruiloft van haar schoonouders, droeg ze ook een jurk
uit Knip. Een perfect patroon dat ze al tien jaar bewaart en geregeld maakt in
een ander stofje. Zelfgemaakt jasje erbij van satijn - het regende complimenten.

Van den Elzen: 'Ieder vrij uurtje zit ik te naaien. Mijn kinderen weten niet
beter: als zij in de box zaten, zat ik achter de naaimachine. Al zeker twintig
jaar heb ik een abonnement op Knip - met onderbrekingen. Ik bewaar ze ook
allemaal en ik kan er uren in bladeren.'

Voor wie eraan twijfelde: ze zijn er dus nog, vrouwen als Riet. Al zou je anders
zeggen als je kijkt naar de al jarenlang gestaag dalende oplagecijfers van het
zelfmaakmodeblad. Werden er in de hoogtijdagen van KnipMode (toen nog Knip),
begin jaren zeventig, maandelijks zo'n 370 duizend exemplaren verkocht, nu zijn
dat er 55 duizend - wat overigens helemaal niet gek is voor een maandblad. Zeker
niet als het moet bestaan van een uitstervende vaardigheid als naaien. Want al
beweren meiden- en vrouwenbladen al jaren dat handwerken 'weer helemaal hip' is,
over coupenaden en paspelzakken gaat het dan meestal niet.

Hoofdredacteur Ellen de Jong (45): 'Jonge vrouwen kunnen niet naaien, en dat is
voor ons natuurlijk een probleem. Lang hebben we te maken gehad met een
vergrijsd lezersbestand. Belden we met mensen die hun abonnement hadden
opgezegd, kregen we te horen: ja, maar mevrouw, ik ben 79, ik kan het allemaal
niet meer zien.'

De Jong is sinds een jaar hoofdredacteur en of het nu aan de restyling van het
blad ligt die ze heeft doorgevoerd of aan de tijdgeest: er is een ommekeer
gaande. Het aantal nieuwe Knip-abonnees in het eerste kwartaal van 2009 was een
stuk hoger dan verwacht. 'Jullie hebben de recessie mee, wordt wel tegen me
gezegd. Maar dat verklaart niet alles. De H&M ligt vol goedkope kleding die nog
steeds voor heel veel mensen goed te betalen is. Zelf maken is niet eens heel
veel goedkoper.'

Wel hebben mensen nu, denkt ze, 'behoefte aan goedkoop vertier' - geen luxe
uitspattingen, maar een avondje met naald en draad aan de slag ter ontspanning.
Wat ook meespeelt: het groeiende besef dat de enorme consumptie van fast fashion
de wereld er niet beter op maakt. 'Zelf maken is duurzamer, dat spreekt veel
mensen aan.' Daarbij, zegt De Jong, 'is het hip om je kleding te customizen, te
personificeren, zodat je niet in hetzelfde bloesje als je buurvrouw loopt.'

Allemaal interessante tendenzen, zegt De Jong, maar ze spelen vooral bij een
jonge, stadse doelgroep. En dat is dus niet die doelgroep die makkelijk een
raderwieltje ter hand neemt om een patroon mee uit te raderen. De gemiddelde
Knip-lezeres is dan ook 49, ze woont in de provincie, ze draagt maat 42 en ze
koopt haar kleding, als ze die niet zelf maakt, bij doodgewone winkels als M&S
Mode en Miss Etam.

En ze kan nog naaien - in de maandelijkse rubriek Knip & Ik tonen lezeressen de
resultaten. Glanszijden feestjurken, moeder-van-de-bruid-mantelpakjes,
eindelijk-goed-passende broeken, carnavalspakken in fluorescerende kleuren: de
Knip-lezeres showt ze met trots. Ook op andere redactionele pagina's is ze
regelmatig terug te vinden: bedrijfsleidster Viola (31) die een metamorfose
ondergaat, marketing manager Anna(30) die er best wat slanker uit zou willen
zien.

Knip is dichterbij gekomen, dat is wat vooral opvalt na bestudering van veertig
ingebonden jaargangen van het blad. Gewone mensen waren strikt gedoseerd (één
per maand) te zien in de, nu hilarische, rubriek 'Iedere vrouw kan mooi zijn',
maar voor de rest stonden er de eerste jaren louter professionele modellen in
het blad, langbenig en superslank. Hier gaat niet op dat de modellen vroeger
dikker waren, integendeel, ze tonen een 'complet', een 'tailleur', een broekpak
of een mini-jurk in de stijl van Mary Quant of 'het beroemde Parijse modehuis
Lanvin'. Stijlkenmerken: grote poppenogen met valse wimpers, flaphoeden, Mies
Bouwman-pruikjes, hier en daar een elegant, dun sigaretje, en dat alles
vastgelegd in Paul Huf-achtige poses. Knip bood onbetwist een flinke vleug
glamour in het huisvrouwenbestaan van de vroege jaren zeventig.

De (toen nog talrijke) advertenties in het blad promoten Singer-naaimachines,
'uitdagende, innemende' Ploeg-stoffen, naaigarens, voeringstoffen ('U denkt toch
niet dat u steeds dezelfde soort tussenvoering kunt kiezen? Het restje van uw
wintermantel voor uw zomerjurkje?'), dralon en terlenka - meer dan eens
'goedgekeurd door de Nederlandse Vereniging van Huisvrouwen'.

'Wij weten dat u van zelfmaakmode houdt', schrijft de redactie in het voorwoord
van een van de eerste nummers. 'Wij weten dat u uw eigen kleding niet maakt uit
zuinigheid, maar omdat u zo graag creatief bezig bent en het heerlijk vindt iets
moois te zien groeien onder uw handen.'

Dat is niet veranderd, zegt hoofdredacteur Ellen de Jong. Alleen: wie kan het
nog? Om 'jonge aanwas' te kweken voor haar blad en nieuwe doelgroepen te
enthousiasmeren, organiseert KnipMode naaicursussen voor beginners. 'We zijn een
autoriteit op dat gebied en dat moeten we uitdragen. In het blad en daarbuiten.'

Veertig naaidocenten in het hele land brengen in acht lessen de beginselen van
het vak bij, uiteraard met behulp van Knip-patronen en -cursusmateriaal. Ook
zoekt het blad actief samenwerking met scholen, van ROC's tot kunstacademies.
Andere initiatieven: supermakkelijke patronen in het meidenblad Fancy, 'waarvoor
je niet hoeft te kunnen raderen', een ontwerpwedstrijd en een nieuw aanbod van
kant-en-klare patronen die zijn te bestellen via internet.

Er zijn zoveel manieren te bedenken om nog-niet-naaisters over de streep te
trekken, zegt De Jong. 'Zelfmaakpakketten, daar geloof ik ook heilig in. De
stofdelen allemaal al geknipt, fournituren erbij, je hoeft het alleen maar in
elkaar te zetten en je kunt toch zeggen: zelfgemaakt!'

Naaien kon ze absoluut niet, zegt Peggy Webster (29), ook al zag ze het haar
moeder regelmatig doen. Maar ze wilde het wel leren, niet alleen omdat ze 1,90
meter lang is en het daarom soms moeilijk is leuke kleren te vinden in de
winkel, ook omdat ze naast haar kantoorbaan graag iets 'heel anders' wilde doen.

Samen met een vriendin 'die nog niet het verschil wist tussen een knoop en een
naald' gaf ze zich drie maanden geleden op voor een KnipMode-naaicursus.
Inmiddels heeft ze al twee jurken, een tuniek en een kinderjurkje eigenhandig in
elkaar gezet.

Maar belangrijker dan het resultaat, zegt ze, is het kalmerende effect dat van
haar nieuwe hobby uitgaat. 'De les begint om zeven uur, dus het is altijd na het
werk snel eten en haasten om op tijd te zijn. Maar als ik daar dan eenmaal
achter de naaimachine zit, raakt mijn hoofd helemaal leeg. Gewoon, lekker
rustig, stof knippen en afspelden en met je handen bezig zijn: als ik er vandaan
kom, ben ik helemaal ontspannen.'

LOAD-DATE: May 24, 2009

LANGUAGE: DUTCH; NEDERLANDS

NOTES: De gemiddelde lezeres is 49, woont in de provincie, draagt maat 42 en
koopt ook kleding bij Miss Etam; 'Jonge vrouwen kunnen niet naaien, en dat is
voor ons natuurlijk een probleem'

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              96 of 155 DOCUMENTS



                                 de Volkskrant

                                  May 25, 2009
                                    maandag

Grimbergen moet wijken bij Rondom Tien voor vernieuwing;
Nieuws

SECTION: MEDIA EN MENSEN; Blz. 30-31

LENGTH: 292 woorden


Cees Grimbergen moet aan het eind van het jaar stoppen met de presentatie van
het NCRV-programma Rondom 10. Het contract van de 58-jarige presentator loopt na
elf jaar af en de NRCV vindt het tijd voor vernieuwing van het wekelijkse
live-debatprogramma op zaterdagavond.

Grimbergen had wel willen doorgaan, maar beseft dat hij als freelancer niet veel
te zeggen heeft. 'Dan weet je dat er een keer een einde aan komt. Het is jammer,
maar ik lig er niet van wakker. Dat is wat ik erover kan en wil zeggen', zegt
hij in het vakblad Broadcast Magazine.

Volgens de NRCV heeft het besluit een nieuwe presentator te zoeken niets te
maken met Grimbergens leeftijd, maar is het programma wel toe aan een nieuw
gezicht. 'De NRCV wil jong talent graag een kans geven. Rondom 10 blijft ook
gewoon bestaan, alleen gaan we naar de formule kijken, en gaat het programma na
de winterstop dus verder met een andere presentator.' Grimbergen waarschuwt in
Broadcast Magazine dat Rondom 10 nooit een praatshow van deskundigen mag worden.
'De stem van de gewone man of vrouw staat al sinds de start bij ons voorop. We
zijn de spiegel van Nederland.'

De presentator zegt aan werk geen gebrek te hebben. 'Ik heb een wekelijkse
column in het AD/Utrechts Nieuwsblad en barst van de ideeën. Ik ben sinds
zesendertig jaar freelancer. Dat is prachtig, maar het heeft, zeker als je ouder
wordt, ook een bepaalde tragiek, alhoewel dat misschien een te zwaar woord is.
Omdat ik nooit chef of manager heb willen zijn, heb ik ook nooit op de plek
gezeten waar de besluiten vallen. Daardoor kan er over je worden beslist zonder
dat je zelf enige inbreng hebt, zoals nu mijn vertrek bij Rondom 10. Maar daar
zul je mij niet over horen zeuren. Het is de logische consequentie van mijn
keuze.'

LOAD-DATE: May 24, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              97 of 155 DOCUMENTS



                                 de Volkskrant

                                  May 20, 2009
                                    woensdag

De goden waren Coppi in 1949 goed gezind;
100 jaar Giro

BYLINE: Bart Jungmann

SECTION: SPORT; Blz. 28-29

LENGTH: 488 woorden


Deze mensverslindende etappe - nog nooit hebben we zo'n zware wielerkoers
gezien, zeiden de meest ervaren trainers - begon in een sombere vallei met
regen, bewolking, laaghangende mist, ontbering, depressie.

Deze zin is zestig jaar oud en werd geschreven door Dino Buzzati. De plaats van
handeling was dezelfde als die van gisteren, zijnde de rit in de Giro tussen
Cuneo en Pinerolo.

In 1949 moest Buzzati diep in zijn buidel met woorden tasten om de
gebeurtenissen aan de Italiaanse kant van de Alpen te beschrijven. De buidel
bleek diep genoeg en zijn verslaggeving van de Giro dat jaar is klassiek
geworden. Voor literair aangelegde wielerliefhebbers is de naam van Dino Buzzati
zelfs rechtstreeks met de Ronde van Italië verbonden.

Buzzati was een schrijver op het kruispunt van journalistiek en literatuur.
Overdag was hij in dienst van dagblad Corriere della Sera. Na het avondeten
werkte hij tot diep in de nacht aan romans en toneelstukken.

Een collega van de sportredactie vroeg Buzzati in 1949 verslag te doen van de
Ronde van Italië. Het moest een kroniek worden, die hij in alle vrijheid mocht
invullen.

En zo reisde Dino Buzzati, die niets van wielrennen wist, half mei per boot naar
Sicilië om de start van de Ronde van Italië mee te maken. Zijn eerste indruk:
'Wielrennen is fantastisch.'

Overigens was de wielersport in de daaropvolgende weken een vehikel om over het
naoorlogse Italië te schrijven, het Italië van de gewone man. De reis voerde
onder meer naar de stad Triëst die zich net had losgemaakt van Joegoslavië.
'Vandaag om een uur of twee was Triëst ontroerend mooi.'

De eeuwige rivalen Fausto Coppi en Gino Bartali reden in het begin tamelijk
afwachtend en dat kwam ze op een vermanend woordje van de kroniekschrijver te
staan.

Maar in de 17de etappe, twee dagen voor het einde, ontbrandde de strijd en
nadien heeft de strijd nooit meer zo gebrand in Italië. Dino Buzzati moest naar
de klassieke letteren grijpen om het drama te verwoorden.

Gino Bartali werd Hector die ten onder ging tegen de bovenmenselijke krachten
van Achilles, zijnde Fausto Coppi.

Vanuit Cuneo stuurde het peloton naar de Colle della Maddalena. Van dichtbij zag
Buzzati met eigen ogen hoe een figuurtje met gekromde rug in de beklimming
vooruitschoot. Dat was dus Fausto Coppi. 'En we waren nog maar net begonnen.'

Buzzati zag Bartali zich koppig verzetten. 'Maar hoe kun je weerstand bieden aan
degene die de goden goed gezind zijn?'

Vijf bergen moesten die dag beklommen worden en in Pinerolo was het gedaan met
de loopbaan van Gino Bartali. Met een achterstand van bijna twaalf minuten kwam
hij als tweede aan. 'Vandaag heeft Bartali voor het eerst begrepen dat de tijd
van verval voor hem is gekomen. En dat is triest, ook omdat het een verwijzing
naar ons aller lot is.'

In 1981 werden de 25 verslagen van Dino Buzzati gebundeld. Twee jaar later
verscheen een Nederlandse uitgave, waar in 2006 een nieuw jasje om werd gedaan.

Bart Jungmann

LOAD-DATE: May 19, 2009

LANGUAGE: DUTCH; NEDERLANDS

NOTES: Dit is deel 4 van een serie

GRAPHIC: 20SPgiro_ph01, Fausto Coppi in 1952. Foto EPA

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              98 of 155 DOCUMENTS



                                 de Volkskrant

                                  May 16, 2009

Moorden als dagelijks werk;
Interview Historicus Arch Getty over Nikolaj Jezjov, de man achter Stalins
terreur

BYLINE: Peter Giesen

SECTION: KENNIS; Blz. 5

LENGTH: 1477 woorden

SAMENVATTING:

De Grote Terreur van Jozef Stalin eiste honderdduizenden levens. Ook dat van
zijn terreurorganisator Nikolaj Jezjov, die voor het vuurpeloton stierf. Jezjov
zag zichzelf als een trouwe bolsjewiek die gewoon deed wat de Partij van hem
verlangde. De Amerikaanse historicus Arch Getty schreef een biografie van hem.

VOLLEDIGE TEKST:

Nikolaj Jezjov spoorde zijn mannen aan het bewijs uit zijn gevangenen te slaan.
Toen Nikita Chroestsjov (de latere Sovjet-leider) hem bezocht in het
hoofdkwartier van de geheime politie, liet hij trots de bloedspatten op zijn
uniform zien. Jezjov wordt ook wel de 'Sovjet-Eichmann' genoemd. Van 1936 tot
1938 organiseerde hij voor partijleider Jozef Stalin de Grote Terreur. Anderhalf
miljoen mensen werden gearresteerd, 700 duizend doodgeschoten. Het is een van de
bloedigste episoden uit de moderne Europese geschiedenis.

Toch is Jezjov een onbekende, vergeleken bij de handlangers van Hitler, zoals
Himmler, Goebbels of Eichmann. Arch Getty, hoogleraar geschiedenis aan de
Universiteit van Californië in Los Angeles, schreef samen met Oleg Naumov een
biografie van Jezjov, The Rise of Stalin's Iron Fist. Deze week sprak hij in het
Historisch Café in Amsterdam over zijn boek.

Mensen als Jezjov worden net als nazimisdadigers vaak als monsters beschouwd.
Aan de andere kant: de filosofe Hannah Arendt sprak van de 'banaliteit van het
kwaad', nadat zij in 1962 het proces tegen Eichmann had gevolgd. De organisator
van de Holocaust bleek geen duivelse misdadiger, maar een suffe kantoorklerk die
het vernietigen van Joden gewoon als werk leek te beschouwen.

'De banaliteit van het kwaad is toch een wat misleidende gedachte', zegt Getty.
'Ze is gebaseerd op een snapshot van Arendt, die Eichmann observeerde toen hij
al een oude man was. Maar Eichmann zal een heel andere indruk hebben gemaakt
toen hij een jaar of 30, 40 was.' Prominente bureaucraten in nazi-Duitsland of
Sovjet-Rusland waren vaak dynamische en handige persoonlijkheden.

Bovendien miskent de banaliteit van het kwaad de rol van ideologie. Veel
politieke moordenaars, zoals Jezjov, zijn allerminst amorele carrièremakers.
Jezjov beschouwde zich als een soldaat voor het bolsjewisme, dat Rusland en de
mensheid een glanzende toekomst moest bezorgen. Wie zich tegen het bolsjewisme
verzette, keerde zich tegen de mensheid zelf. In zijn eigen ogen deed Jezjov
geen kwaad, hij vocht juist tegen het kwaad. Als het werk erop zat, was hij een
charmante kerel, die ondanks zijn 1 meter 50 populair was bij vrouwen. Getty:
'Hij kon goed zingen en dansen, hij werd door iedereen aardig gevonden.'

In zekere zin waren zijn daden natuurlijk monsterlijk, zegt Getty, maar zij
laten zich goed verklaren door de Russische geschiedenis. Lang voor de Revolutie
van 1917 hadden veel Russen een binair wereldbeeld, 'wij' tegen 'zij', een
straatarme bevolking tegen een kleine, rijke bovenlaag. Jezjov werd in 1895
geboren en werkte als jongen in de Poetilov-fabrieken in Sint-Petersburg, waar
de klassenverhoudingen al op scherp stonden. De arbeiders werkten tien uur per
dag tegen een karig loon, verminderd met boetes voor onbenullige overtredingen
van de bedrijfsregels. Elke twee dagen raakte er een arbeider gewond bij een
bedrijfsongeval, zonder dat de leiding zich daar druk over maakte. Managers en
ingenieurs voelden zich ver verheven boven het plebs.

Geloof in geweld

Het binaire 'wij tegen zij'-denken radicaliseerde in de Eerste Wereldoorlog, de
Revolutie van 1917 en de uitermate bloedige Burgeroorlog die tot 1921 duurde.
Getty: 'De Burgeroorlog was de universiteit voor de generatie van Jezjov. Mannen
als hij geloofden in geweld als een manier om politieke geschillen te
beslechten. Jezjov bleef zich ook altijd als een militair kleden, net als Stalin
overigens.'

Nikolaj Jezjov klom gestaag op in de partij. Hij was een goed organisator, een
harde werker, een bolsjewiek met gestaalde ideologische overtuigingen. In
september 1936 werd hij hoofd van de NKVD, de geheime politie. In dat jaar
explodeerde het geweld, omdat Stalin geloofde dat de Sovjet-Unie aan alle kanten
bedreigd werd: door interne oppositie in de partij, door de sabotage van
klassevijanden, door de aanstaande oorlog met Duitsland. Daarom moest iedereen
die onbetrouwbaar werd geacht uit de weg worden geruimd.

Vooral in de Sovjet-elite werd flink huisgehouden. Van de 139 leden van het
Centraal Comité werden er 89 gearresteerd, van de 1.966 leden van het
Partijcongres in 1934 werden er 1.100 opgepakt. Maar in absolute aantallen waren
de meeste slachtoffers gewone burgers. Op het hoogtepunt van de Grote Terreur
werden simpelweg quota uitgedeeld aan lokale partijleiders. Zo moest Chroestsjov
in Moskou 50duizend 'klassevijanden' naar eigen keuze laten executeren. Het
werden er meer. Lokale leiders die niet enthousiast genoeg zuiverden, waren
meteen verdacht.

Stalin en zijn handlangers hadden hun eigen manier om een klassevijand te
identificeren. Wat iemand precies had gedaan, deed weinig ter zake. Het ging
vooral om wat iemand was: afkomstig uit een bourgeoisfamilie, bevriend met
andere 'klassevijanden', behorend tot een partijfactie die zich ooit tegen
Stalin had verzet. 'Ik doe nu onderzoek naar de stenografische verslagen van de
verhoren door de NKVD. Meestal vraagt de politie: wat heb je gedaan? Maar de
NKVD vroeg alleen: wie zijn je vrienden, wat is je netwerk? Als iemand gezuiverd
werd, werd ook zijn hele omgeving opgepakt', zegt Getty.

Als sluitstuk werd voor propagandadoeleinden een bekentenis gefabriceerd, vaak
door marteling verkregen. Prominente partijleden deden fantastische
bekentenissen die in showprocessen breed werden uitgemeten. Ze 'erkenden' dat ze
voor Duitsland hadden gespioneerd of kameraad Stalin uit de weg hadden willen
ruimen.

Goelags

Tussen 1936 en 1938 was het levensgevaarlijk een bolsjewiek te zijn. Bij de
geringste verdenking kon je naar de goelags worden gestuurd, of erger. Waarom
kwamen de partijleden niet in verzet tegen deze willekeur?

'Veel mensen geloofden de propaganda. Veroordeelde leiders als Zinovjev en
Kamenev waren ook professionele revolutionairen, ervaren samenzweerders die zich
ooit tegen de meerderheidslijn van de partij hadden verzet. Zo ver gezocht was
de beschuldiging van een complot tegen Stalin ook weer niet', zegt Getty.

Bovendien hadden veel bolsjewieken belang bij de Grote Terreur. 'Tweederde van
het Centraal Comité werd weg gezuiverd. De nieuwkomers dachten: het is maar goed
ook dat die oude bolsjewieken zijn verdwenen, het is tijd voor een nieuwe
generatie', zegt Getty. Veel nieuwe bolsjewieken werden op hun beurt weer weg
gezuiverd, maar daar kwamen ze pas achter als het te laat was.

Daarnaast wilden veel bolsjewieken de Sovjet-Unie verdedigen, bijna tegen elke
prijs. Stalin was hun held. Na de Burgeroorlog had Lenin de Nieuwe Economische
Politiek ingevoerd, die kleine ondernemers enige ruimte bood. Het was een
noodmaatregel die de jonge Sovjet-Unie van de economische ondergang moest
redden. Maar Stalin had na 1929 met harde hand industrialisatie en
collectivisatie afgedwongen. De snel groeiende partij- en staatsbureaucratie
bood ongekende mogelijkheden voor mensen wier families eeuwenlang slechts
onderdrukking en armoede hadden gekend. Nikolaj Jezjov was daar een goed
voorbeeld van. Hij had slechts een jaar lagere school gehad, maar hij werd de
machtigste man van de Sovjet-Unie, op Stalin na.

Vuurpeloton

In 1938 werd hij zelf slachtoffer van het systeem dat hij zo vurig had gediend.
Hij werd afgezet en gevangengenomen, in februari 1940 stierf hij voor het
vuurpeloton. Zijn entourage, onder wie de schrijver Isaak Babel, werd in zijn
val meegesleurd. 'De meest voor de hand liggende verklaring is dat hij te veel
wist', zegt Getty. 'Maar zijn opvolger Beria wist evenveel en viel pas na
Stalins dood in ongenade. Er is een andere verklaring: Jezjov was een alcoholist
die twee flessen wodka per dag dronk, waarschijnlijk mede vanwege de stress. Hij
verscheen steeds vaker niet op het werk, richtte drinkgelagen aan met dichters,
schrijvers en andere buitenstaanders. Stalin kreeg rapporten dat hij loslippig
werd. Dat tolereerde Stalin nooit. Hij heeft familieleden laten executeren en
gevangenzetten omdat ze indiscreet waren.'

Jezjov kreeg de behandeling die hij zelf zo vaak had laten toedienen. Hij
'bekende' dat hij voor Duisland en Polen had gespioneerd en Stalin had willen
vermoorden. Ook bleek hij opeens homoseksueel: bij een drinkgelag zou hij een
slapende feestganger hebben gewekt door zijn penis in diens mond te schuiven.

Tijdens zijn proces trok hij zijn bekentenis weer in. Tot het bittere einde
bleef hij in zijn missie geloven: 'Mijn grootste schuld ligt in het feit dat ik
zo weinig mensen heb gezuiverd', verklaarde hij. 'De vijanden die ik over het
hoofd heb gezien, hebben mij wellicht in deze situatie gebracht. Vertel Stalin
dat ik sterf met zijn naam op mijn lippen.'

LOAD-DATE: May 15, 2009

LANGUAGE: DUTCH; NEDERLANDS

NOTES: 'Het ging om wat iemand was, niet om wat hij had gedaan'; CV

GRAPHIC: 16KE7open_ph01, Presentatie van het nieuwe Sovjet-regime in 1938. Op de
voorste rij tweede van rechts Jezjov, vijfde van rechts Stalin. Foto ANP
16KE7open_ph02, Arch Getty: 'Stalin heeft familieleden laten executeren omdat ze
indiscreet waren.' Foto Gabriel Eisenmeier

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              99 of 155 DOCUMENTS



                                 de Volkskrant

                                  May 16, 2009

Wie denkt aan de meisjes?;
interview Khadija Arib, tweede kamerlid en schrijfster

BYLINE: Jan Tromp

SECTION: HET VERVOLG; Blz. 38-39

LENGTH: 2386 woorden

SAMENVATTING:

Khadija Arib heeft het als Kamerlid, op een enkele aanval van Geert Wilders na,
makkelijk in Nederland. In haar boek Couscous op zondag neemt ze het op voor de
Marokkanen in Nederland. 'Ik zou zo graag willen dat er uit dit beschaafde land
meer bemoeienis komt met al die in de steek gelaten gezinnen.' Door Jan Tromp

VOLLEDIGE TEKST:

Toen ze in 1976, als 15-jarige vanuit de volksbuurt in Cassablanca aankwam in
Rotterdam-Noord en ze haar vader terugzag, stond daar een dandy. Een goed
gesneden pak aan het lijf, een hoed op het hoofd.

Hij was halverwege de jaren zestig naar Nederland gekomen. Als gastarbeider. Dat
was de term. Tien jaar later waren de gastarbeiders nieuwe Nederlanders
geworden. Ze lieten de familie overkomen. 'Het vliegtuig zat vol met vrouwen en
jonge kinderen', glimlacht Khadija Arib.

'Ik had een mooie vader. Hij zag er heel goed uit, modern. Dat gold ook voor
zijn vrienden. Ze gingen samen naar de kroeg, dronken bier, ze rookten. Ze
hadden Nederlandse vriendinnen. Ik heb foto's gezien van mijn vader, omgeven
door blonde vrouwen in minirok. Marokkanen hebben namen als Abdel of Ben Ahmed;
ze werden Appie genoemd en Bennie.

'Er was toen geen baard of djellaba te bekennen in Nederland. Mijn vader is
overleden. Maar zijn vrienden die nog leven, gaan nu traditioneel gekleed. Ze
bezoeken trouw de moskee. Ze zijn al twee of drie keer in Mekka geweest. Ze
hebben baarden.'

Khadija Arib is een kleine, donkere vrouw, met een verlegen glimlach.

Ze spreekt goed Nederlands, maar het is niet haar moedertaal. Ze is Tweede
Kamerlid voor de PvdA. Ze is geen schrijver. Toch wilde ze het al lange tijd
opgeschreven hebben: 'Hoe mensen die om economische redenen naar Nederland waren
gehaald, jarenlang hebben moeten worstelen om hun draai te vinden. En velen
uiteindelijk die draai niet hebben gevonden. Met vallen en opstaan is het
sommigen gelukt.'

Ze beschrijft hoe haar vader en zij na aankomst in Rotterdam op zoek gingen naar
een school. Haar vader wist niets van het Nederlandse schoolsysteem. Zij sprak
geen Nederlands. Geen school wilde haar aannemen. Uiteindelijk kon ze terecht in
een soort dagopvang voor minderjarige migrantenkinderen. Er werd van alles
gesproken. Kaapverdisch, Turks, Berbers, Arabisch. Geen Nederlands. Ze zat in de
klas met kinderen die analfabeet waren en kinderen die in het land van herkomst
hoogbegaafd waren.

'Ik heb vaak gedacht : jullie zouden eens moeten weten.' Daarom schreef ze het
boek. Couscous op zondag heet het. Het is een familiegeschiedenis en meer dan
dat. Het is een verslag van wat ze zelf 'een stille strijd' noemt, die volgens
haar heel veel beleidsmakers en ook gewone Nederlanders is ontgaan.

Wat was de inzet van de strijd? 'Erbij te kunnen horen. Of in ieder geval een
soort evenwicht te vinden tussen wat je hebt meegenomen aan ervaringen uit
Marokko en de nieuwe codes, de zeden en gewoonten die je hier aantreft.'

Ze vertelt dat ze een paar weken in New York is geweest. Vanaf aankomst zag ze
een stad die ontvankelijk is en ontspannen. 'Nederland is een gevestigde
samenleving, in de zin dat de gebruiken hier vastliggen. Je wordt hier niet
geacht je anders te gedragen, je anders te kleden. In Nederland is het altijd
vechten. Je krijgt hier niks vanzelf.'

Onverschilligheid

Ze moet weer glimlachen als de tegenwerping komt dat Nederland zichzelf als een
open natie ziet. 'Sorry, maar dat is een misverstand. In de Rotterdamse wijk
waar ik opgroeide, leefden al vrij snel eigenlijk alleen nog Marokkaanse
gezinnen. Ik heb van dichtbij gezien hoe die mensen aan hun lot zijn
overgelaten.

'Ik zeg het niet als een verwijt, het is een constatering. Heel veel Marokkanen
van de eerste generatie hebben voor zichzelf en hun gezinnen zelf de weg moeten
vinden. Dat is velen natuurlijk niet of maar matig gelukt. Er was geen hulp. Er
was onverschilligheid. Zo is in feite een hele generatie afgeschreven.'

In haar verslag van een moeizame en voor een aanzienlijk deel mislukte aankomst
in het land van Rembrandt springt één aspect in het oog.

Het is de stap van zeg maar dandy naar baardman. Alsof - eenmaal als gezinnen
herenigd in Nederland - niet de moderne tijd het pleit won, maar de orthodoxie,
om niet te zeggen de achterlijkheid.

De Cassablanca-jaren zijn in haar beschrijving vrolijk, opgewekt, kleurrijk. In
Rotterdam werd het bestaan zwartgallig.

Ze bevestigt het beeld: 'Het is absoluut waar dat de Marokkaanse gezinnen hier
aanzienlijk traditioneler werden.'

Je moet in de beschouwing het patroon betrekken, zegt ze, dat je altijd ziet bij
migrantengroepen: dat ze langer vasthouden aan tradities dan het thuisland.
Daardoor hebben de Marokkanen in Nederland voor een belangrijk deel gemist wat
in Marokko gaande was, bij voorbeeld op het gebied van de vrouwenemancipatie.

Ook moet je niet vergeten dat veel gastarbeiders van het platteland kwamen waar
het conservatisme dieper geworteld is. Maar je houdt een heel verhaal over. Het
is de onverschilligheid.

'Mijn vader ging met zijn vrienden naar het café. Toen de mannen hier nog alleen
leefden, was er interactie met Nederland, tot op zekere hoogte. Maar na de
gezinsherenigingen werden de Marokkaanse wijken enclaves die vervreemd raakten
van de Nederlandse samenleving. Dan zie je altijd dat men elders houvast zoekt.
Dat nieuwe anker werd de Marokkaanse traditie. En de religie.'

Het werd erger toen in de jaren tachtig het ongeschoold werk eraan ging en de
mannen massaal werkloos raakten.

Arib: 'Ineens werden die mannen een lastpak. Ze bemoeiden zich met van alles in
huis. De vrouwen, hoe moeilijk ze het ook hadden, waren er toch in geslaagd met
elkaar een eigen wereld te creëren. Er was niks voor die mannen. Ze raakten
vervreemd van de Nederlandse samenleving en ze verloren hun gezag in hun eigen
families. Alles wat ze konden doen was elkaar opzoeken. En de enige plek die ze
hadden waren de gebedsruimtes. Moskeeën waren er amper toen; je had van die
kantoortjes die omgebouwd waren tot gebedsruimte.

Religie

'We hebben allemaal een islamitische achtergrond, maar religie speelde een
kleine rol in ons leven. De meisjes van mijn generatie deden wel mee aan de
ramadan. Maar bidden was er niet bij. Dat werd opeens heel anders. Opeens werd
de islam het centrum van het leven van onze vaders.'

Het had diep ingrijpende gevolgen. Ze vertelt van de vrouwen die wegliepen met
hun kinderen. Omdat ze door hun mannen werden teruggestuurd naar de
Middeleeuwen. Ze mochten niet meer de straat op. 'Heel veel mannen zijn hun
vrouwen kwijtgeraakt. Maar veel vrouwen zijn gebleven. Omdat ze niet wisten waar
ze heen moesten.'

Khadija Arib beschrijft in haar boek hoe in Marokko de vrouwen nog de baas
waren. Hoe ze onder elkaar grapjes maakten over hun mannen en hen uitlachten
over zwakke seksuele prestaties.

Hoe kan het dat zulke vrouwen zich laten opsluiten? Bij wijze van antwoord
begint ze over achterlatingen. Het is het verhaal over vrouwen die door hun
echtgenoot of vader onder het mom van een vakantie naar Marokko worden gelokt,
hun papieren worden afgenomen, ze worden ondergebracht bij oom of grootouders en
daar onder curatele gesteld. In Nederland worden ze uitgeschreven uit het
bevolkingsregister.

'Bij het bevolkingsregister zeggen ze niet: u komt uw vrouw uitschrijven, laat
uw vrouw eens langskomen. Dat is nog steeds niet verplicht. Den Haag heeft een
brief rondgestuurd naar de gemeentehuizen met als strekking: pas op, weet dat
dit gebeurt. Dat is alles.'

Ze vertelt over haar achternicht. 'Zij is heel mooi, echt waar. Ze werkte, ze
heeft zeventien jaar in een fabriek gewerkt. Ze had vriendinnen. Ze kocht leuke
kleren. Ze maakte zich op.'

De achternicht was getrouwd met een oom van Khadija Arib. Haar oom had grote
moeite met de levenswandel van zijn vrouw. 'Ik heb het weggelaten in mijn boek.
Maar hij heeft haar mishandeld, zwaar mishandeld.'

Verblijfsvergunning

Toen het gezin in Marokko op vakantie was, vertelde hij zijn vrouw dat hij
besloten had haar achter te laten. Hij had zonder dat ze het wist al haar
papieren afgenomen, inclusief haar verblijfsvergunning.

Arib: 'Het probleem is dat de man de vrouw als bezit beschouwt, of het nu zijn
echtgenote is of zijn dochter. De man bepaalt wanneer ze vanuit Marokko naar
Nederland komt. Hij bepaalt wanneer ze teruggaat.'

Haar nicht is ontsnapt aan de verbanning naar Marokko. Ze heeft een tijd in een
vrouwenhuis gewoond. Ze is weer ingeschreven in het Nederlandse
bevolkingsregister. 'Ze is heel gelukkig met haar kindertjes', zegt Arib.

Ze vertelt van de meisjes die in haar Rotterdamse wijk werden thuis gehouden.
'Het waren er best veel, het viel op.' Meisjes van veertien, vijftien jaar die
niet meer naar school mochten. In Marokko, althans waar zij vandaan kwam,
moedigden de ouders hun dochters aan toch vooral naar school te gaan en zich te
verzekeren van een goede opleiding.

'Voor Marokkanen die van het platteland kwamen was een schoolgang voor meisjes
niet vanzelfsprekend. Dat wist ik. Maar dat de vanzelfsprekendheid ook niet gold
voor Nederlandse autoriteiten, vond ik een schokkende ervaring. Er werd gewoon
de hand gelicht met de leerplicht.

'Ik las drie dagen geleden nog een artikel dat melding maakte van allochtone
meisjes die thuis worden gehouden om voor hun ouders te zorgen of voor hun
broers.

'Het gebeurt nog steeds. Die meisjes verzuimen gewoon en laten hun opleiding
vastlopen. Er is niemand die ingrijpt. Dan is het met hun zelfstandigheid
gebeurd. Dan denk ik: hoe kan dat nou? Waarom laten we dat passeren?'

In zekere zin is ze het niet eens met al die aandacht die uitgaat naar
Marokkaanse jongens. Hun probleem - klieren - is zichtbaar. Daar heeft iedereen
last van. Als politici dan niet in het geweer komen, zegt ze, krijgen ze de wind
van voren.

Maar wie maakt zich druk over die meisjes die worden opgeborgen in huis of
zonder ruchtbaarheid naar Marokko worden gebracht en daar worden uitgehuwelijkt?

Straatleven

Wat zo moeilijk te begrijpen blijft in haar verhaal is de contradictie tussen
het vrolijke straatleven van Cassablanca en de Middeleeuwen van Rotterdam-Noord.
Dat moet toch ook voor Marokkanen die hier op bezoek komen niet te begrijpen
zijn?

'Dat is ook zo. Je hoort het ook wel. We hadden een keer een Marokkaanse
schrijfster uitgenodigd; haar werk gaat over emancipatie. Ze schrok. Ze zei: hoe
is het mogelijk?'

Ze voegt toe: 'Zie niet over het hoofd dat ook in Marokko zelf, zoals in het
hele Midden-Oosten, de radicale islam oprukt.' De sociale druk om belijdend
moslim te zijn is enorm toegenomen. 'Als je vroeger in een taxi zat, draaide de
chauffeur gewoon lekkere muziek. Nu krijg je verzen uit de Koran te horen.'

Het heeft zijn weerslag op de islam in Nederland, zegt ze. 'En het vervelende is
dat mensen die orthodox zijn niet alleen voor zichzelf orthodox zijn maar ook
van anderen verwachten dat die orthodox zijn.'

Het islamisme heeft wortel geschoten in de Marokkaanse gemeenschap in Nederland.
Het is komen overwaaien uit het Midden-Oosten.

Maar volgens Arib is het ook een reactie op de ontwikkelingen in Nederland zelf:
'Ik zie steeds meer Marokkanen die hun rug keren naar Nederland. Hoog opgeleide
Marokkaanse jongeren willen terug, Turkse trouwens ook. Ze gaan iets ondernemen
in het land waar hun ouders vandaan kwamen. Dat is iets van de laatste jaren.
Het heeft alles te maken met de manier waarop over ze in Nederland wordt
gepraat.

'Wat ik zorgelijk vind is niet dat jongeren gelovig zijn. Als ze rust vinden in
de islam is dat alleen maar goed, misschien. Maar wat ik zorgelijk vind is dat
ze allerlei normatieve vragen voorleggen aan de imam. Zoals: als ik op bezoek
ben bij andere mensen, mag ik dan met een vreemd iemand - ze bedoelen een vrouw
- alleen in de kamer blijven zitten? Is dat niet haram, verboden bij de Koran?
En dan zegt de imam: inderdaad, je mag niet met een vreemde vrouw alleen in een
kamer zitten. En dan vragen ze: mag ik mijn schoonzuster een hand geven? En dan
zegt de imam: nee, je mag je schoonzuster geen hand geven. Je mag alleen je
moeder een hand geven. Dat is nieuw en het is zorgelijk.

Zoektocht

'Het is voor een deel zeker een reactie op de wijze waarop in Nederland over de
islam wordt gesproken. Jongeren zijn op zoek naar een identiteit. Onder
Marokkaanse jongeren wordt die zoektocht tegenwoordig gestuurd door het
politieke klimaat. Vroeger zag je ze nauwelijks in de moskee. Ga nu eens kijken.

'Ze zijn hier geboren. Ze groeien hier op. En ze horen er niet bij. Dat is wat
ze elke dag te horen krijgen. Ze horen er niet bij.

'Het is fnuikend als je elke keer te horen krijgt dat je tot een groep behoort
die niet deugt. Er hoeft maar iets te gebeuren en ze vinden dat je het land moet
worden uitgezet. Nederlanders zeggen: ach, die toon, let er niet op. Die is niet
belangrijk. De toon is wel belangrijk. Heel veel Marokkanen voelen zich in de
hoek gedreven.

'Hun reactie is: kruip terug in je schulp. Zoek je heil in de moskee. Het is de
laatste plek waar je nog thuis kunt zijn.'

Marokkanen die afwijzend reageren op het land waar ze wonen en Nederlanders die
er de bevestiging in zien van wat ze toch al dachten: kutmarokkanen.

'Dat is het tragische', verzucht Arib. 'Het is een spiraal naar beneden. Het
moet doorbroken worden. Maar ik weet niet hoe dat zou moeten.'

Na enig aandringen: 'Nou ja, ik heb er moeite mee om het te zeggen. Ik zeg het
toch. Ik denk dat een beschavingsoffensief nodig is. Ik wil niet zeggen dat de
anderen niet beschaafd zijn. Maar ik zou zo graag willen dat er uit dit
beschaafde land meer bemoeienis komt met al die in de steek gelaten gezinnen,
dat eens gevraagd wordt: wat is het probleem, kunnen we helpen het op te lossen?
Ga eens langs als je merkt dat een kind niet op school verschijnt. Bel eens aan.
Ga eens kijken. Dat deden ze vroeger toch ook als ze in hun eigen kring
problemen hadden?'

Zelf is ze gelukkig in Nederland. 'Maar ik heb het makkelijk. Ik ben Kamerlid.'

In die hoedanigheid is ze twee jaar geleden zwaar aangevallen door Wilders die
haar ervan beschuldigde banden te zijn aangegaan met het autocratische bewind in
Marokko.

Ze zegt: 'Soms denk je: Nederland bestaat alleen uit haatmail. Ik had toen even
het gevoel: ik moet hier weg. Waarom heeft mijn vader eigenlijk Nederland
uitgekozen? Als hij wilde emigreren, waarom dan niet naar een ander land? Maar
ik ben toen ook enorm gesteund. Het heeft me goed gedaan. Nederland is een mooi
land - nog wel.'

LOAD-DATE: May 15, 2009

LANGUAGE: DUTCH; NEDERLANDS

NOTES: Khadija Arib, Couscous op zondag, uitg. Balans, ISBN 978 90 5018 9514,
16,96 euro.; Teksttekstteksttekst; Khadija Arib; Khadija Arib is geboren in
Hedami, Marokko, In 1976 verhuisde ze vanuit Cassablanca met haar moeder naar
Rotterdam. Haar vader werkte in Schiedam in een wasserij als gastarbeider. Ze
volgde een opleiding aan de Sociale Academie en deed later sociologie aan de
Universiteit van Amsterdam. Ze is mede-oprichtster van de Marokkaanse
Vrouwenvereniging in Nederland. Vanaf 1998 is ze voor de Partij van de Arbeid
lid van de Tweede Kamer, met een onderbreking van enige maanden in 2006. Khadija
Arib woont in Amsterdam en heeft drie kinderen.

GRAPHIC: 16VV3open_ph01, Khadija AribFoto Joost van den Broek / de Volkskrant

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              100 of 155 DOCUMENTS



                                 de Volkskrant

                                  May 13, 2009
                                    woensdag

Ministers oneens over kredietverlening;
Bos vindt dat banken voldoende uitlenen, Van der Hoeven heeft een andere indruk

BYLINE: Douwe Douwes, Yvonne Hofs

SECTION: ECONOMIE; Blz. 6

LENGTH: 306 woorden

DATELINE: Den Haag

SAMENVATTING:

Bos ontkent dat kredietverlening aan bedrijven hapert.

DNB-cijfers niet helder.

Douwe Douwes, Yvonne Hofs

VOLLEDIGE TEKST:

Den Haag De vraag of banken minder krediet aan bedrijven verstrekken blijft het
kabinet verdelen. Minister Van der Hoeven (CDA, Economische Zaken) gaat de
banken aanspreken op de klachten die zij uit het bedrijfsleven krijgt over
gebrekkige kredietverlening. Daarentegen zei minister Bos (PvdA, Financiën)
dinsdag in de Tweede Kamer dat hij geen grotere daling ziet dan je mag
verwachten bij een krimpende economie.

Het GroenLinks-Kamerlid Sap had Bos naar de Kamer geroepen voor een reactie op
een artikel in de Volkskrant over de kredietverlening. Uit cijfers van
toezichthouder De Nederlandsche Bank viel op te maken dat in maart voor een
aanzienlijk minder groot bedrag aan leningen uitstond dan in augustus - vlak
voordat de kredietcrisis echt losbrak.

Maar volgens Bos zijn die cijfers niet goed geïnterpreteerd. Volgens hem hebben
banken in december voor ongeveer 10 miljard euro aan leningen van hun balans
afgevoerd in speciale vennootschappen. Die methode gebruiken zij vaker om aan
kapitaaleisen te kunnen voldoen. Bos zei dat dat nog niet betekent dat er minder
geld wordt uitgeleend.

Van der Hoeven zei in de Kamer dat zij voortdurend signalen krijgt dat het voor
bedrijven moeilijk is geld te lenen. In een gesprek met banken later deze maand
zal ze het onderwerp weer aan de orde stellen.

De oppositie legt de schuld vooral bij de banken en bij Bos. 'Banken zijn zich
aan het vetmesten over de ruggen van de bedrijven en burgers', aldus het
Kamerlid Van Dijck van de PVV. 'Banken die onverantwoorde risico's nemen, gaan
uiteindelijk kapot en dan zijn gewone burgers en bedrijven daar de dupe van',
reageerde Bos. Hij wil niet dat banken door te gemakkelijk geld uit te lenen, in
de problemen komen.

LOAD-DATE: May 12, 2009

LANGUAGE: DUTCH; NEDERLANDS

NOTES: Volgens De Nederlandsche Bank (DNB) hebben de banken in december
'uitzonderlijk veel' leningen van hun balans verwijderd. De banken plaatsten 10
miljard euro bedrijfsleningen in dochterbedrijven, die daardoor verdwenen uit
het DNB-overzicht. Volgens dat overzicht daalden de bedrijfskredieten met 12,5
miljard. De boekhoudkundige manoeuvre van de banken verklaart dus niet de hele
daling, maar wel het grootste deel ervan.; Een DNB-woordvoerder laat weten dat
banken geregeld leningen van de balans laten verdwijnen via zogenoemde
'securitisaties'. De cijfers kunnen hierdoor grote schommelingen vertonen. 'Wij
zijn zelf ook niet helemaal gelukkig met de manier waarop die securitisaties in
de cijfers worden verwerkt.' DNB overweegt daarom een nieuwe cijferreeks in het
leven te roepen die een beter beeld geeft van de werkelijke hoeveelheid bancaire
leningen. Want een helder én onafhankelijk overzicht is nu nergens te vinden.

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              101 of 155 DOCUMENTS



                                 de Volkskrant

                                  May 12, 2009
                                    dinsdag

'Alleen campagnes met resultaat krijgen geld';
interview bert koenders

BYLINE: Theo Koelé

SECTION: BINNENLAND; Blz. 3

LENGTH: 443 woorden

DATELINE: DEN HAAG


DEN HAAG Minister Bert Koenders (Ontwikkelingssamenwerking, PvdA) schrapt fors
in het miljoenenbudget van de Nationale Commissie voor Internationale
Samenwerking en Duurzame Ontwikkeling (NCDO). De NCDO krijgt geen geld meer voor
campagnes, debatten en dergelijke om het draagvlak voor
ontwikkelingssamenwerking onder de bevolking te vergroten.

De overheidssteun wordt teruggebracht van ruim 32 miljoen euro per jaar naar
maximaal elf miljoen; de NCDO wordt omgebouwd tot 'kenniscentrum'.

Is dat geen vreemde stap, juist nu het draagvlak afbrokkelt onder groeiende
kritiek op ontwikkelingshulp?

Koenders, telefonisch vanuit Zuid-Afrika: 'We kunnen meer doen met minder geld.
Jaarlijks besteden we 60 miljoen aan draagvlakactiviteiten, ook via organisaties
als Oxfam Novib en Cordaid. Dat bedrag wordt gehalveerd. Er is sprake van
versnippering, en van acties zonder zichtbaar effect. Alleen campagnes waarvan
we de resultaten kunnen meten, krijgen in de toekomst geld. We gaan ons richten
op gewone burgers, vooral jongeren.'

U verliest een belangrijke bondgenoot in de promotie van de zogeheten
millenniumdoelen, zoals beperking van kindersterfte en ondervoeding.

'De NCDO gaat straks niet alleen de regering adviseren, maar ook de enorme
kennis die in bijna veertig jaar is verworven, delen met particulieren en
hulporganisaties. De organisatie krijgt als 'kennismakelaar' een breder
samengesteld bestuur, waarin nieuwe doelgroepen vertegenwoordigd zijn.

'In de huidige vorm is de NCDO zowel adviseur als subsidiegever. Dat leidt tot
ongewenste belangenverstrengeling.'

Straks is er maar één subsidieverstrekker: de overheid. U wilt ook een
overheidsvertegenwoordiger in de redactieraad van IS (Internationale
Samenwerking), het tijdschrift van de NCDO.

'Er komt een nieuw subsidieprogramma, waarbij we als overheid vragen om een
concreet doel en een helder gedefinieerde doelgroep. Overigens: veel
initiatieven kunnen het stellen zonder overheidssteun. En nee, het is niet de
bedoeling van IS een propagandablad voor mijn beleid te maken. De overheid zal
zich niet bemoeien met de inhoud van artikelen, maar wel aandacht vragen voor
actuele ontwikkelingen en beleid. En voor praktische informatie. Dat past bij de
nieuwe rol van de NCDO.'

Heeft u de oren laten hangen naar oppositiepartijen SP en VVD, die zeiden: weg
met de NCDO, geef het geld aan Afrika?

'Nee. Zij vinden dat het afgelopen moet zijn met campagnes om het draagvlak voor
ontwikkelingssamenwerking te versterken. Ik hecht aan dat draagvlak, en draai de
geldkraan niet dicht. Ik heb voor het eerst het effect van campagnes laten
onderzoeken en op basis daarvan mijn eigen conclusies getrokken.'

Theo Koelé

LOAD-DATE: May 11, 2009

LANGUAGE: DUTCH; NEDERLANDS

NOTES: De NCDO noemt het 'ontzettend jammer' dat minister Koenders de
organisatie wil kortwieken. 'Onze subsidieverlening is doelmatig geweest', is de
overtuiging van waarnemend directeur Valerie Sluijter, voormalig ambassadeur in
Bosnië. Het is nog onduidelijk of er gedwongen ontslagen zullen vallen onder de
ongeveer zeventig werknemers. Tot eind 2010 kan de organisatie op de huidige
voet doorgaan.

GRAPHIC: 12BIbert_ph01, Bert Koenders ANP

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              102 of 155 DOCUMENTS



                                 de Volkskrant

                                  May 9, 2009
                                    zaterdag

'Ik herken mezelf goed in Karst T.'

BYLINE: Peter Giesen

SECTION: BINNENLAND; Blz. 3

LENGTH: 511 woorden

DATELINE: AMSTERDAM

SAMENVATTING:

Tv-programma Rondom 10 heeft veel reacties ontvangen van eenzame mensen die zich
identificeren met Karst T.

'Mijn huisbel gaat een keer per jaar, voor de cv-monteur.'

VOLLEDIGE TEKST:

AMSTERDAM De redactie van het tv-programma Rondom 10 heeft ongeveer 75 mails
gekregen van kijkers die zeggen de daad van KarstT. goed te begrijpen. Zij
identificeren zich met de dader van het drama op Koninginnedag, omdat zij zich
eenzaam en gefrustreerd voelen. 'Ook ik ken de angst, de woede, de eenzaamheid
en de wanhoop die elke vorm van ratio wegvagen', mailde een van de kijkers. De
meesten stellen wel dat zij zelf niet zo'n daad zouden plegen.

Rondom 10 wijdde vorige week zaterdag een uitzending aan de gebeurtenissen in
Apeldoorn. Daarop kreeg de redactie veel e-mails van mensen die zichzelf
herkenden in Karst T. Vanavond zal het programma hier nader op ingaan (Nederland
2, 21.05 uur).

'Mijn telefoon gaat nooit, mijn huisbel gaat één keer per jaar voor de
cv-monteur. Verder is er niets in mijn leven. Ik ben altijd thuis met alleen
mijn computer', mailde een 68-jarige vrouw. 'Ik praat bijna nooit, ik ken mijn
eigen stem niet meer, in een winkel groet ik wel mensen achter de kassa, dan
schrik ik van mijn eigen stem.'

Een 50-jarige alleenstaande vrouw die door een ongeluk haar baan moest opgeven,
mailt dat haar profiel identiek is aan dat van Karst: 'Want ook ik zonder mij de
hele dag af van de buitenwereld-- speel de hele dag internetbingo-- kijk de hele
dag en nacht tv-- heb geen familie of vrienden-- ken alleen de warmte en liefde
van mijn paard en hond.'

Sommigen wijten hun eenzaamheid aan 'de samenleving', waarin mensen zich niet
meer om elkaar bekommeren. 'Ik geloof dat de kern van onze samenleving daardoor
zo ziek is dat de wanhoop van Karst T. nog maar een topje van de ijsberg is',
mailt een 68-jarige alleenstaande vrouw. Individualisering wordt als een
boosdoener gezien, maar ook de 'graaicultuur' aan de top en de manier waarop
anonieme instanties over de samenleving regeren. 'Iedereen kent het fenomeen
niet gehoord te worden, als een debiel behandeld te worden', schrijft een
56-jarige man. 'Ik heb zelf weleens het idee om een daad te stellen omdat je
overal als een nummer wordt behandeld', mailt een 50-jarige failliete
ondernemer. En een man die bijna met pensioen gaat: 'Veroordeel dus Karst T.
niet, maar de verharde maatschappij waarin topbankiers straffeloos miljarden
mogen verliezen en Jan met de pet bij het minste of geringste een incassobureau
aan de deur krijgt.'

Volgens cijfers van het Sociaal en Cultureel Planbureau zou 1 tot 2procent van
de Nederlanders uiterst ongelukkig met zijn leven zijn. 'Ik denk dat het er meer
zijn, omdat mensen niet snel toegeven dat ze ongelukkig zijn', zegt Cees
Grimbergen, presentator van Rondom 10. 'Als redactie merken wij heel goed dat er
een cultuur van eenzame mensen is ontstaan. We hebben de afgelopen dagen diverse
mailschrijvers bezocht. Ogenschijnlijk goed functionerende mensen die
vereenzaamd en radeloos zijn. Voor veel mensen is internet hun enige link met de
buitenwereld.'

LOAD-DATE: May 8, 2009

LANGUAGE: DUTCH; NEDERLANDS

NOTES: 'Voor veel mensen is internet de enige link met de buitenwereld'

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              103 of 155 DOCUMENTS



                                 de Volkskrant

                                  May 8, 2009
                                    vrijdag

Op zoek naar het verloren monoculturele paradijs;
non-fictie Essays over nieuwerwetse mix van populisme en nationalisme

BYLINE: Anet Bleich

SECTION: KUNST EN BOEKEN; Blz. 36-37

LENGTH: 797 woorden

SAMENVATTING:

Buitenstaander spelen op het Haagse Binnenhof en namens 'het volk' aantrappen
tegen het politieke bestel. Populisten doen niets liever, tot ergernis van hun
critici.

VOLLEDIGE TEKST:

De virtuele stormloop op het Binnenhof van Geert Wilders' PVV, voorafgegaan door
de spectaculaire opkomst en val van Rita Verdonk, blijft de gemoederen bezig
houden. De meest recente tegengeluiden komen uit christen-democratische en
links-liberale hoek. In Populisme als politiek drijfzand levert de Rotterdamse
socioloog Anton Zijderveld scherpe kritiek op het naar de mond praten van 'het
volk', het versimpelen van politieke problemen en het aanwijzen van zondebokken
- de islam als oorzaak van alle mogelijke ellende -, fenomenen die volgens hem
kenmerkend zijn voor de 'antipolitiek' van het populisme.

Vanaf boer Koekoek, de eerste populist die in naoorlogs Nederland het politieke
toneel betrad, tot aan Wilders stellen deze would-be leiders zich op als
buitenstaanders die uit naam van 'het - gewone - volk' aantrappen tegen het
politieke bestel. Sinds Janmaat is dat populisme vermengd met een forse dosis
Hollands nationalisme en afkeer van wat Zijderveld 'vreemde smetten' noemt. Hij
signaleert als een van de eersten terecht het ondemocratische karakter van de
bewegingen van Verdonk en Wilders, die geen leden hebben, zodat de aanhangers
geen invloed op de koers kunnen uitoefenen. Vanwege die voorkeur voor een
beweging boven een partij ziet Zijderveld zelfs een verre 'familiegelijkenis'
met de NSB, immers ook een beweging. Fascistisch wil hij Wilders c.s. echter
niet noemen. 'Fascisten zijn altijd populisten, populisten niet altijd
fascisten.'

Interessante kritiek op populistisch rechts is ook te vinden in de door Roger
van Boxtel en andere D66-prominenten samengestelde bundel Open en onbevangen -
De noodzaak van politieke vrijzinnigheid. 'De lokroep van de vrijzinnigheid
wordt de laatste jaren maar al te vaak weggespoeld door het ongeduldige getetter
van de stemmingmakers in de politiek, die weten dat hun beste kansen liggen in
het verwoorden van onvrede zonder zich te laten vastleggen op oplossingen',
aldus de samenstellers. Politicoloog en voormalig directeur van de Wiardi
Beckman Stichting Joop van den Berg doet een geslaagde poging aan te geven wat
vrijzinnigen van diverse politieke pluimage bindt: gehechtheid aan grondrechten,
steun voor emancipatie, anti-provincialisme en 'ruime tolerantie jegens
afwijkend of zelfs ietwat zonderling gedrag'. Behalve D66'ers zijn ook PvdA'ers
(Job Cohen, Ahmed Marcouch), VVD'ers (Hans Dijkstal, Frank de Grave, Atzo
Nicolaï) en een enkele GroenLinkser te vinden in de bundel. Open en onbevangen
mag dan ook worden beschouwd als een poging een geestelijk fundament te leggen
voor een revival van Paars, een hergroepering van linkse- en sociaal-liberalen
met als doel het versterken van de stem van de nuchtere redelijkheid in de
politiek.

Of dat gaat lukken, is een andere kwestie. Joop van den Berg legt de vinger op
de zwakke plek; hij constateert dat de politieke vrijzinnigheid hier te lande
altijd verbonden is geweest met 'een elite, welgemanierd en weldenkend (...).
Onheus geformuleerd: is vrijzinnigheid niet een tikje het rustige bezit van Ons
Soort Mensen?' En ontbreekt het daardoor niet te zeer aan 'heilig vuur' en
'vermogen tot doordouwen', die hard nodig zullen zijn om een vuist te maken
tegen het oprukkende, zelfbewuste, rechtse populisme? Dat elitaire, zelfs
regenteske aspect komt ook sterk naar voren in het essay van Zijderveld, die de
remedie tegen het populisme met name ontwaart in het opkweken van weldenkende
elites in alle sectoren van de maatschappij. Kloof tussen politiek en volk? Geen
probleem, meent de Rotterdamse hoogleraar. In een parlementaire democratie
vertegenwoordigen de gekozen Kamerleden immers per definitie het volk. Dat mag
zo zijn, maar wat te doen als een behoorlijk deel van de bevolking zich niet
vertegenwoordigd voelt?

De rechtse populisten richten hun pijlen op drie tegenstanders: de
islam/allochtonen, de 'linkse kerk' en de elite(s). Als nu de anti-populisten
gaan zeggen: 'ja inderdaad, wij zijn de weldenkende elite', dan schiet dat niet
op, want het populistische denkraam wordt ermee bevestigd. Niet alleen in Irak,
Afghanistan, Iran of Pakistan woedt er een strijd om de hearts and minds van de
bevolking, ook in Nederland moet die gevoerd worden, hier in de eerste plaats
tegen de populisten van wilderiaanse snit. Heel het denken in termen van 'elite
versus volk' is zó dertiger jaren en pas recent opnieuw geïntroduceerd door,
jawel, de rechtse populisten.

Om je sterk te maken voor de dingen waarop het aankomt: gelijkheid voor de wet,
gelijke kansen, redelijkheid en verdraagzaamheid, daarvoor hoef je waarachtig
niet tot de elite te behoren.Anet Bleich

LOAD-DATE: May 7, 2009

LANGUAGE: DUTCH; NEDERLANDS

NOTES: Roger van Boxtel e.a. (red.): Open en onbevangen - De noodzaak van
politieke vrijzinnigheid. Balans; 238 pagina's; (E) 18,95. ISBN 978 94 6003 015
4.; Anton C. Zijderveld: Populisme als politiek drijfzand. Cossee; 112 pagina's;
(E) 9,90. ISBN 978 90 5936 250 5.; Lokroep van vrijzinnigheid overstemd door
getetter

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              104 of 155 DOCUMENTS



                                 de Volkskrant

                                  May 1, 2009
                                    vrijdag

'Ik heb geen stijl, ik heb een onderwerp';
Reportage Johan Simons in de Münchner Kammerspiele

BYLINE: Hein Janssen

SECTION: KUNST EN BOEKEN; Blz. 14-15

LENGTH: 1979 woorden

SAMENVATTING:

In München is Johan Simons al volop bezig met de voorbereidingen voor zijn
intendentschap bij de Kammerspiele. 'De machine loopt, maar ik moet er nog een
flinke slinger aan geven.'

VOLLEDIGE TEKST:

Een van de eerste voorstellingen die Johan Simons maakte was Cakewalk, in 1984,
op de kermis van Uitgeest. In dit Noord-Hollandse dorp speelde een toen nog
piepjonge Pierre Bokma een stoere kermisjongen en Joke Tjalsma was het timide
meisje achter de kassa. In deze kermisattractie ontrolde zich een
liefdesverhaal, en tegelijk en klein sociaal drama. Want dat was het kenmerk van
Simons en zijn Regiotheater (het latere Hollandia): kleine verhalen vertellen,
voor en over gewone mensen. Met een grote boog liep Simons toen om de gevestigde
schouwburgen heen. Hij maakte theater in kippenhokken, autosloperijen, op
vuilstortplaatsen en, inderdaad, op de kermis.

Nu, 25 jaar later, is er weer een voorstelling van Johan Simons met een
kermisattractie: Hiob, dat zich afspeelt rondom een echte carrousel. Die staat
niet meer in Uitgeest, maar op het podium van de Münchner Kammerspiele, een van
de twee grote stadstheaters in München.

Van Uitgeest via Eindhoven (ZT Hollandia) en Gent (NTGent) naar München, dat is
de weg die Johan Simons (62) tussen 1984 en 2009 heeft afgelegd. Vanaf volgend
jaar zomer wordt hij intendant van de Münchner Kammerspiele, als opvolger van
Frans Baumbauer. Al vijf jaar maakt Simons als gastregisseur voorstellingen in
München. Hiob is zijn voorlaatste en volgende maand voor het eerst in Nederland
te zien, tijdens het Holland Festival 2009. Met de bij hem horende werkdrift
heeft hij in München alweer een nieuwe voorstelling gemaakt: Drei Farben. En
inmiddels repeteert hij bij zijn eigen NTGent aan Kasimir en Karoline, een
co-productie met De Veenfabriek die op 25 juni in Utrecht in wereldpremière
gaat.

Het zijn drukke tijden voor de regisseur, die zijn baan in Gent nu combineert
met de voorbereidingen voor zijn intendantschap straks in München. En derhalve
regelmatig heen en weer vliegt. Zoals dit weekend, waarin er veel vergaderd moet
worden, twee van zijn voorstellingen spelen en hij met gepaste trots ook nog
graag zijn nieuwe werkplek wil laten zien.

Terwijl hij zijn bezoeker uit Nederland meeneemt naar zijn kantoor, verzucht hij
dat het al met al een zware job is. 'Nee, ik denk niet: ach, over een jaar zien
we wel weer. Al mijn plannen moeten nu worden toegelicht, verdedigd, uitgewerkt.
Ik krijg een contract voor vijf jaar, en de machine loopt, maar ik moet er nog
wel een flinke slinger aan geven. Waarop je hier zeker wordt afgerekend, is het
aantal bezoekers. Als dat onder de 60procent zakt, heb je een probleem en word
je naar huis gestuurd. Wat dat betreft ben je net een voetbaltrainer.'

De directiekamer van de Münchner Kammerspiele ziet er op en top Duits-artistiek
uit: versleten kantoormeubilair, stapels dossiers, scripts, beleidsplannen,
toekomstvisies. Alles grijs, bruin, shabby, met in de hoek een
Ikea-keukenblokje. 'Hier moet inderdaad het een en ander worden opgeknapt', zegt
Simons, maar de overdadige slordigheid lijkt hem niet eens te deren. Waar hij
wel warm voor loopt: de grote repetitieruimte beneden in het gebouw gaat hij
helemaal strippen, van een tribune voorzien en er een mooie middenzaal van
maken. 'Dat wordt een nieuw podium in deze schouwburg vol tradities, waar ik
voorstellingen kan maken die een ander publiek trekken.'

Het Duitse theater is strak hiërarchisch georganiseerd. Anders dan in Nederland
wordt elke avond een ander stuk gespeeld, dat soms jaren op het repertoire
blijft staan. In Nederland wordt een nieuwe voorstelling twee, drie maanden
achtereen gespeeld, gaat soms op tournee en verdwijnt dan.

Simons wil in München een combinatie van beide systemen gaan toepassen. In de
grote theaterzaal het meer klassieke repertoire (Schiller, Tsjechov,
Shakespeare) en in de nieuwe middenzaal eigen stukken, experimenten. 'Ik ga hier
zeker ook een King Lear maken, en een Macbeth.

Maar ik wil ook een hechtere band met het publiek, minder passief. Daar is die
nieuwe zaal zeer geschikt voor. Ik wil de sleutel daarvan kunnen geven aan
iemand als Alain Platel, zodat hij daar in alle rust een voorstelling kan maken.
En zelf ga ik ook theater op locatie maken. Dat zijn ze hier niet gewend, maar
het moet wel.'

Het theater van de Münchner Kammerspiele is gelegen aan de chique
Maximilianstrasse, een grote allee die dwars door het centrum van de stad loopt.
Met alleen maar dure modewinkels: Dior, Versace, Chanel, Gucci, Bvlgari. Voor
het theater staat een marktkraam met groenten en fruit: een kilo aardappels kost
hier 3,95 euro. Het theater is vanaf de winkelstraat te bereiken via twee
doorgangen die naar een binnenplaats leiden waar het hoofdgebouw ligt. Een
tamelijk sober Jugendstil-theater, waarin overbodige opsmuk zorgvuldig is
vermeden. Prachtig zijn de ronde bogen op het balkon en de subtiele versieringen
in het stucwerk.

De Kammerspiele kent een roerige geschiedenis die in 1911 begint en die vele
verbouwingen, bombardementen, instortingen en subsidieperikelen heeft overleefd.
In de loop der tijd zijn aan het oorspronkelijke gebouw allerlei nieuwe vleugels
gebouwd waarin de repetitielokalen, techniek, ateliers en kantoren gevestigd
zijn. Het gezelschap heeft driehonderd mensen in vaste dienst en een jaarlijkse
subsidie van 30 miljoen euro, inclusief het jeugdtheater en een toneelschool die
straks ook onder Simons vallen. Ter vergelijking: bij Toneelgroep Amsterdam
werken gemiddeld zo'n tachtig mensen; het gezelschap heeft een totale subsidie
van 6,4 miljoen per jaar.

Het is afgeladen vol bij de voorstelling Hiob, Simons' theaterbewerking van de
roman van Joseph Roth uit 1930 over de treurige lotgevallen van een Joodse
familie in Rusland, begin vorige eeuw. Op toneel domineert een grote carrousel
waarop drie woorden staan: Birth, Love, Death. André Jung, steracteur van het
gezelschap, excelleert in de rol van pater familias Mendel Singer die na een
heftige innerlijke strijd het geloof in God verliest.

Hiob is een voorstelling waarin Simons op een gedegen, bijna Duitse manier een
verhaal van alle tijden vertelt; over mensen die verstrikt raken in hun eigen
geschiedenis. Het publiek beloont de acteurs na afloop met een minutenlange
ovatie. Hier wordt terdege beseft dat toen Roth Hiob schreef de grootste
beproeving voor het Joodse volk in Europa nog moest beginnen.

Katholiek, conservatief, burgerlijk, puissant rijk - dat zijn zo wat
(voor)oordelen over de stad München en zijn inwoners. 'En dat klopt allemaal',
zegt Simons, 'in deze stad komen rijke Arabieren hun inkopen doen. Mekka München
wordt het genoemd. Maar er is een ook een andere kant, met een alternatieve
scene, een anarchistisch München. Vergeet niet dat in deze stad ook Brecht heeft
gewerkt, en dat Fassbinder er begonnen is. Hitler trouwens ook, maar dit
terzijde. Die andere wereld speelt zich ondergronds af, letterlijk ondergronds,
in de kelders en souterrains. Als je hier naar een striptent wilt, moet je de
kelders in.'

Simons is in Duitsland vooral bekend geworden door de Duitse versie van De Val
van de Goden waarmee ZT Hollandia in 2001 op tournee ging. Vanaf dat moment werd
het gezelschap uitgenodigd voor de grote Europese festivals. Intendant Frans
Baumbauer is Simons al die tijd nauwlettend blijven volgen en heeft hem
uiteindelijk naar München gehaald. Daar wordt hij een Regieführende Intendant,
een intendant die zelf ook voorstellingen maakt. Maar minder dan nu: in de
toekomst wil hij gaan samenwerken met Alain Platel, Ivo van Hove en choreografe
Meg Stuart.

Op dit moment maakt Ireen van Ditshuyzen een documentaire over hem. Trots.
Eervol. Het zijn niet de woorden die direct bij hem opkomen. 'Maar om het heel
pedant te zeggen: ik vind het wel logisch dat ik hier ga werken, het is een stap
die klopt. Als theatermaker heb ik niet één bepaalde stijl: ik heb een onderwerp
en daaraan pas ik mijn stijl aan. Dat vinden ze hier een kwaliteit, en ook
spannend. De acteurs zijn vakmatig zó bedreven, ze weten zó precies wat ze doen,
dat het geen kwaad kan als er eens een frisse wind gaat waaien. Een Nederlandse
of Vlaamse acteur twijfelt tot het laatste moment, dat kan een Duitse acteur
zich niet permitteren. Die staat vijf, zes avonden per week in verschillende
stukken te spelen, en werkt overdag aan een nieuwe rol.'

In de grote zaal wordt vanavond Drei Farben gespeeld, naar de filmcyclus Trois
Couleurs van Krysztof Kieslowski, opnieuw voor een uitverkochte zaal. Een van de
acteurs in dit drieluik is Jeroen Willems; als toeschouwer in de zaal zit Pierre
Bokma. Een klein Hollands onderonsje dus, in deze Duitse cultuurtempel. Bokma is
een paar dagen in München om zijn aanstaande collega's aan het werk te zien; in
oktober 2010 zal hij meespelen in Simons' openingsproductie. In de toekomst
zullen meer acteurs uit Nederland en België bij de Kammerspiele als gast gaan
werken, onder wie Elsie de Brauw, Steven van Watermeulen en Katja Herbers.

Drei Farben begint spectaculair, met de verbeelding van een auto-ongeluk: uit de
nok van het theater boort een echte auto zich loodrecht naar beneden met een
enorme knal het podium in. Vervolgens ontrolt ook deze voorstelling zich als
intense vertelling over het grote en kleine leed van gewone mensen, en hun
morele dilemma's. In die zin is, hoe verschillend zijn voorstellingen ook zijn,
het thema in Simons' werk altijd hetzelfde gebleven: de eeuwige zoektocht van de
mens naar een eigen identiteit. Waarbij altijd weer die kermis om de hoek komt
kijken.

Straks ook weer in Kasimir en Karoline, de voorstelling waaraan hij op dit
moment werkt in Gent. 'Dat is een van mijn favoriete stukken. Het wordt wel eens
de Romeo en Julia van de arbeidersklasse genoemd, maar voor mij gaat het over de
vraag waarom mensen niet kunnen zijn, zoals ze zijn. Kasimir zit als een
rotsblok vast aan zijn afkomst, Karoline probeert zich omhoog te werken uit de
klasse waarin ze is geboren. Zij is een vrouwelijke Icarus, zij stijgt op naar
de zon en verbrandt.'

Je zou kunnen zeggen: in beide personages zit een deel van Simons zelf. 'Ik las
toevallig laatst een citaat van Breyten Breytenbach: 'We moeten beseffen dat
onze absolute verplichting ligt in de ongehoorzaamheid aan de macht en onze
identificatie met de armen'. Daarover gaat Kasimir en Karoline, en dus ook over
de huidige tijd, over de crisis van nu, over de bankiers met de bonussen en de
gewone man die daarvan de dupe wordt.'

Na afloop van Drei Farben is de acteurskantine ook geopend voor gewoon publiek.
Dan wordt er bier gedronken en bloedworst besteld. Pierre Bokma, overduidelijk
in een vrolijke bui, heeft al een Duitse mop over Nederlanders gehoord: Wat doen
Hollanders als ze het wereldkampioenschap voetbal hebben gewonnen? Dan zetten ze
hun PlayStation uit!

De oudste actrice van de Kammerspiele is Hildegard Schmahl (69) en ook zij
drinkt een biertje mee. Zij speelt zowel in Hiob als in Drei Farben en kent
Simons inmiddels goed. 'Wat ik prettig aan hem vind, is dat hij niet autoritair
is. Dat is wel eens anders in het Duitse theater. Hij opent elke ruimte, hij
luistert goed. Af en toe geeft hij een aanwijzing, of je hoort een zucht.
Acteurs zijn bij Johan zeer zelfstandig. Verantwoordelijkheid en vrijheid, daar
gaat het bij hem om. En als dat in evenwicht is, ontstaat als vanzelf
democratie.'

Simons is nu 62 en zal in elk geval vijf jaar in München gaan wonen en werken.
Misschien ook wel langer. En dan terug naar Nederland. Terug naar zijn huis in
Varik, in de Betuwe. Hij heeft plannen om daar in een oude steenfabriek een
theaterhuis te stichten, waar hij zijn manier van werken op de volgende
generatie wil overdragen. 'Een live-overdracht, zodat als ik stop of als ik dood
ga mijn manier van theater maken niet zo maar ineens is verdwenen. Dat lijkt me
leuker en zinvoller dan langzaamaan papieren theatergeschiedenis worden.'

LOAD-DATE: April 30, 2009

LANGUAGE: DUTCH; NEDERLANDS

NOTES: 'Om het heel pedant te zeggen: ik vind het wel logisch dat ik hier ga
werken, het is een stap die klopt'; Drie keer Simons in Nederland; De komende
weken zijn in Nederland drie producties van Johan Simons te zien, in drie
verschillende steden of locaties.; Vergeten Straat door NTGent naar de roman van
Louis Paul Boon.; Ging in première tijdens de de RuhrTriennale 2008. Over een
arbeidersstraat in de grote stad die wegens werkzaamheden wordt afgesloten.
Daardoor ontstaat onder de bewoners een vorm van anarchie. Uitsluiting wordt
omgezet in nieuwe kansen.; Opvallend: bijna alle spelers dragen enorme maskers,
waardoor een groteske theatervormgeving ontstaat. Met onder meer Elsie de Brauw
en Steven van Watermeulen.; Te zien op 14, 16 en 17 mei in Theater aan het
Vrijthof Maastricht (als onderdeel van Maastricht Toneelstad Festival).; Hiob
door Münchner Kammerspiele naar de roman van Joseph Roth.; Ging in april 2008 in
première in München. Over het treurige lot van een arme Joodse familie die begin
20ste eeuw uit Rusland vertrekt en een beter leven probeert op te bouwen in
Amerika. Een zoon sneuvelt in de oorlog, en God laat het afweten. Opvallend: op
het podium staat een grote carrousel waarin een deel van de handelingen zich
afspeelt en die zowel het verglijden van de tijd symboliseert alsook een gevoel
van heimwee naar de kinderjaren. Met onder meer André Jung en Hildegard
Schmahl.; Te zien op 20 en 21 juni, Stadsschouwburg Amsterdam (Holland
Festival); Kasimir en Karoline door NTGent en De Veenfabriek naar het stuk van
Ödon von Horváth.; Gaat in première op 25 juni 2009 in Stadsschouwburg
Utrecht/Vliegbasis Soesterberg. Over de pogingen van de twee verliefde
hoofdpersonages hun kansarme milieu te ontstijgen. Het stuk speelt zich af op en
rond een kermis en wordt bij Simons en zijn co-regisseur Paul Koek wervelend
muziektheater, een ballade vol stil verdriet, verzacht door humor, althans door
het alledaagse inzicht dat we allemaal moeten sterven. Met onder anderen Wim
Opbrouck en Els Dottermans.; Te zien van 25 juni t/m 4 juli Stadsschouwburg
Utrecht/locatie Vliegbasis Soesterberg. Daarna tournee naar onder meer Athene,
Avignon, Luxemburg, Gent en Amsterdam.

GRAPHIC: 01KBsimons_ph01, Johan Simons backstage bij de Münchner
Kammerspiele.Foto Daniel Rosenthal
01KBsimons_ph02, Els Dottermans en Wim Opbrouck als Kasimir en Karoline. Foto
Phile Deprez
01KBsimons_ph03, Scène uit Vergeten Straat. Foto Phile Deprez
01KBsimons_ph04, André Jung in Hiob. Foto Andreas Pohlmann
01KBsimons_ph05

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              105 of 155 DOCUMENTS



                                 de Volkskrant

                                 April 30, 2009
                                   donderdag

Rijdende ridder;
UITGELICHT Mr Frank visser

SECTION: MEDIA EN MENSEN; Blz. 32-33

LENGTH: 160 woorden


In de lintjesregen (zie pagina2) heeft het Hare Majesteit behaagd ook mr. Frank
Visser te onderscheiden. 'De rijdende rechter', bekend van tv, is sinds gisteren
Ridder in de Orde van Oranje-Nassau.

Visser is werkzaam als kantonrechter te Zaandam en heeft zich ten doel gesteld
'het Nederlandse consumentenrecht op een serieuze maar tevens grappige manier
algemene bekendheid te geven', aldus de motivatie. Met zijn tv-programma maakt
hij het consumentenrecht 'op een eenvoudige wijze voor de gewone man
bereikbaar'. 'Daarbij geeft hij niet toe aan enige vorm van sensatie en
behandelt hij veelal gewone zaken', aldus de koninklijke motivatie.

De rechter werd ook geroemd om overige activiteiten, zoals het houden van
lezingen waarvan de vergoedingen ten bate komen van een fonds voor huizenbouw
voor noodlijdenden in Sri Lanka, waarvan hij de initiator is.

Sinds 2007 is Visser lid van een maatschappelijke commissie die de kernwaarden
van de rechtsstaat uitdraagt.

LOAD-DATE: April 29, 2009

LANGUAGE: DUTCH; NEDERLANDS

GRAPHIC: 30MEmensenuitgelicht_ph01, Foto ANP

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              106 of 155 DOCUMENTS



                                 de Volkskrant

                                 April 30, 2009

'Europa verschaft alle Nederlanders elk jaar een dertiende maand';
de bewering

BYLINE: Bart Dirks

SECTION: BINNENLAND; Blz. 03

LENGTH: 366 woorden

SAMENVATTING:

'Europa verschaft alle Nederlanders elk jaar een dertiende maand'

Europees lijsttrekker Thijs Berman (PvdA)

VOLLEDIGE TEKST:

Thijs Berman, PvdA-lijsttrekker bij de Europese verkiezingen, stoort zich aan de
bezuinigingsplannen van CDA en VVD. Het CDA wil het budget van de Europese Unie
(133,8miljard euro in 2009) met 23,2 miljard beknotten; wat de VVD betreft kan
Europa zelfs 'voor half geld'.

Volgens Berman vergeten ze dat Europa de belastingbetaler 'gewoon geld
oplevert', zei hij dinsdag in de Volkskrant. 'De Nederlandse bijdrage is per
persoon 200 euro, de welvaart die Europa ons opbrengt is 2.000 euro per persoon.
Europa verschaft ons dus elk jaar een dertiende maand.'

Klopt dat? Berman baseert zich op het Centraal Planbureau. In een studie uit
september 2008 noemde het CPB de interne markt 'een van de grootste successen
van vijftig jaar Europese samenwerking'. In de EU-landen geldt 'vrij verkeer'
van goederen, diensten, kapitaal en arbeid. Zo zijn er geen importtarieven
tussen de lidstaten. Dat levert 4 tot 6 procent op van het bruto binnenlands
product, aldus het CPB. Ook de dienstenmarkt en de directe buitenlandse
investeringen profiteren.

Dat samen kwam volgens het CPB in 2005 neer op 1.500 tot 2.200 euro per inwoner
per jaar. Op lange termijn valt het inkomen in Nederland zelfs 15 procent hoger
uit dan zonder de Europese interne markt.

Daar tegenover staat het bedrag dat Nederland afdraagt aan Brussel, zeg maar de
contributie. In 2007 betaalde Nederland 6,3miljard euro aan Brussel, aldus het
ministerie van Buitenlandse Zaken, en waren de ontvangsten (zoals subsidies voor
Nederlandse boeren) 1,9miljard. Per saldo betaalt Nederland 4,4 miljard aan
Brussel.

Per hoofd van de bevolking is deze nettobijdrage 268euro per inwoner (aldus het
sommetje van de Nederlandse regering) of 175 euro per Nederlander (volgens de
Europese Commissie).

PvdA'er Thijs Berman houdt tussen de definities en schattingen een gemiddelde
aan: we verdienen per persoon 2.000 euro aan Europa en betalen 200 euro.
Resteert een batig saldo van 1.800 euro. Jan Modaal verdient (in 2009) 2.700
euro bruto per maand, 1.800 euro netto. Dus inderdaad levert Europa een
dertiende maand op. Netto.

LOAD-DATE: April 30, 2009

LANGUAGE: DUTCH; NEDERLANDS

GRAPHIC: 30bibewering_ph01, Thijs Berman Foto ANP

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              107 of 155 DOCUMENTS



                                 de Volkskrant

                                 April 28, 2009
                                    dinsdag

Monumentendienst in nieuwbouw 'is logisch'

BYLINE: Van onze verslaggever; Harmen Bockma

SECTION: KUNST; Blz. 18-19

LENGTH: 345 woorden

DATELINE: Amsterdam

SAMENVATTING:

Harmen Bockma

De Rijksdienst die de herbestemming van oude gebouwenpropageert, verhuist zelf
naar nieuw ontworpen 'supermodern' pand.

VOLLEDIGE TEKST:

Amsterdam 'Het is toch raar dat een overheidsdienst die hergebruik van gebouwen
propageert, als het om de eigen huisvesting gaat een heel nieuw pand laat
neerzetten?' De restauratiearchitect Walter Kramer heeft een discussie ontketend
over de nieuwbouw van de Rijksdienst voor Archeologie, Cultuurlandschap en
Monumenten (RACM) in Amersfoort.

Binnenkort trekken de 300 medewerkers van de dienst in de schepping van de
Spaanse architect Juan Navarro Baldeweg, die is gebouwd tussen het oude centrum
en het nieuwe Eemkwartier. Met het gebouw maakt de RACM zich ongeloofwaardig,
schreef Kramer onlangs in het blad Monumenten. Kramer leidde de restauratie van
onder meer de Beurs van Berlage en de Westertoren in Amsterdam.

'De dienst geeft nota bene zelf cursussen over het herbestemmen van oude
gebouwen, waarvan we er 900 hebben in Nederland. En er zijn prachtige
voorbeelden van hergebruik, zoals het Lloydkwartier in Rotterdam.' Het is, zegt
Kramer, als een minister van Verkeer die 150kilometer per uur rijdt. 'Dat is hem
of haar ook kwalijker te nemen dan een gewone burger.'

Maar volgens woordvoerder Ben de Vries van de RACM is de nieuwbouw niet meer dan
logisch. 'Toen we 10jaar geleden gingen zoeken naar een groter gebouw, was er
niet direct een geschikt oud gebouw voorhanden. Bovendien willen we dat het
gebouw voldoet aan de eisen van de tijd. En de rijksoverheid heeft een
voorbeeldfunctie vervuld als opdrachtgever in de vormgeving van Nederland.

Volgens De Vries is het 'supermoderne' gebouw met zijn achterover hellende
glazen gevel een ode aan Hollands verleden. 'In de gevel weerspiegelen de
wolkenluchten zoals Ruysdael ze schilderde in de 17de eeuw. En het tientallen
meters hoge atrium refereert aan de kerkruimtes zoals Saenredam ze liet zien.

Het gebouw is zo een 'scharnierpunt' tussen heden en verleden, vindt de de
Rijksdienst voor het Cultureel Erfgoed, zoals de RACM vanaf 11 mei gaat heten.

LOAD-DATE: April 27, 2009

LANGUAGE: DUTCH; NEDERLANDS

NOTES: 'Dit gebouw maakt de dienst ongeloofwaardig'

GRAPHIC: 28KNharmen_ph01, Gebouw van de Rijksdienst voor het Cultureel Erfgoed.

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              108 of 155 DOCUMENTS



                                 de Volkskrant

                                 April 25, 2009

Europees Staatscircus;
essay de europese verkiezingen

BYLINE: Willem de Bruin

SECTION: HET VERVOLG; Blz. 38-39

LENGTH: 1646 woorden

SAMENVATTING:

Op 4 juni zijn de Europese verkiezingen; het eerste debat zit er al op. En het
is iedereen ontgaan, want Europa is niet populair. Toch kun je twijfelen aan de
zin van Europese verkiezingen en tegelijk vóór Europese samenwerking zijn. Door
Willem de Bruin

VOLLEDIGE TEKST:

GroenLinks deelt condooms uit met de tekst: 'Ik heb zin in Europese
gemeenschap'. Humor of wanhoop? Hoe dan ook, de campagne voor de Europese
verkiezingen - in Nederland op 4 juni - is begonnen. Het eerste debat tussen de
Nederlandse lijstaanvoerders zit er zelfs alweer op, al zal menigeen dat zijn
ontgaan. Te vrezen valt dat de condooms van GroenLinks, en dat geldt niet minder
voor de ventilatortjes van de VVD (fan of Europe) of de stickers met verwijzing
naar de website van CDA-lijsttrekker en motorrijder Wim van de Camp
(demotorvaneuropa.nl), de kiezer amper zullen weten te mobiliseren.

Even voorspelbaar zijn straks de verongelijkte reacties over de lage opkomst. De
eerste prognoses voorzien een nog lagere opkomst dan vijf jaar geleden. Toen nam
45 procent van de kiezers de moeite naar de stembus te komen. Dat was het
gemiddelde voor heel Europa - Nederland zat daar met 39 procent een eind onder.

Mogelijk valt de opkomst in Nederland dit keer mee. Niet omdat kiezers alsnog
hun steun aan Europa willen betuigen, in tegendeel. De eerste peilingen laten
zien dat vooral de belangrijkste critici van Europa, PVV en SP, hiervan zullen
profiteren. De PVV is het duidelijkst: niet nog meer macht voor het
Europarlement. In plaats daarvan moet de Tweede Kamer het recht krijgen
'Brusselse' besluiten terug te draaien. De PVV maakt er geen geheim van dat het
Europarlement van haar zelfs mag worden afgeschaft.

De kans dat voor dit laatste standpunt ooit een meerderheid zal worden gevonden,
lijkt nihil. Als kiezers niet gaan stemmen, omdat zij verwachten dat het
Europarlement hun belangen in Brussel behartigt, maar omdat zij juist tegen het
bestaan van het parlement zijn, is er evenwel iets grondig mis. Waarom dan toch
iedere vijf jaar dit circus georganiseerd, als al van te voren vaststaat dat
niemand de voorstelling wil zien?

De legitimiteit van het Europees Parlement is vaker ter discussie gesteld. Een
discussie die niet veel verder komt, zolang de parlementsleden zelf heilig in
hun missie blijven geloven en de lidstaten wel uitkijken kritiek te leveren. Is
het democratisch tekort immers niet het belangrijkste punt van kritiek op Europa
en pleit dat niet veeleer voor een versterking van het Europarlement? Maar wat
als het Europarlement niet het antwoord is op het democratisch tekort, maar
juist de belichaming daarvan?

Bewoners vergeten

Als de verkiezingen straks uitdraaien op een herhaling van het referendum in
2005, rijst de vraag wie ditmaal de zwartepiet krijgt toegeschoven. Na het
overtuigende Nederlandse 'nee' tegen de ontwerpgrondwet werd door politici in
alle toonaarden schuld bekend: al metselend aan het Europese bouwwerk was men de
bewoners even vergeten. Om vervolgens alles in het werk te stellen geen nieuw
referendum te hoeven houden. De Nederlandse regering had er, zo moest de burger
begrijpen, alles aan gedaan de elementen die aan een grondwet deden denken uit
het verdrag te halen. Daarmee verviel in de Haagse logica ook het argument de
tekst opnieuw aan de kiezer voor te leggen.

Onbedoeld werden de 'nee-stemmers' zo in hun oordeel over Europa bevestigd.
Voormalig VVD-leider Frits Bolkestein waarschuwde precies voor dit effect in een
artikel op de opiniepagina van de Volkskrant. Hoewel zelf geen voorstander van
referenda, was het volgens hem niet meer dan consequent dat als je over het
eerste ontwerpverdrag een referendum houdt, je ook de wijzigingen opnieuw aan de
kiezer voorlegt. 'Doet de regering dat niet, dan zullen de mensen allicht
denken: wat de dames en heren politici door de voordeur niet is gelukt, doen zij
nu door de achterdeur. Het zal het eurocynisme vergroten.'

Of het cynisme zich op 4 juni zal uiten in wegblijven of 'tegenstemmen' moet
blijken. Waar het om draait is dat het Europees Parlement dit cynisme niet kan
wegnemen, omdat het parlement een onderdeel vormt van het complex waartegen de
onvrede zich richt. Met hoeveel macht het ook wordt bekleed, het blijft in de
ogen van veel kiezers in de eerste plaats een orgaan van de Europese elite.
Eerder een 'fanclub van de Europese Unie', in de omschrijving van de SP, dan een
kritische controleur namens de burgers van de lidstaten.

Kon men toen, in de jaren zeventig, nog hopen dat de integratie zijn eindpunt
zou vinden in een politieke unie met een Europese regering aan het hoofd, anno
2009 is dit een utopie geworden. Waar een Europese staat, Europese burgers en
een Europese publieke ruimte ontbreken, vertegenwoordigen de leden van het
Europees Parlement vooral zichzelf. Meer macht vergroot daarom de
aantrekkingskracht van het Europarlement niet. Het probleem is niet het gebrek
aan macht, maar het gebrek aan gezag.

Terwijl nationale parlementen steeds meer aan macht hebben ingeboet, is het
Europarlement er in weerwil van de toegenomen invloed niet in geslaagd dit
verlies aan legitimiteit te compenseren. Het effent de weg voor populistische en
nationalistische partijen in wier ogen het Europese project is gekaapt door een
kosmopolitische elite die lak heeft aan de nationale soevereiniteit en de zorgen
van 'gewone' burgers.

Ook wie de Europese samenwerking een warm hart toedraagt, zou zich moeten
afvragen of het Europarlement het draagvlak onder Europa niet eerder ondermijnt
dan versterkt. Geschrokken van het Nederlandse en Franse 'nee' tegen de
grondwet, door de Ieren nog eens herhaald, zijn ook traditioneel pro-Europese
partijen zich in elk geval met de mond kritischer gaan opstellen. Lag het accent
voorheen op groter en meer, nu is subsidiariteit het sleutelwoord geworden: de
EU moet alleen doen wat het beste gezamenlijk kan worden gedaan en de rest
overlaten aan de lidstaten.

In het Verdrag van Lissabon, zoals de herziene grondwet is gaan heten, is mede
op voorstel van Nederland een 'noodremprocedure' opgenomen, die nationale
parlementen de mogelijkheid geeft een voorstel van de Europese Commissie terug
te sturen als men van mening is dat hier geen taak ligt voor Europa. De drempel
hiervoor is overigens zo hoog dat het nog maar de vraag is of dit de Brusselse
beleidsmachinerie zal kunnen stoppen.

Desondanks zadelt het Europa op met het slechtste van twee werelden. Kennelijk
is het belang van de burger bij het Europees Parlement niet in goede handen.
Onvermijdelijk doemt de vraag op wat dan nog de meerwaarde is van het
Europarlement. Als subsidiariteit inderdaad een van de leidende principes in de
EU is, 'valt nog te bezien of het EP zelf de subsidiariteitstoets kan
doorstaan', aldus de Clingendaal-onderzoekers Adriaan Schout en Jeroen van
Dijken eerder dit jaar in de Volkskrant.

Economische crisis

Dit maakt het niet minder belangrijk uit het vaarwater van de PVV en zijn
geestverwanten te blijven. Wie twijfelt aan de zin van de Europese verkiezingen
kan heel goed voor Europese samenwerking zijn. De economische crisis heeft de
noodzaak van die samenwerking meer dan ooit aangetoond. Zonder de euro zou
Nederland een stuk slechter af zijn geweest. De klimaatverandering kan alleen in
gezamenlijkheid worden aangepakt en de groeiende afhankelijkheid van Russisch
gas heeft meer dan eens de noodzaak van een Europees energiebeleid onderstreept.
De crisis heeft echter ook duidelijk gemaakt dat als de nood aan de man komt, de
werkelijke macht in Europa nog altijd bij de nationale regeringen ligt, al doet
Eurocommissaris Kroes nog zo haar best het gezag van de Europese Commissie te
herstellen.

Een gedeeltelijke 'renationalisatie' van het Europees beleid is onvermijdelijk
wil er voldoende steun onder de bevolking blijven bestaan voor de aanpak van
problemen waarbij Europese samenwerking wel is gewenst. De interne markt heeft
zijn waarde bewezen, maar is van een middel tot welvaartsvergroting steeds meer
een doel op zich geworden. Ook hier keert het tij, zoals bijvoorbeeld blijkt uit
de weerstand die de liberalisering en privatisering van de stroomvoorziening
oproept.

Nog altijd is een ruime meerderheid van de Nederlandse bevolking voor Europese
samenwerking. Het lijdt geen twijfel dat veel neestemmers destijds amper weet
hadden van de inhoud van de ontwerpgrondwet. Daar ging het ook niet om. Het
'nee' was in de eerste plaats gericht tegen het gevoel niets over de richting en
de inhoud van die samenwerking te vertellen te hebben.

Een oud idee om de kloof tussen Europa en de bevolking in de lidstaten te
verkleinen, is herinvoering van het dubbelmandaat. Waarom zou een lid van de
Tweede Kamer niet ook zitting kunnen nemen in het Europarlement? Hans van
Baalen, lijsttrekker bij de Europese verkiezingen voor de VVD, ziet dat wel
zitten. Zo'n combinatie lijkt onder de huidige omstandigheden niet realistisch.
Daarvoor is het takenpakket van het Europarlement veel te groot geworden.

Waarom niet nog een stap verder gezet? Niet door het Europarlement zonder meer
af te schaffen. Ook wanneer het zwaartepunt van de democratische controle weer
naar de lidstaten verschuift, blijft behoefte bestaan aan onderling overleg en
coördinatie. Om terugkoppeling naar de lidstaten te verzekeren kan dat overleg
het beste worden gevoerd door de leden van de nationale parlementen. In die zin
kan het huidige Europarlement beter worden afgeschaft en vervangen door een - in
omvang en taak - afgeslankt parlement gekozen door en uit de leden van de
nationale parlementen. Geen concurrent van de Tweede Kamer, maar een aanvulling
daarop.

Sommigen zullen zeggen, dat is geen stap vooruit, maar een stap terug. Naar de
situatie zoals die tot 1979 bestond om precies te zijn, het eerste jaar dat
directe verkiezingen voor het Europees Parlement werden gehouden. Draai het om:
misschien werd toen een net iets te grote stap gezet.

LOAD-DATE: April 24, 2009

LANGUAGE: DUTCH; NEDERLANDS

NOTES: In Europa ligt de werkelijke macht nog steeds bij de regeringen; Kop;
Wie? Willem de Bruin; Wat? Commentator bij de Volkskrant; Waarover? Europa. Op 4
juni zijn de Europese verkiezingen; de animo is gering.

GRAPHIC: 25VV5open_ph01

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              109 of 155 DOCUMENTS



                                 de Volkskrant

                                 April 22, 2009
                                    woensdag

Evelien Tonkens Honderd burgers over het klimaat;
Evelien Tonkens Honderd burgers over het klimaat

SECTION: FORUM; Blz. 9

LENGTH: 768 woorden


Op 26 september gebeurt het, om 9 uur precies. Houd die dag nog even vrij, want
misschien wordt u wel gevraagd. Misschien bent u een van de honderd 'gewone
burgers' die op die dag met elkaar in Den Haag in debat mogen gaan over
klimaatverandering. Wat moet er gebeuren om de opwarming van de aarde een halt
toe te roepen? Wat adviseren deze burgers en 5.900 uitverkorenen uit andere
landen de delegaties die in december naar de internationale klimaattop in
Kopenhagen gaan?

Op diezelfde 26ste september om 9 uur lokale tijd komen in nog 43 andere landen
-van Mali en China tot en met de VS en Japan- honderd gewone burgers bijeen.
Sommige grote landen formeren meerdere groepen. Al met al zullen er op die dag
zesduizend mensen in zulke burgerfora meedoen. Voor het eerst in de geschiedenis
zullen zo veel mensen op zo veel plaatsen met elkaar debatteren over eenzelfde
onderwerp, gericht op eenzelfde doel.

Het is een initiatief van het Deense technologie-instituut Technologieradet. In
Nederland wordt het debat georganiseerd door het Rathenau Instituut.

De spanning zou al moeten oplopen. Wie gaan er gevraagd worden? Hoe worden die '
gewone burgers' geselecteerd, die namens ons allen adviezen gaan geven?
Afgesproken is dat ze representatief zijn in termen van leeftijd, sekse,
opleidingsniveau en regio. Ze mogen geen activist zijn of woordvoerder zijn van
een organisatie. Die komen ook aan het woord, maar als informant. Een moeizaam
onderscheid. Een actief lid van Milieudefensie, Greenpeace of de fietsersbond
ENFB, is dat een gewone burger of een activist? Als je zulke activisten
uitsluit, straf je eigenlijk hun activisme, in plaats van het te belonen.

Het risico bestaat dat zulke kenners het debat domineren. Nodig is daarom een
scherpe, rechtvaardige voorzitter. Met een zwakke voorzitter overheersen sowieso
de perspectieven van de brutalen en hoger geschoolden. In burgerfora over
criminaliteit in Chicago kwamen met een zwakke voorzitter de enorme problemen
met straatroof, inbraak en drugscriminaliteit van het arme deel van de wijk niet
eens ter sprake. Arm en rijk bogen zich enthousiast alleen over de relatief
onbeduidende problemen van het rijkere deel van de wijk. In fora met een goede
voorzitter gebeurde dit niet, zo analyseerde de politicoloog Archon Fung in zijn
boek Empowered participation.

Het is nog erg stil rond het burgerforum van 26september. Op de website van het
Rathenau Instituut is dit evenement in een diepe slaap gehuld. Het project start
vanaf juni, staat er vermeld. Veel te laat! Alleen als het nu begint, kan het
een waarlijk democratisch evenement worden.

Allereerst moeten de selectiecriteria voor deelnemers worden besproken. In elk
land mogen landspecifieke selectiecriteria een rol spelen. Dat biedt een kans om
de scheiding tussen activisten, deskundigen en gewone burgers te relativeren.
Specifiek voor Nederland is dat 4miljoen van de 7,2miljoen huishoudens lid zijn
van een natuur-, milieu- of dierenbeschermingsorganisatie. Dus is het redelijk
dat ook bijna de helft van de vertegenwoordigers lid is. Een ander uniek punt
van Nederland is de fiets. Hoe de fiets ook elders opwarming kan tegengaan:
daarover kunnen juist wij wat zeggen. Dat rechtvaardigt een goede
vertegenwoordiging van fietsers in het forum.

Vervolgens moeten de burgers razendsnel gevraagd worden. Opdat ze zich inlezen
en er op feesten en partijen tot vervelens toe over praten. Dat is noodzakelijk
voor hun representativiteit.

Zoals vaak denkt de organisatie bij representatie alleen aan wat de politicoloog
Hannah Pitkin descriptieve representatie noemde: de mate waarin de forumleden
qua sekse, etniciteit, leeftijd enzovoorts lijken op degenen die ze
vertegenwoordigen. Dat valt meestal tegen: mensen die meepraten zijn over het
algemeen hoger opgeleid en ouder. Maar minstens zo belangrijk zijn hun formele
en symbolische representatie: de mate waarin zij zich naar hun achterban
verantwoorden en de mate waarin in hun standpunten andere stemmen meeklinken.

Om hun formele en symbolische representatie te verhogen, moeten de deelnemers al
maanden voor 26 september zo veel mogelijk andere meningen horen en met zo veel
mogelijk andere mensen in debat gaan. De media hebben hierin ook een rol. Alleen
als die erover berichten, hebben de honderd uitverkorenen op feesten en partijen
ook iets te bespreken. Hoog tijd dus voor een tijdelijke rubriek in deze krant:
'nog ... dagen tot 26 september', met meningen en feiten over
klimaatverandering. De Deense democratische traditie evenaren we niet snel maar
toch: dit is onze kans om weer een beetje gidsland te zijn. Grijp die!

vk.nl/opinie

LOAD-DATE: April 21, 2009

LANGUAGE: DUTCH; NEDERLANDS

NOTES: Evelien Tonkens is onder meer hoogleraar burgerschap.

GRAPHIC: FO_Tonkens

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              110 of 155 DOCUMENTS



                                 de Volkskrant

                                 April 18, 2009
                                    zaterdag

Kop;
HansWansink De droom van Wiegel

SECTION: FORUM; Blz. 9

LENGTH: 673 woorden


Hij weet heel goed dat het er op korte termijn niet inzit. Toch droomt Hans
Wiegel hardop van een liberale krachtenbundeling. Rutte, Verdonk, Wilders en
Pechtold: eigenlijk horen ze volgens het erelid van de VVD onder één dak thuis.

Liberalen noemen ze zichzelf immers allevier, redeneert Wiegel. En het kwartet
is het volgens hem eens over de hoofdzaak: een kleinere staat en meer ruimte
voor het individu en de onderneming. Je kunt het een fata morgana noemen, maar
ook een gezonde ambitie.

Hans Wiegel (Amsterdam, 1941) vindt het huidige aantal Kamerzetels van zijn
partij, 21, ver onder de maat. Daar heeft hij natuurlijk gelijk in. We moeten 37
jaar teruggaan om lager dan het huidige aantal uit te komen.

Wiegel werd in 1972 lijsttrekker van de VVD. Hij behaalde een ongekende zes
zetels winst, zodat de VVD van 16 naar een toenmalig record van 22 zetels
groeide. Van een partij van burgerheren maakte Wiegel de VVD tot een partij van
wat Mark Rutte de hardwerkende Nederlanders noemt.

Zijn opvolger Ed Nijpels scoorde in 1982 36 zetels en Frits Bolkestein vestigde
in 1998 het record van 38 zetels. Hans Dijkstal (24 zetels in 2002) en Gerrit
Zalm (28 zetels in 2003) traden af wegens gebrek aan succes. De nieuwe
voorzitter van de VVD, Ivo Opstelten, heeft laten weten op te stappen als zijn
partij bij de volgende Kamerverkiezingen, uiterlijk over twee jaar, onder de 35
zetels scoort. Dat is dus de norm die de VVD zelf hanteert.

Haalbaar? De VVD staat in de Politieke Barometer van Interview/NSS en de peiling
van Maurice de Hond deze week op veertien zetels, bij TNS NIPO een paar zetels
hoger. Rutte zal dus bij wijze van spreken zowel bij Pechtold als bij Wilders
tien zetels moeten terughalen om de Opstelten-norm waar te maken.

Dat wordt een titatengevecht op twee fronten. Het zal een onmogelijke opgave
blijken. Zeker wanneer de VVD blijft weigeren te kiezen voor het een of het
ander, voor het politieke centrum of voor de rechterflank.

Wiegel redeneert anders: if you can't beat them, join them. Als we de leden van
de club van Wiegel bij elkaar optellen, ontstaat een heel ander beeld dan die
armzalige veertien zetels. Niet zozeer door Rita Verdonk, anderhalf jaar geleden
nog de grote favoriet van Wiegel in de strijd met Rutte. Verdonk is in de
dagkoersen niet meer waard dan de zetel waar ze nu op zit. Pechtold van D66
(drie zetels in de Kamer) scoort in de peilingen enkele zetels meer dan Rutte,
terwijl de PVV van Wilders (nu negen zetels) tussen de 26 en 32 zetels staat. De
liberale club van Wiegel is dus al gauw goed voor een zetel of zestig. Als zijn
eigen VVD moet worden opgeofferd aan een liberale hergroepering, dan moet het
maar, meent het erelid.

Intussen is er ook een ander initiatief: het clubje vrijzinnigen van Thom de
Graaf, de voormalige politieke aanvoerder van D66. Zij kwamen vorige week met
het boekje Open en onbevangen - De noodzaak van politieke vrijzinnigheid. De
populisten van de PVV mogen niet meedoen van De Graaf en de zijnen. Maar
liberale PvdA'ers en europarlementariër Kathalijne Buitenweg, die zich warm
lijkt te lopen voor het leiderschap van GroenLinks, weer wel. Namens de VVD zijn
Hans Dijkstal, Frank de Grave, Atzo Nicolaï en Pieter Winsemius van de partij.

De VVD is dus niet langer de vanzelfsprekende liberale thuishaven. Dat kunnen
Opstelten en Rutte niet op zich laten zitten. Rutte is weliswaar hyperactief,
maar liet steken vallen in de debatten over de crisis, over de weigering van
Wilders door Engeland en over de vrijheid van meningsuiting. Vooral ontbreekt
het de VVD aan een Groot Verhaal over het Liberalisme na de Crisis.

De eerste krachtmeting tussen de liberale concurrenten vindt op 4 juni plaats.
Bij de Europese verkiezingen kan de VVD met lijsttrekker Van Baalen een
eurorealistische middenpositie innemen tussen de eurofielen van D66 en de
nationalisten van de PVV. Maar de VVD zal er rekening mee moeten houden dat die
verkiezingen helemaal niet over Europa gaan, maar over de vraag wie de echte
leider is van de liberale oppositie: Rutte, Pechtold of Wilders.

LOAD-DATE: April 17, 2009

LANGUAGE: DUTCH; NEDERLANDS

NOTES: Hans Wansink (1954) is politiek commentator van de Volkskrant.
h.wansink@volkskrant.nl

GRAPHIC: FO_Wansink

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              111 of 155 DOCUMENTS



                                 de Volkskrant

                                 April 6, 2009

Hiphop kan wereldwijd verenigen

BYLINE: Jeff Johnson

SECTION: FORUM; Blz. 09

LENGTH: 683 woorden

SAMENVATTING:

De vaak gedemoniseerde hiphop moet je inzetten om bevolkingsgroepen die elkaars
cultuur verder niet hoeven, nader tot elkaar te brengen, zegt Jeff Johnson.

VOLLEDIGE TEKST:

Nu ik in Amsterdam ben voor de conferentie van de P!oneers ter gelegenheid van
de viering van 400 jaar New York-Amsterdam, vraag ik me af hoe straks de relatie
moet zijn tussen de nieuwe generatie transatlantische leiders. Ik keek op tv
naar president Obama toen die in Londen met andere politieke leiders sprak over
een groter stimuleringspakket versus meer toezicht, en ik vroeg me af of de
inwoners van hun landen ook met elkaar onderhandelen. Transatlantische relaties
zijn, hoewel al jaren oud en vaak onzichtbaar, nog steeds relevant. Jongeren aan
beide zijden van de plas zouden moeten zien dat zij via het sociale fenomeen dat
hiphop heet, de sleutel in handen hebben om die relatie te herdefiniëren.

Als zwarte man die woont in Amerika en is geboren in Groot-Brittannië en die
door heel Europa heeft gereisd, geloof ik dat de naoorlogse relaties intact
kunnen blijven als ze maar voortdurend worden gevoed met progressieve ideeën van
beide zijden van de Atlantische Oceaan. Toen ik keek naar de berichtgeving over
de G20, kreeg ik het gevoel dat ons (burgers van de NAVO-landen en van 'de
wereld') wordt gevraagd de regeringen te steunen om de economie er weer bovenop
te helpen, handelsakkoorden te sluiten en het terrorisme te bestrijden - echter
niet door een echt ideologisch verbond te sluiten tussen de inwoners van de
genoemde landen.

Het naoorlogse model van een verbond tussen Noord-Amerika en Europa is antiek en
heeft dringend behoefte aan vernieuwing. Met alle respect voor onze politieke
leiders, er is geen president, geen premier of wereldconferentie die daarvoor
kan zorgen. Een nieuw en modern verbond kan alleen worden opgebouwd door
inspanningen van 'gewone' burgers.

De werkelijke kracht en energie van een nieuw transatlantisch netwerk zal bij
elkaar brengen wat veel politici het meest nerveus maakt: de virtuele natie. Nu
de wereld steeds kleiner wordt en mensen steeds vaker direct getroffen worden
door collectieve en persoonlijke beslissingen van burgers in verschillende delen
van de wereld, zal de virtuele natie mensen met elkaar verbinden op een wijze
die nooit door iets als het nationalisme kan worden afgedwongen.

Zo'n transatlantisch verbond zal echt van invloed zijn op klimaatverandering,
genocide, het conflict tussen religies en ideeën, en andere sociale en politieke
kwesties, door virtuele naties te scheppen van mensen, die zich niet vanwege hun
paspoort aansluiten maar vanwege hun toewijding aan verbetering van de wereld.
Leden van diverse landen zullen claimen: 'Ik ben een lid van de financieel
verantwoordelijke natie, de schoneluchtnatie, de eerlijke-wereldhandelnatie of
de anti-oorlogsnatie.'

In Amsterdam zoek ik contact met de lokale hiphopgemeenschap. Waarom? Als ik
kijk naar de ideologische en methodologische opties die er zijn om jongeren te
betrekken bij de opbouw van virtuele naties, spreekt vooral hiphop tot mijn
verbeelding. Ik heb het niet over wereldwijd erkende artiesten,
platenmaatschappijen of grote televisie- en radiostations. Ik bedoel de jonge
mensen die hiphopmuziek maken en ernaar luisteren en die de positieve aspecten
van deze subcultuur omarmen. Ik wil hen ontmoeten omdat ik daar een virtuele
hiphopgemeenschap kan vinden van jonge leiders die geloven in een wereldwijde
visie en die willen samenwerken, met hiphop als vaandel.

Die virtuele natie is nu in staat de dikwijls gedemoniseerde kunstvorm van
hiphop te gebruiken waarvoor die is bedoeld. Zoals voor het oplossen van
conflicten tussen jonge Nederlanders en Marokkanen die elkaars cultuur niet
hoeven, maar die wel hiphop omarmen. Die virtuele hiphopnatie kan de subcultuur
gebruiken om aandacht te schenken aan klimaatverandering en het wereldwijde
gebruik van duurzame energie. Waarover het ook gaat, we kunnen ermee nieuwe
vormen van communicatie en activiteiten bouwen. Ik hoop dat anderen in Amsterdam
er net zo opgewonden over raken als ik en dat we kunnen samenwerken.

LOAD-DATE: April 6, 2009

LANGUAGE: DUTCH; NEDERLANDS

NOTES: Jeff Johnson is journalist, politiek motivator en activist. Dit is een
bekorte versie van zijn toespraak gisteren op het publieksevenement van P!oneers
in Felix Meritis in het kader van 400jaar New York-Amsterdam.

GRAPHIC: 06FOrutten_ph01, Hiphoppers in een McDonald's in het centrum van de
Oekraïense hoofdstad Kiev., Foto Joost van den Broek / de Volkskrant

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              112 of 155 DOCUMENTS



                                 de Volkskrant

                                 April 3, 2009

Kampioen van de gewone man

BYLINE: Hans Bouman

SECTION: CICERO; Blz. 20-21

LENGTH: 740 woorden

SAMENVATTING:

Een schrijver die zijn roman Amerika Amerika noemt, maakt geen geheim van zijn
ambities. Toch zal ook Ethan Canin het verlangen naar 'The Great American Novel'
niet blussen.

VOLLEDIGE TEKST:

American Dad, American Psycho, American Pastoral, Purple America, Americana,
Bars of America, An American Dream, An American Tragedy, USA. Nergens ter wereld
verschijnen zoveel romans die het land in de titel dragen als in de Verenigde
Staten.

Daar zijn tal van redenen voor te bedenken, maar één ervan is het feit dat het
relatief jonge land tot de dag van vandaag bezig is met het vaststellen van zijn
identiteit. Een terugkerend motief in de Amerikaanse literatuur is dan ook het
gegeven dat de oorspronkelijke belofte van de nieuwe natie is bezoedeld, en dat
op de smeulende resten van dit verloren ideaal een nieuw Amerika moet worden
opgebouwd.

Een auteur die zijn roman Amerika Amerika (America America) noemt, beseft dat
hij bepaalde verwachtingen wekt, temeer daar de literaire traditie ook nog eens
is gezegend met het graalmotief dat The Great American Novel heet. Deze ultieme,
met sterren bezaaide roman beschrijft niet alleen het lief en leed van de erin
optredende individuen, maar is tevens een heuse State of the Union.

Ethan Canin, die in 1988 in één keer befaamd werd met de verhalenbundel Emperor
of the Air, heeft met zijn vierde roman op zijn zachtst gezegd een ambitieus
werk geschreven. Het verhaal wordt grotendeels verteld door de 50-jarige Corey
Sifter, en begint met de begrafenis van de op 89-jarige leeftijd gestorven
oud-senator Henry Bonwiller.

Gedurende zijn politieke loopbaan was Democraat Bonwiller de kampioen van de
gewone man en een fervent tegenstander van de Vietnam-oorlog. In 1972 was hij de
gedroomde kandidaat om het tegen Richard Nixon op te nemen in de strijd om het
Witte Huis. Totdat een reeks voorvallen roet in het eten gooide.

Bonwillers begrafenis is voor Corey Sifter aanleiding om uitvoerig terug te
blikken. Als zestienjarige komt Corey, zoon van een loodgieter, in contact met
de Metarey-familie, die zo'n beetje alle bedrijven in en rond het stadje Saline
(NY) bezit en daarmee werkgever is van vrijwel alle inwoners.

Corey wordt door Liam Metarey ingeschakeld als manusje van alles op zijn
landgoed Aberdeen West en weet zich al snel een plek in de familie te verwerven.
Liam heeft vertrouwen in hem en zijn beide dochters flirten met de
arbeidersjongen. Uiteindelijk stelt Metarey hem zelfs in de gelegenheid een
opleiding te volgen.

De sterk sociaalvoelende Metarey is tevens financier van de Bonwiller-campagne
en Corey fungeert geregeld als chauffeur van de presidentskandidaat. Zich
baserend op historische feiten en historische personages opvoerend als Edmund
Muskie, Hubert Humphrey, George McGovern, Edward Kennedy, Arthur Schlessinger jr
en Richard Nixon, schetst Canin een levendig beeld van de verkiezingsstrijd van
1972 die -het Watergate-schandaal indachtig - achteraf alleen verliezers zou
kennen.

Als medewerker van een van de kandidaten is Corey getuige van gebeurtenissen die
bij het grote publiek onbekend zijn. Dit wordt met name relevant wanneer een
tragische gebeurtenis de campagne van Bonwiller om zeep helpt: de dood van zijn
maîtresse bij een auto-ongeluk. Wat er precies is gebeurd, blijft lange tijd
onduidelijk, maar van meet af aan wordt de suggestie gewekt dat er sprake is van
een reeks Chappaquiddick-achtige gebeurtenissen (die in 1969 Edward Kennedys
politieke loopbaan blijvende schade toebrachten), inclusief poging tot cover-up.

Amerika Amerika is een complexe, in de tijd heen en weer springende roman.
Helaas is de structuur, mede als gevolg daarvan, niet altijd even hecht. Soms
blijkt dat de lezer informatie is onthouden, niet zozeer doordat de
gebeurtenissen dat afdwongen, maar omdat daarmee de spanning kon worden
opgevoerd.

Tegelijk is Amerika Amerika een studie in de complexiteit van de moraal,
belichaamd door de nooit helemaal grijpbare Henry Bonwiller, maar ook door Liam
Metarey, wiens goedgunstigheid ten minste deels blijkt geïnspireerd door
schuldgevoelens.

Misschien het geslaagdst is toch weer dat aloude Dickensiaanse verhaal van de
ambitieuze jongeman, die een kans krijgt aan zijn milieu te ontstijgen, deze
kans met beide handen aangrijpt, om vervolgens te ontdekken dat de wereld waarin
hij zich zo'n onverwachte plek heeft weten te verwerven minder mooi is dan hij
altijd had gedacht. Ook al heet die wereld dan Amerika.Hans Bouman

LOAD-DATE: April 2, 2009

LANGUAGE: DUTCH; NEDERLANDS

NOTES: Amerika Amerika; Uit het Engels vertaald door Barbara de LangeAnthos; 451
pagina's; (E) 22,95ISBN 978 90 414 1356 7

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              113 of 155 DOCUMENTS



                                 de Volkskrant

                                 April 3, 2009
                                    vrijdag

'Trouwe klant krijgt bij ons hogere rente';
Interview Turhan Cemal Beriker

BYLINE: Frank van Alphen

SECTION: ECONOMIE; Blz. 8

LENGTH: 396 woorden

DATELINE: AMSTERDAM


AMSTERDAM Credit Europe Bank (CEB), onder meer actief op de internetspaarmarkt,
behoort tot de kleinere Nederlandse banken die vorig jaar wel groeiden en winst
boekten. De winst steeg met een kwart ondanks de onrust op de financiële markten
en een rente van 4,5procent voor de spaarders. Dit blijkt uit de donderdag
gepubliceerde cijfers. 'Wij zitten niet in ingewikkelde producten. We zijn sterk
in kortlopende handelskredieten', zegt bestuursvoorzitter Turhan Cemal Beriker
(40).

CEB biedt een relatief hoge rente. Is dat vol te houden nu de Europese Centrale
Bank de rente stapsgewijs verlaagt?

'De rente die we uitkeren aan onze spaarders is vergeleken met de rente van de
Europese Centrale Bank hoog. De jaren hiervoor was de rente niet bijzonder hoog,
maar in lijn met de ECB-rente. We betaalden gewoon een goede rente die hoger was
dan bij veel andere banken.'

'We verwachten dat de rente op termijn daalt. We willen trouwe klanten belonen.
Voor de groep die al langer bij ons spaart, willen we een apart hoger tarief
introduceren.'

Wie spaart bij CEB?

'Onze klant is jan modaal. Gemiddeld heeft een spaarder 21duizend euro bij ons
staan. In totaal hebben we 2,1miljard euro in Nederland opgehaald. We richten
ons bewust op de doorsnee spaarder. In het begin gaven we minder rente bij hele
hoge bedragen.'

CEB groeit en boekt winst. Heeft u geen last van de kredietcrisis?

'We maken ons natuurlijk wel zorgen over de economische teruggang, maar we
hadden vorig jaar een uitstekend jaar. Het balanstotaal steeg met 27procent naar
9,5miljard euro. Hierdoor staan we in de top tien van de grootste banken in
Nederland.

Dit jaar verwachten we weer winst, maar het zal moeilijk zijn omdat de handel
daalt en de prijzen van zaken zoals olie, metalen en kunstmest zijn gedaald. Het
financieren van grondstoftransacties is onze voornaamste inkomstenbron.'

CEB wordt vaak een Turkse bank genoemd. Wat is de link met Turkije?

'We hebben Turkse wortels, waar we trots op zijn, maar we zijn geen Turkse bank.
Sinds 2006 staan we los van de Turkse Finansbank. We zijn een internationale
bank met het hoofdkantoor in Nederland. De Nederlandsche Bank (DNB) is onze
eerste toezichthouder. Spaarders vallen ook helemaal onder de Nederlandse
depositogarantieregeling.

Via de locale toezichthouders houdt DNB ook onze banken in bijvoorbeeld Rusland,
Roemenië en België in de gaten.' Frank van Alphen

LOAD-DATE: April 2, 2009

LANGUAGE: DUTCH; NEDERLANDS

GRAPHIC: 03ECminiinterview_ph01

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              114 of 155 DOCUMENTS



                                 de Volkskrant

                                 March 28, 2009

Cat Power;
iemand met smaak

BYLINE: tekst en beeld Gert Jonkers

SECTION: MAGAZINE; Blz. 44

LENGTH: 513 woorden

SAMENVATTING:

De Amerikaanse zangeres weet jeansgigant Levi's niet op het goede pad te
brengen.

VOLLEDIGE TEKST:

Hoewel het algemeen bekend is dat haar concerten als een spelletje Russisch
roulette zijn (verpletterend mooi of helemaal geen bal aan, nooit iets
ertussenin), komt er uit mijn mond geen kwaad woord over zangeres Chan Marshall,
beter bekend als Cat Power. Haar album The Greatest, uit 2006, is precies wat de
titel doet vermoeden. Ik heb het inmiddels tijdens nachtelijke deadlines zo
grijsgedraaid dat het niet leuk meer is, maar het blijft een absolute aanrader
voor iedereen die The Greatest niet al vijfduizend keer gehoord heeft. Cat Power
werd ooit omschreven als een kruising tussen Nick Drake en Nina Simone, en beter
valt het niet uit te drukken, met de toevoeging dat het muziek van nu is en geen
retrotrip. Behalve met grote muzikale gaven is Cat Power gezegend met een
interessant rond gezicht, waarin haar ogen tamelijk ver uit elkaar staan, en een
geslaagd signature kapsel van lang steil haar met een flinke pony. Ze kleedt
zich in een mix van gekregen designerkleren (Hermès, Chanel) en een gevonden oud
legerjasje of een versleten T-shirt. Kortom, een cool voorkomen overgoten met
een flinke scheut sterke drank, soms afgewisseld met een maandje
ontwenningskliniek, dus ze past ook in het genre 'Amy Winehouse', waar de media
zo dol op zijn. Cat Power is bij uitstek fotogeniek, hoewel een sessie in 2003
met de kort daarna overleden Richard Avedon een lelijke, ouwelijke foto
opleverde (zie Google). De keren dat ze voor fan Karl Lagerfeld poseerde pakten
beter uit. Cat Power is dus inmiddels een soort mode-icoon, hoewel ze met die
rol niet helemaal op haar gemak lijkt. Ooit zei ze podiumangst te hebben en
liefst in het donker op te treden. Applaus tussen de liedjes door brengt haar
van haar à propos, zo verlegen is ze. Maar de kachel moet branden in huize
Marshall en dus duikt ze dit seizoen op in de reclamecampagne van Levi's. En dat
is helaas geen onverdeeld genoegen. Het meest legendarische jeansmerk op aarde,
met een back catalogue en een reputatie om elke concurrent groen van jaloersheid
te maken, is al geruime tijd de weg kwijt. Levi's probeert trashy spijkerbroeken
voor Jan met de pet te maken, en kan niet uit de voeten met haar eigen traditie;
iets wat Ralph Lauren, die bovendien zijn zogenaamde traditie domweg verzonnen
heeft, met zijn Levi's- achtige submerk Double RL juist heel erg goed doet. In
de campagne voor Levi's voert Cat Power, die in zekere zin de Janis Joplin van
nu is, een soort jarenzeventigtoneelstukje op, met studded vestjes en flared
jeans met een te lage tailleband om modieus te zijn. Het zit er allemaal precies
náást. Als Levi's modern wil zijn, waarom put het dan niet wat meer uit de
momenteel veel invloedrijkere jaren tachtig? En waar is de boyfriend jeans, de
thans in modebladen veelbesproken grote, afgedragen spijkerbroek voor vrouwen
die eruitziet als een oude broek van haar vriend? Die hele trend is totaal
gebaseerd op de aloude Levi's 501, en iedereen haakt erop in, behalve Levi's
zelf.

LOAD-DATE: March 30, 2009

LANGUAGE: DUTCH; NEDERLANDS

GRAPHIC: Chan Marshall, alias Cat Power, ligt op bed in een booty flare jeans

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              115 of 155 DOCUMENTS



                                 de Volkskrant

                                 March 24, 2009
                                    dinsdag

Bonus;
TV Jean-Pierre Geelen

BYLINE: Jean-Pierre Geelen

SECTION: MEDIA; Blz. 18

LENGTH: 374 woorden


'Ik wil niet dat mijn belastinggeld naar deze idioten gaat.' Het NOS Journaal
deed weer eens straatinterviewtjes en daar was-ie weer: de 'gewone man', ditmaal
over de ING-bank. Mooi, hoe die straatmeningen de media altijd goed uitkomen.
Netwerk peilde de stemming in een winkelcentrum over de verhoging van de
AOW-leeftijd naar 67 jaar. Een anonieme vrouw in het voorbijgaan: 'Lijkt me
helemaal niks.' De man die het een prima plan leek, kwam er natuurlijk niet in.

Dat de ING een fors imagoprobleem heeft, was al langer duidelijk. Tweemaal
overheidssteun vangen en dan rustig doorgaan met het uitbetalen van
megabonussen. Geen Anouk of Jan Mulder die zulke exponenten van de graaicultuur
kan wegpoetsen.

Gisteren dacht ING-topman Jan Hommen dat varkentje zelf wel even te wassen, met
zijn 'moreel appèl' op ING-medewerkers hun bonus terug te storten. Het stond in
elk geval goed.

Maar dan had hij buiten zijn eigen medewerkers gerekend. In De Wereld Draait
Door zaten twee boze burgers: cabaretier Vincent Bijlo en PvdA-parlementariër
Paul Tang. Beiden hadden ze hun ING-rekening opgezegd. Bijlo was naar de ASN
overgestapt; 'daar doen ze niet aan bonussen en ook niet aan wapenhandel'. Het
was niets minder dan een consumentenboycot - zit je net op te wachten in
crisistijd.

Tegenover hen zat een overijverige voorzitter van de ondernemingsraad van ING,
Rob Eijt. Hij viel zijn baas af en verdedigde juist die bonussen. Er was iets
'overtrokken in dit hele gebeuren', hij had het over 'betrouwbaarheid': 'Die
bonussen zijn gewoon afgesproken, en afspraken moet je nakomen'. De pest was:
'Dit is altijd nieuws. U hangt over twee maanden weer aan de telefoon om te
horen hoeveel bonusgeld er teruggestort is.'

Wat zal er gevloekt worden, vanmorgen in de warroom van ING. Probeerden ze een
beeld te kantelen, laat een onderknuppel het weer uit zijn poten flikkeren.
Alles stuk. Vanmorgen heeft Eijt een gesprek met topman Hommen, zei hij. En toen
bleek: 'Hij weet niet dat ik in DWDD zou zitten.'

'Zoekt u soms een andere baan?' vroeg Vincent Bijlo nog. Dat bleek niet het
geval. Eijt: 'Ik werk vanaf '73 bij dit mooie bedrijf, dat zou ik nog graag
willen volhouden.'

Vanavond graag alles over de dagkoers van deze trouwe diender. Met
straatinterviews.

LOAD-DATE: March 23, 2009

LANGUAGE: DUTCH; NEDERLANDS

NOTES: Geen Anouk of Jan Mulder die dit kan wegpoetsen

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              116 of 155 DOCUMENTS



                                 de Volkskrant

                                 March 23, 2009
                                    maandag

Lofzang op de golvende lijnen van sierlijk beton

BYLINE: Bob Witman

SECTION: KUNST; Blz. 10

LENGTH: 798 woorden

DATELINE: HEERLEN

SAMENVATTING:

Oscar Niemeyer

Degelijke tentoonstelling in Heerlen over de 101-jarige wonderarchitect van het
modernisme.

VOLLEDIGE TEKST:

HEERLEN Een artiest die ouder is dan 100 wordt vanzelf een anachronisme.
Althans, die kans lijkt erg groot voor Oscar Niemeyer, de Braziliaanse
wonderarchitect van 101 jaar oud die nog dagelijks aan het ontwerpen is. Kan een
kunstenaarsoeuvre een woelige eeuw lang actueel blijven, zelfs al is het van
beton gemaakt?

In het Glaspaleis in Heerlen is een overzicht ingericht van 72 jaar werk van
Niemeyer. Een goede locatie: het gebouw is net als de architect van een andere
tijd, maar nog altijd beangstigend modern. Het ontwerp van P.J. Peutz
(1896­1974) voor textielfabrikant Schunck uit 1935 is mooi gerestaureerd en
huisvest de tentoonstelling die in Brazilië is gemaakt is ter gelegenheid van
Niemeyers 100ste levensjaar.

Niemeyer is een sculpturale architect, à la Frank Gehry en Zaha Hadid, met de
kanttekening dat Niemeyer (1907) er een stuk eerder was dan Gehry (1929) en
Hadid (1950). Hij is de estheet die schoonheid boven alles stelt, en de levende
legende van het westerse modernisme. Bovendien is hij de architect van de urbane
utopie die Brasilia heet. Eind jaren vijftig van de vorige eeuw moest de nieuwe
hoofdstad van Brazilië in het oerwoud verrijzen volgens alle principes van het
modernisme. Een ontwerp met weidse open ruimtes, lichte betonconstructies, veel
glas en vooral een alles beheersende moderniteit: de moderniteit die ook de
gewone man uit zijn bedompte arbeidswoning die nieuwe tijd in moest tillen.

Niemeyer had toen al nadrukkelijk van zich laten horen. Hij ontwierp samen met
de Zwitserse architect Le Corbusier in de jaren veertig het hoofdkwartier van de
VN in New York. Hij bouwde het slingerende Copan appartementencomplex in Sao
Paulo en een prachtige golvende kerk in Belo Horizonte.

Brasilia moest zijn meesterstuk worden, al kon niemand toen bevroeden dat hij
lang genoeg zou leven om ook het failliet van de utopie te beleven. Voor de
meeste architecten geldt dat het steen langer staat dan zijzelf, bij Niemeyer
wordt het een close finish.

Hoewel de stad zich in sociaal opzicht redelijk rampzalig heeft ontwikkeld, zijn
de planologische opzet van Brasilia (de plattegrond van de stad is een
vliegtuig) en de gebouwen verplichte kost voor architecten. De ontwerpen van
Niemeyer zijn een halve eeuw later nog ijzingwekkend modern. De Esplanada van de
Ministeries en het Nationale Congres met de twee halve bollen zijn iconen van
modernistische stadsplanning.

Brasilia is omschreven als 'een hemel van gewapend beton'. Niemeyer bouwt alles
met beton, maar hij bouwt sierlijk. Hij ontdoet het materiaal van zijn
zwaartekracht en hoekigheid. Altijd ontwerpt hij met golvende lijnen. Hij komt
uit een land van bergen, slingerende rivieren, deinende zee en mooie vrouwen,
zegt hij. Die golven vind je terug in zijn gebouwen. Zoals Le Corbusier een
lofzang dichtte op de rechte hoek, dichtte de Braziliaan op de meander:

Het is niet de rechte hoek die me bevalt

Noch de rechte lijn, hard, inflexibel,

Gemaakt door de mens

Wat mij bevalt, is de vrije en sensuele curve

Hij heeft de wereld fantastische gebouwen gegeven, nog steeds overigens, zoals
de tentoonstelling laat zien. En bij al dat werk getuigt Niemeyer dat niet
functionaliteit, maar schoonheid de essentie is van een goed gebouw.

Zijn gebouwen zijn simpel te begrijpen als je ervoor staat. En ze zijn
fotogeniek. Dat wordt degelijk gedocumenteerd in Heerlen. Hoewel het iets minder
zuinig had gemogen. De meeste gebouwen moeten het met één foto doen, wat afbreuk
doet aan de rijkheid van Niemeyers ontwerpen.

Of de ontwerpen ook geschikt zijn voor de gebruikers, lijkt Niemeyer minder te
interesseren. Een Britse architectuurcriticus verzuchtte ooit: 'For Niemeyer
function is just another F word.'

De vrijheid waarmee Niemeyer ontwerpt, vormt een schril contrast met hedendaagse
architectuur. Een architect moet vandaag zo worstelen met budgetten, functies,
gebruikerswensen, maar vooral schaarsheid van ruimte. De ontwerpen zijn daardoor
minder eenduidig, het eindresultaat is vaak niet te begrijpen al je er voor het
eerst voor staat.

En als je dan ziet wat Niemeyer negen jaar geleden nog ontwierp: het museum van
Niterói in Brazilië. Het is als een UFO die bovenop een klif hangt, met een
prachtig spiraalvormig toegangspad. Het pad dient vast geen enkel doel, maar het
geeft de aanloop naar het museum de allure van een koninklijk schrijden.

Het zijn deze vondsten waarmee de 100-jarige een lange neus trekt naar alle
functionalisten. En die tegenstelling maakt zijn oeuvre nog altijd actueel, want
juist omdat architecten vandaag zoveel minder speelruimte krijgen dan Niemeyer
ooit heeft gehad, is het goed te zien wat compromisloze architectuur soms
vermag.

Bob Witman

LOAD-DATE: March 22, 2009

LANGUAGE: DUTCH; NEDERLANDS

NOTES: Tentoonstelling Oscar Niemeyer (1936-2008). Glaspaleis Schunck, Heerlen.
T/m 1 juni. glaspaleis.nl.; Of de ontwerpen ook functioneel zijn, is minder
belangrijk

GRAPHIC: 23knbob_ph01, Oscar Niemeyers Museum voor hedendaagse kunst, Niterói
(Brazilië, 1996) en zijn gebouw voor de nationale volksvertegenwoordiging
(Brasilia, 1958).
23knbob_ph02

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              117 of 155 DOCUMENTS



                                 de Volkskrant

                                 March 17, 2009
                                    dinsdag

AIG blijft verontwaardiging wekken;
Amerikanen verbolgen dat reddingsgeld voor verzekeraar weglekt naar buitenlandse
banken als ING

BYLINE: Philippe Remarque

SECTION: ECONOMIE; Blz. 7

LENGTH: 503 woorden

DATELINE: WASHINGTON

SAMENVATTING:

Dit weekeinde bleek wat er is gedaan met de 170 miljard noodgeld voor de
verzekeraar.

VOLLEDIGE TEKST:

WASHINGTON Onder de vele boze vragen die de Amerikanen zich stellen over de
redding van grote financiële bedrijven, knaagde die over AIG bijzonder: waar is
de 170miljard dollar naartoe gegaan die de belastingbetalers in de
verzekeringsgigant hebben gestoken?

Sinds het weekeinde is veel duidelijk geworden. Eerst stak een storm van
verontwaardiging op toen bekend werd dat dezelfde financiële divisie die het
conglomeraat met avontuurlijke producten aan de rand van de afgrond heeft
gebracht, ruim met bonussen zou worden bedeeld.

Vervolgens gaf AIG (American International Group) onverwacht toe aan de
langdurige druk van Congresleden: het bedrijf publiceerde toch een lijst van
zakenpartners die in de laatste maanden van 2008 zijn afbetaald met reddingsgeld
van de Amerikaanse overheid. Aanvankelijk was dat volgens AIG onmogelijk, omdat
zo de vertrouwelijkheid van de contracten met deze bedrijven zou worden
geschonden.

Er bleken grote Amerikaanse financiële spelers bij te zitten als Goldman Sachs
(12,9 miljard ontvangen) en Merrill Lynch (6,8 miljard). Maar ook een reeks
buitenlandse banken kreeg via AIG geld van de belastingbetalers. Aanvoerders van
die lijst zijn Societé Générale uit Frankrijk en Deutsche Bank met elk 12
miljard dollar. De Nederlandse banken ING (1,5 miljard) en Rabobank (0,8
miljard) staan iets lager op de lijst.

In principe is de afbetaling van AIG's verplichtingen conform het doel van de
reddingsoperatie. De Amerikaanse regering heeft altijd gesteld dat het omvallen
van AIG te grote schade zou aanrichten aan andere bedrijven in binnen- en
buitenland. Wegens het risico voor het hele stelsel moest AIG overeind worden
gehouden.

Maar gezien de algemene verontwaardiging over de redding van de Wall
Street-firma's, vallen de buitenlandse afbetalingen minder goed. Moeten die
bedrijven niet op de eigen blaren zitten?

'AIG's zakenpartners zijn geen onschuldige slachtoffers', zei Chris Dodd, de
Democratische voorzitter van de commissie voor het bankwezen in de Senaat. 'Het
waren sophisticated investeerders die enorme, onverantwoorde risico's hebben
genomen.'

Bovendien zijn die zakenpartners volledig uitbetaald, terwijl dat volgens
critici juridisch gezien niet noodzakelijk was.

De regering probeert zich inmiddels duidelijk van AIG te distantiëren,
culminerend in de harde woorden die Obama maandag sprak over de bonussen.
Obama's politiek adviseur David Axelrod toont zich openlijk bezorgd dat de
reddingspogingen van de regering worden bemoeilijkt door de grote publieke
verontwaardiging over het gebrek aan verantwoordelijkheid bij de topmanagers.

Obama heeft in zijn rede voor het Congres geprobeerd uit te leggen dat de
redding niet is bedoeld voor de Wall Street-bazen, maar voor de gewone man die
zijn baan dreigt te verliezen door het opdrogen van de kredietstroom. Hij
waarschuwde ook dat er mogelijk nog meer publiek geld nodig is om de financiële
sector te saneren.

LOAD-DATE: March 16, 2009

LANGUAGE: DUTCH; NEDERLANDS

NOTES: President Obama heeft minister Geithner van Financiën opgedragen 'elke
juridische mogelijkheid te benutten' om de 165 miljoen dollar aan bonussen te
blokkeren die het verzekeringsconglomeraat AIG aan zijn medewerkers wil
uitkeren. Door grote reddingsbetalingen is de Amerikaanse overheid nu voor 80
procent eigenaar van AIG.'Dit is een bedrijf dat in financiële problemen is
geraakt door roekeloosheid en hebzucht', zei Obama maandag. 'Hoe rechtvaardigen
ze deze schande tegenover de belastingbetalers die het bedrijf overeind
houden?'; De nieuwe directeur zegt dat hij juridisch niet uit kan onder
contracten van vóór de redding.

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              118 of 155 DOCUMENTS



                                 de Volkskrant

                                 March 14, 2009
                                    zaterdag

Europa voor de gewone m/v

SECTION: FORUM; Blz. 9

LENGTH: 847 woorden

SAMENVATTING:

De sociaal-democratie heeft de netelige positie van laagopgeleide mensen in
Europa veronachtzaamd. Dat moet beter, schrijven René Cuperus e.a.

VOLLEDIGE TEKST:

Een sterker Europa naar buiten en een bescheidener Europa naar binnen. Zo kunnen
we het nieuwe Europees verkiezingsprogramma van de PvdA samenvatten. Zondag, op
het partijcongres, wordt erover besloten. Onder leiding van Jan Pronk is een
programma opgesteld waarmee de PvdA, serieuzer dan andere partijen, belangrijke
conclusies trekt uit het Nederlandse Europadebat van de afgelopen jaren.

Het 'grote nee' bij het referendum over de Europese Grondwet bracht een kloof
aan het licht tussen de Nederlandse bevolking en zijn bestuurders. Er kwamen
sterke gevoelens van onbehagen en vervreemding naar boven. Uiterst zorgwekkend,
speciaal voor sociaal-democraten, is dat de Franse, Nederlandse en Ierse
grondwetsreferenda een grote sociale ongelijkheid lieten zien waar het gaat om
steun voor het Europese integratieproces. Well to do-hogeropgeleiden stemden
massaal ja, minder bemiddelde lageropgeleiden stemden massaal nee.

Dat is alarmerend. De Europese integratie maakt deel uit van een
mondialiseringsproces waarin voor hoogopgeleiden veel te winnen valt, maar
waarin laagopgeleiden steeds meer geconfronteerd worden met concurrentie op de
arbeidsmarkt vanuit landen met een veel lager loonpeil en met afbraak van
beschermingsconstructies. De Europese sociaal-democratie heeft hier te weinig
tegenspel geboden. De economische crisis van dit moment dwingt haar tot een
grondige herziening.

Dat het Europese eenwordingsproject steunt op een elite van hogeropgeleiden en
wordt gewantrouwd door de rest van de bevolking, moet juist de
sociaal-democratie manen tot een diepgaande heroriëntatie op vaart, inhoud,
richting en presentatie van het Europees project. Europa moet anders: minder
technocratisch, minder regelzuchtig, minder uniform. Geen ondergraving van de
nationale verzorgingsstaten.

In het PvdA-program is gekozen voor een formule van meer en minder Europa
tegelijk. Er worden urgente en vergaande Europese ambities geformuleerd op
mondiaal niveau. Europese samenwerking is volstrekt onmisbaar bij klimaat,
milieu en energie. Europa moet ook een actievere rol claimen in zaken van
buitenlands beleid en internationale veiligheid (het Midden-Oosten). Europa
heeft de sleutel in handen voor het oplossen van de voedselcrisis in Afrika,
mits men daar zelf offers brengt voor 'goed bestuur'.

Tegelijkertijd verzet het program zich tegen de neoliberale afbraak van sociale
verworvenheden en tradities in de lidstaten. Een combinatie die op deze manier
alleen bij de PvdA voorkomt.

Neem D66. Dat afficheert zich als de referendumpartij bij uitstek, maar blijkt
niet bereid zich ook maar iets aan te trekken van de uitslag van het referendum
over de Europese Grondwet. Integendeel, op zijn laatste partijcongres stelde D66
het lidmaatschap van de Europese Unie open voor elk land ter wereld dat
democratisch is en de mensenrechten eerbiedigt. India, Japan en Argentinië lid
van de Europese Unie? Je kunt ook zo Europa-minded zijn dat je geen Europa meer
overhoudt.

Tegenover het euro-extremisme van D66 staat de eurofobie van Wilders' PVV. Onder
het motto 'Voor Nederland' wil hij Europa zo goed als ontmantelen. Dat is wel
het domste wat je kunt doen met een land waarvan de economie zwaar op de export
leunt.

De SP is een ander geval. Die vertolkt legitieme sociale kritiek op het te ver
doorgeslagen marktdenken bij de beleidsmakers in Europa. Tegelijk heeft deze
partij nog altijd te weinig op met internationale samenwerking als oplossing van
mondiale problemen. GroenLinks, SP en de PvdA moeten veel meer bondgenoten
worden in het Europees Parlement in hun streven naar een sociaal en duurzaam
Europa.

De economische crisis laat zien dat we Europa harder nodig hebben dan ooit -maar
dan wel een ander Europa. Europa is als samenwerkingsverband van voormalige
erfvijanden historisch gezien nog altijd onovertroffen. Maar de laatste decennia
was de EU zowel aanstichter als doorgeefluik van neoliberale mondialisering.

Pas recent heeft de Europese Unie laten zien een buffer te kunnen zijn tegen de
negatieve gevolgen van de globalisering. Zonder de euro was Nederland een soort
IJsland geweest. Tegelijk heeft de oplossing van de bankencrisis opnieuw het
belang onderstreept van de nationale staat én de nationale belastingbetaler. Om
de economie veilig te stellen, moesten liberale principes over staatsonthouding
aan de kant worden gezet. Sociaal-democraten moeten zich verplichten de cultuur
en verhoudingen van de Europese sociale markteconomie in ere te herstellen.

De overmoed van het neoliberale globalisme, met zijn schaalvergroting en
Angelsaksische arbeidsverhoudingen, waar alles handel is en aandeelhouderswaarde
de ultieme ratio, was niet wat de Europese pioniers voor ogen stond. Europa mag
niet geleid worden door de kortetermijnbelangen van de grote industrielobby's ,
maar moet in de eerste plaats de gewone man/vrouw beschermen.

Gevraagd: een sociaal-democratische reality check van de Europese Unie.

LOAD-DATE: March 13, 2009

LANGUAGE: DUTCH; NEDERLANDS

NOTES: René Cuperus, Paul Bordewijk, Arie de Jong en Jacques Monasch zijn lid
van de Partij van de Arbeid.; Juist sociaal-democraten moeten zich bezinnen op
het Europees project

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              119 of 155 DOCUMENTS



                                 de Volkskrant

                                 March 14, 2009

Moslims en christenen, het blijft schuren

BYLINE: Mischa de Vreede

SECTION: HET BETOOG; Blz. 05

LENGTH: 1982 woorden


'Dé islam bestaat niet!' - een stelling die ik van harte kan beamen. Want neem
nou Indonesië, het grootste moslimland ter wereld. Verreweg de meeste moslims
die ik daar heb leren kennen, doen hun best om goede mensen te zijn. Ze
verrichten secuur hun rituele gebeden, vasten tijdens de ramadan, drinken geen
alcohol en spreken over Mekka zoals hier over Lourdes of Compostella wordt
gesproken: 'Je bent helemaal weg van de wereld.' Volgens de zakat, een van de
zuilen van de islam, zijn ze verplicht om aalmoezen te geven, dus doen moslims
veel aan charitatief werk. Kortom: ik begreep heel goed waarom ze het zo goed
zouden kunnen vinden met de christenen in hun land.

Maar ik zal nooit vergeten hoe ik op visite was bij een welgestelde weduwe,
moslima maar zonder hoofddoek, die ik als vriendin beschouw. De thee was van de
beste kwaliteit en ze had 'Hollandse' koekjes laten bakken. We keuvelden over
haar bezigheden - maatschappelijk werk - en de mijne, en toen opeens kwam de
fatwa tegen Salman Rushdie ter sprake. 'Ja, natuurlijk', zei zij, 'natuurlijk
moet die dood. Wie Allah beledigt verdient de doodstraf.' Waarop ik haar aankeek
en zij mij, en allebei bloosden we. Ook zij moet zich hebben gerealiseerd hoe
groot de kloof tussen ons beiden was. We namen nog een koekje.

Burenruzie

Met die fatwa is het begonnen, volgens mij. Tot twintig jaar geleden wisten
weinig Nederlanders wat 'ramadan' was, en aan de moskee die er hier en daar werd
gebouwd stoorden we ons niet. Het aantal immigranten baarde ons meer zorgen dan
de godsdienst die ze meebrachten. Welwillend keken we vanuit de verte toe hoe de
sjah van Perzië werd opgevolgd door Khomeini. Maar toen was daar die fatwa.
Tegen een Engels auteur nota bene! Opeens kwam de islam gevaarlijk dichtbij.

Ook in Indonesië ging het schuren. In de Minahasa en West-Sulawesi, waar van
oudsher het grootste deel van de bevolking christelijk is, kwam ik mensen tegen
die het woord 'moslim' niet hardop durfden te zeggen. Hoe kerks ze ook waren, de
jongelui onder hen vormden een eigen militie. In Poso zat een dominee in de
gevangenis, beschuldigd van wapensmokkel. Burenruzies liepen uit op moord en
doodslag en dan bleek achteraf altijd dat het ging tussen christenen en moslims.

Helemaal mis liep het op de Molukken. In 1999, na een onnozel incident bij een
busterminal op Ambon, moesten de moslims er weg. Uitgebannen, uitgemoord zelfs
onder het motto 'Kill or be killed'. Zij vochten terug en ik weet nog hoe
ongelovig ik het allemaal tot me liet doordringen. De wreedheden over en weer,
de verwoestingen, de plunderingen. Hele stadswijken platgebrand, dorpjes
uitgemoord. Duizenden slachtoffers, tienduizenden vluchtelingen.

En het hield maar niet op--

Het is nog steeds niet opgehouden. Nog steeds zijn er dorpen en wijken waar
moslims niet durven of willen komen, en omgekeerd. Nog steeds zijn er incidenten
waarbij doden vallen. 'Dan gaat het om dorpen die altijd al elkaars vijand
waren', zeggen de autoriteiten. Ik denk dat ze niet willen weten in hoeverre het
om godsdiensttwisten gaat; de strijd op de Molukken moet dan ook 'burgeroorlog'
heten. Zoals er in Indonesië door de leiders van alle gezindten ook met klem op
wordt gewezen dat het conflict in het Midden-Oosten om macht gaat, om geld en om
grondgebied. Niet alleen om religie.

Maar vooral door de Ambonezen wordt graag naar de Gazastrook verwezen. De
Israëliërs staan voor christenen, de Palestijnen zijn de moslims. Ook zij geven
elkaar de schuld en ze verdedigen zich met dezelfde argumenten: 'Ze wilden ons
de zee indrijven--'

Wie er gewonnen heeft? Een burgeroorlog telt alleen verliezers, maar vooralsnog
heeft de economie er baat bij gehad: die bloeit, dankzij de wederopbouw.

Predikant

Jaspert Slob (64) heeft zich als predikant bijna zijn hele loopbaan bezig
gehouden met Indonesië en ook hij betreurt het dat de godsdienstkwesties zozeer
de aandacht hebben afgeleid van wat hij de echte problematiek noemt: 'De
chronische armoede van het gewone volk.' Wat hem vooral dwars zit, is dat in de
westerse media het slachtofferschap van de christenen zo wordt overbelicht
terwijl het kwaad meestal van beide kanten komt. 'Die drie meisjes, die toen in
Poso zijn onthoofd. Dat was groot nieuws; wijd en zijd bekend. Afschuwelijk!
Maar dat het een wraakactie betrof omdat de christenen kort daarvoor in een
pesantren, een islamitisch internaat, een paar jongens hadden omgebracht, dat
werd er niet bij verteld!'

Met zijn vrouw, Josien Folbert (49), eveneens theologe, woont hij in een
vriendelijk straatje in Salatiga, Midden-Java. De stem van de naburige moskee
klinkt er niet al te dreigend; hij ergert zich meer aan de ringtones van de
ijscoman. Samen werden ze in 2006 uitgezonden door Kerk in Actie van de PKN, en
zijn ze verbonden -Slob inmiddels als emeritus- aan Percik, een organisatie die
zich onder meer bezig houdt met het bevorderen van de interreligieuze dialoog op
Java. 'Praten met elkaar en naar elkaar luisteren, dat gebeurt hier te weinig.'

Het begon in 1994 met enkele aan de christelijke universiteit van Salatiga
verbonden docenten die zich gingen inzetten voor democratisering. Aanvankelijk
kwam dat neer op het bieden van rechtshulp aan arme mensen.

Na de Reformasi van 1998, ingeluid door het vertrek van dictator Soeharto,
raakten ze sterk betrokken bij de zogeheten Voterseducation. 'Want het ging hier
om een volk dat nauwelijks gewend was om in vrijheid te kunnen stemmen. En in al
die jaren van onderdrukking ook niet geleerd had om voor zichzelf te denken.'

Ze maakten daarbij gebruik van vrijwilligers van verschillende
geloofsovertuiging en die waren zo enthousiast over deze samenwerking dat
daaruit Percik ontstond, een afkorting van het voor onze begrippen wat weeïge
'zaaibed voor liefde tussen mensen'. De staf is nog steeds gemengd samengesteld:
'Wie zich inzet voor de democratie moet ook bereid zijn met andersdenkenden
samen te werken.' Daarin zijn ze tamelijk uniek in Indonesië.

Vanwege de verkiezingen in april wordt momenteel overal in het land het
straatbeeld opgesierd door vlaggetjes en portretten van serieus ogende dames en
heren die beloven zich te zullen inzetten voor het welzijn van het volk. Maar
dat volk heeft er geen vertrouwen meer in.

Slob: 'De 'kleine mensen', de armen dus, mogen tegenwoordig dan wel hun mond
opendoen, maar verder heeft de democratie hun te weinig opgeleverd. Ze gaan dus
niet meer stemmen. Percik houdt zich daarom opnieuw bezig met volkseducatie wat
de verkiezingen betreft en nu ook in andere regio's, met name in christelijke
kringen in Kupang en in Papua.' Partijpolitiek wordt daarbij vermeden; er zijn
afspraken gemaakt tussen de kerkelijke leiders om zich daarvan te onthouden.
'Want politiek is hier vooral een middel om een goede positie in de samenleving
te verkrijgen, om geld te vergaren en macht. We moeten voorkomen dat godsdienst
het voertuig wordt van een belangenstrijd.'

Kerk en staat zouden dus gescheiden moeten blijven? Van islamistische zijde werd
onlangs een fatwa uitgevaardigd tegen het blanco stemmen. In Indonesië is het
altijd ja en nee tegelijk.

Josien Folbert: 'Ik denk dat er, ook vanwege de economische situatie, een
onzekerheid is ontstaan waar vooral fundamentalistische groepen misbruik van
maken. Die zeggen: er is maar één waarheid en dat is de onze. Dat biedt dan een
beetje houvast. Daarnaast merk ik dat men weer gaat teruggrijpen naar de
Pancasila (vijf principes waarop de staat is gegrondvest. De Indonesiër is
verplicht één god te aanbidden. Welke god doet er niet toe. 'Eenheid in
verscheidenheid' is het motto. red.). In het begin van de Reformasi was die een
beetje in het gedrang geraakt maar het was toch de paraplu die alles bij elkaar
hield.'

Zoals dé islam niet bestaat, zo bestaat ook dé Indonesiër niet. De Molukkers -
en ook de Atjeeërs - zijn altijd al vechtersbazen geweest, terwijl de Javanen
meer geneigd zijn te streven naar harmonie. Toch zijn er ook op Midden- Java hoe
langer hoe meer islamistische haarden; hun websites worden druk bezocht, net als
die van de extremistische christenen. Voor de meer gematigde websites bestaat
nauwelijks belangstelling.

Josien Folbert is nu bezig met een aantal vrouwen in Jakarta een website te
bouwen die tolerantie voorstaat maar toch boeiend is. Ook werkte ze mee aan een
handleiding over het gemengde huwelijk. 'Officieel moet een van de partijen
kiezen, maar er zijn ook jonge mensen die ieder hun eigen godsdienst willen
houden. En dan wordt het vooral een pastoraal probleem.' Haar contract loopt tot
april 2010, maar tevredenheid over wat er is bereikt gunt ze zichzelf nog niet.

'Bruggen bouwen tussen de verschillende groeperingen en bemiddelen, de
vooroordelen wegnemen: het blijft moeilijk. We hebben bijvoorbeeld een
programma, Sobat, waarin wederzijdse grieven worden besproken. Bij de moslims is
er de angst voor kerstening en omgekeerd geldt dat ook. Terecht, misschien; het
evangeliseren hoort toch bij onze beider godsdiensten. En je hebt altijd mensen
die het idee krijgen dat het voordeliger is om bij de anderen te horen. Vooral
als er geld te verdelen valt, zoals na natuurrampen als de tsunami of die
aardbeving hier in Yogya.'

Een ander punt is de geschiedenis. 'Soms beginnen de kiai's, de geestelijken,
toch weer over de kruistochten. En over de koloniale tijd. Dat toen de
christenen veel meer toegang hadden tot hoger onderwijs, waardoor ze in de
overheid of in het leger de belangrijke posities konden innemen. We merken nu
dat er een duidelijke inhaalslag aan de gang is. Want er komt tegenwoordig veel
geld, bijvoorbeeld uit Saoedie-Arabië maar ook van de overheid, voor beurzen in
islamitische landen.'

Zendelingen

Waar Josien Folbert wél tevreden over is: 'Lokale theologie: die hebben we van
de grond gekregen. De zendelingen hier hebben indertijd getracht het Javaanse
cultuurgoed weg te werken. De hele geestenwereld werd ontkend, en
voorouderverering en de uit het animisme voortgekomen rituelen waren verboden.
Maar dat is allemaal springlevend gebleven en vooral jongere predikanten kregen
daarmee problemen. Nu proberen we die rituelen met de onze te verweven. Een
bezoek aan de graven bijvoorbeeld is opgenomen in onze paasliturgie.'

Aan moslimzijde bleken soortgelijke problemen te bestaan. 'Want naast de
extremistische moslims, die alleen moslim zijn op basis van wat er in de Koran
staat, zijn er de 'culturele moslims' en zij vinden de Javaanse cultuur ook
belangrijk. Zij hadden ook graag dat Percik daarin bemiddelde.'

Dat is gelukt.

'Sindsdien worden er ontmoetingen georganiseerd, ze leerden elkaar tenminste
kennen. Er zijn nu ook christenen die het Suikerfeest meevieren en moslims die
naar een Kerstviering komen. En dat terwijl er enige jaren geleden een fatwa
werd uitgevaardigd waarbij het een moslim verboden werd iemand een gezegend
Kerstmis toe te wensen.'

Anderzijds maakt Percik zich ook sterk voor het behoud van de eigen cultuur. Hun
kantorencomplex bijvoorbeeld bestaat uit een aantal authentieke Javaanse huizen
die elders werden afgebroken om plaats te maken voor nieuwbouw. Slob: 'Trouw
blijven aan je eigen identiteit en zuinig zijn op je eigen omgeving. Laat de
mensen eerst maar eens proberen zich te redden met wat er lokaal voorhanden is.
Dan leer je ook aan de armen dat ze het heil niet van buitenaf moeten
verwachten. Dat ze samen en met elkaar hun eigen oplossingen moeten zoeken.
Zodat ze in gesprek blijven met elkaar. Met elkaar blijven praten.'

Blijven praten. Het valt te verwachten dat in de nabije toekomst de wereldwijde
geldcrisis meer aandacht zal vragen en krijgen dan de islam. Het zou mooi zijn
als dan in een moeite door het armoedeprobleem weer hoog op de agenda's kwam te
staan. En als er in alle rust, nu buiten de bevooroordeelde media om, door
christenen en moslims kan worden doorgepraat. Al of niet gesubsidieerd of van
hogerhand georganiseerd, op staatsbezoek of op theevisite, op internet - of
gewoon van mens tot mens.

LOAD-DATE: March 14, 2009

LANGUAGE: DUTCH; NEDERLANDS

NOTES: Mischa de Vreede is schrijfster.; 'Wie democratie wil, moet bereid zijn
met andersdenkenden samen te werken'; Geboren in Batavia; Domineesdochter Mischa
de Vreede is in 1936 geboren in Batavia (Jakarta). Zij bezoekt Indonesië nog
regelmatig. Tot de boeken die zij over haar geboorteland schreef behoren Selamat
Merdeka (1997) en Geen verleden tijd. Nederlands op Ambon (1991). Van beide
titels zijn onlangs heruitgaven verschenen bij de Stichting Auteursdomein. Zie
ook www.mischadevreede.nl. Andere recente boeken over religie en cultuur in
Indonesië zijn Expressing Islam, Religious Life and Politics in Indonesia.
Edited by Greg Fealy and Sally White. Institute of South East Asian Studies.
Singapore 2008 en Tjitske Lingsma: Het verdriet van Ambon. Balans 2008.

GRAPHIC: 14BE5open_ph01, Distributiepunt van stembussen op Oost-Java. In
Indonesië zijn parlementsverkiezingen op 9 april en presidentsverkiezingen op 8
juli., Foto Reuters

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              120 of 155 DOCUMENTS



                                 de Volkskrant

                                 March 12, 2009
                                   donderdag

De kuil van Wilders

BYLINE: Yvonne Doorduyn

SECTION: VOORKANT; Blz. 13

LENGTH: 1708 woorden

SAMENVATTING:

Hij wil geen 'roepende langs de zijlijn' zijn, maar roept nu toch maar even wel.
En hard. Volgens Jacques Wallage, burgemeester van Groningen en voormalig
Kamerlid, heeft de PvdA-top met de integratienota een grens overschreden. 'De
scheidslijn met extreem-rechts vervaagt.' Door Yvonne Doorduyn

VOLLEDIGE TEKST:

Rechts, anders kan Jacques Wallage de nieuwe integratienota van zijn partij niet
noemen. Gewoon rechts. 'Het is de agenda van Geert Wilders die we langslopen.
Alsof integratie alleen over religie en cultuur gaat. Alsof alle migranten
opnieuw examen moeten doen. Een soort hordenloop: de PvdA zet een aantal horden
neer en als je die goed neemt, dan pas ben je welkom.'

De scheidend burgemeester van Groningen -hij stopt op 1 juli- roept zijn
partijbestuur op verstandig te zijn en de integratieresolutie zaterdag op het
PvdA-congres in Utrecht niet in stemming te brengen. Hij heeft lang zijn mond
gehouden, zegt Wallage (62). Zo'n roepende langs de zijlijn, waarvan er al
zoveel zijn, zo een wil hij er niet worden. 'In mijn tijd ging niet alles beter.
Elke generatie heeft recht op zijn eigen stempel.'

Toch zou het laf zijn als hij nu blijft zwijgen. Wouter Bos, Jeroen Dijsselbloem
en partijvoorzitter Lilianne Ploumen hebben met Verdeeld verleden, gedeelde
toekomst een grens overschreden, vindt hij. 'Ik twijfel niet aan hun inzet of
integriteit. Maar we vallen in de kuil die Wilders voor ons heeft gegraven.'
Zijn partij is met groot enthousiasme bezig de vorige oorlog te winnen, vindt
Wallage. 'Zo van: als je alle problemen maar héél hard benoemt, dan maken we
niet de fouten van vroeger.'

Wilders heeft in peilingen 27 zetels, de grootste partij van het moment.

'Als mensen achter een politieke pyromaan aanlopen, moet je dan zelf ook een
brandje stichten? Ik vind van niet. Deze strijd win je niet door je in het
defensief te laten drukken. We spelen nu in voetbaltermen pal voor ons eigen
doel. En het is nog een bewuste keuze ook, met de nadruk op boerka's en handen
schuddende imams. Dat is een rechtse agenda.'

De 'gewone man' die zijn wijk ziet verkleuren, die massaal naar Fortuyn
vluchtte, zit nu bij Wilders. Dat waren toch ooit uw kiezers? Bos is blij dat
het debat in de PvdA eindelijk plaatsvindt.

'Het is goed dat we hier stevig over debatteren. Als ik me iets aantrek uit het
verleden, dan is het dat ik dat te weinig heb gedaan. Ja, een aantal van onze
kiezers is rechtsaf geslagen. Het probleem is dat de PvdA-top daarbij in de
buurt wil blijven. Met als gevolg dat de scheidslijn met extreem-rechts
vervaagt. Als je probeert een beetje een ander te zijn, ondermijnt dat je
geloofwaardigheid. Waarom denk je dat onze kiezers nu in groten getale naar D66
overlopen?'

U stoort zich aan termen als 'ons Nederland'. Is 'ons' niet juist bedoeld als
wij met z'n allen, wit en zwart?

'Ongetwijfeld. Maar daar zit een denkfout in. Het miskent dat de guerrilla van
Wilders veel migranten angstig heeft gemaakt. Het heeft ze meer buitenlander
gemaakt dan ze waren. En ze kijken naar de PvdA in de hoop een signaal van
solidariteit te ontvangen. Als wij dan beginnen over 'ons Nederland', dan leest
dat als een wij-zij-verhaal.'

Wat adviseert u Wouter Bos?

'Het begint ermee dat je als PvdA een harde grens trekt ten opzichte van
Wilders. Als Wouter nog een pondje polarisatie in voorraad heeft, raad ik hem
dringend aan dat tegen Wilders te gebruiken. Want hallo zeg, we hebben vrijheid
van godsdienst in dit land. Mensen mogen geloven wat ze willen, wat zullen we
nou krijgen. Wilders zegt: door de cultuur van migranten komen ze niet aan de
bak. Die geeft migranten de schuld van hun mislukte integratie. Dan moet de PvdA
een streep trekken: daar horen wij niet bij.

'En vervolgens moet je de kiezer duidelijk maken dat wij vaker met dit bijltje
hebben gehakt. Het is het verlengde van honderd jaar sociaal-democratie, de core
business van de PvdA: wij accepteren geen tweederangsburgers. Dat hebben we niet
voor arbeiders gedaan, niet voor vrouwen en dat accepteren we ook niet voor
migranten.

'We moeten het probleem in onze eigen termen definiëren. Niet meedobberen op de
tijdgeest, maar je eigen vierkante meters uithakken. Als je er de noten van
rechts in stopt, komt er een rechtse melodie uit. Terwijl emancipatie, toegang
tot de arbeidsmarkt, wonen, en gelijke kansen ónze thema's zijn. '

Wilders heeft een makkelijker boodschap.

'Als een deel van ons electoraat daar gevoelig voor is, en dat zijn ze, dan
moeten we inhoudelijk het gevecht aangaan. Tegen deze mensen moet gezegd: u
wordt misleid. We moeten hun problemen oplossen. Hard optreden tegen rotjochies
die in Gouda de boel versjteren. Dat doe ik hier in Groningen ook.

'Maar migranten zijn niet de oorzaak van hun problemen. Dat is het feit dat er
nog steeds zo'n ongelijkheid is in dit land. Dat sommige mensen mooi wonen en
anderen lelijk. Hun belang ligt niet bij rechtse politiek. De verafgoding van de
markt, daar schieten zij niets mee op.'

Wallage vindt het doodzonde dat Bos in november zijn minister van Integratie
liet vallen - officieel omdat Ella Vogelaar stuntelde met de woningcorporaties
en de Antillianenindex, officieus omdat ze als softe multiculti niet het juiste
PvdA-geluid verkondigde. Wallage wil er niet veel over kwijt, en nog minder over
het feit dat Vogelaar wordt genoemd als zijn opvolger in Groningen. 'Ik ben niet
objectief, ik ken Ella al 25 jaar. Maar als ik politiek leider van de PvdA was,
had ik langer mijn best gedaan haar op haar post te houden.'

De laatste vertolker van het multiculturele ideaal in de PvdA-top...

'Tja. Maar dat geluid is niet van Ella of mij afhankelijk, heb ik gemerkt. Ik
ben ontzettend gerustgesteld door de massieve opstand in de afdelingen tegen de
integratienota, echt bevrijdend. Ik kan mij geen onderwerp herinneren waarover
de partijleiding zo hardhandig is teruggefloten. Dat zit in de haarvaten van de
PvdA wel goed. Daar zijn Ella en ik niet voor nodig.'

Wallage is er bovendien van overtuigd dat 'het gevaar Wilders' zijn hoogtijdagen
heeft gehad. 'Wilders werft op thema's die in de economische realiteit van
beperkte betekenis zijn. De crisis wordt met de dag belangrijker.' Peilingen
kijken alleen maar terug, zegt Wallage. 'Het is de echo van de afgelopen twee
jaar. Daardoor kan het gezeur over de islam nog even doorgaan. Maar het zijn de
laatste bewegingen.'

Volgens Wallage biedt de crisis links een enorme kans. Banken moesten door de
staat gered. Had je geld bij Icesave, dan had je Wouter Bos nodig om het terug
te krijgen. 'De decors zijn opnieuw omgedonderd', analyseert Wallage. 'Zoals de
sociaal-democratie profiteerde van de wederopbouw na de oorlog, en rechts de
afgelopen decennia profiteerde van de doorgeschoten publieke zorg en welvaart -
diezelfde waarde kan de kredietcrisis nu hebben voor links.'

De staat is terug van weggeweest.

'Ja. Na de val van de Sovjet-Unie zat de sociaal-democratie 25 jaar in het
defensief. De markt was alles. Als je op een feestje zei dat je ambtenaar was,
was je eigenlijk een beetje triest. Want waarom was je geen jonge ondernemer?

'Links is zich gaan heroriënteren, mensen à la Blair en Bos. Een moderne
sociaal-democraat is niet meer vies van de markt. De Bushes, de Thatchers en de
Berlusconi's van deze wereld hebben zich nooit geheroriënteerd. Die vinden nog
steeds wat Reagan ooit zei: de overheid is niet de oplossing, de overheid is het
probleem. Ik zou willen dat rechts door de crisis de beperktheden van de markt
gaat inzien.'

Politiek een gunstig tij voor de PvdA. Waarom dan toch maar 21zetels in de
peilingen?

'De PvdA moet dat debat offensiever voeren. Ik snap dat Wouter zijn handen vol
heeft, maar iemand moet uitleggen dat degenen die ons probeerden op te voeden
met het idee dat de markt alle problemen oplost, het fout hadden. Toen de
Sovjet-Unie instortte, was VVD-leider Bolkestein er als de kippen bij om dat uit
te leggen als het failliet van de maakbare samenleving.' Die kans moeten wij ook
grijpen. Iemand moet zeggen: zie je wel, de staat is onmisbaar. Dan is de
sociaal-democratie opeens weer heel wervend.'

De eerste test komt op 4 juni, verkiezingen voor het Europees Parlement. Hoe
moet de PvdA de verkiezingen in?

'Daarvoor geldt hetzelfde als voor integratie. Winston Churchill zei ooit: An
appeaser is one who feeds a crocodile, hoping it will eat him last. Oftewel: je
moet niet denken dat als je je critici naar de mond praat, dan je dan hun steun
wel krijgt. Beginselen moeten verdedigd worden. Dat betekent niet dat de kritiek
geen hout snijdt. Als Europa te bureaucratisch is, dan moet de bureaucratie
aangepakt. Is de afstand tot de kiezer te groot, dan moet die afstand kleiner
worden gemaakt.

'Maar het begint met hartstocht, laten we daar niet timide over zijn. Europa
heeft enorme potentie. Wij zijn voor ons economisch overleven aangewezen op
Europa, we verdienen er onze kost, Europa is brood op de plank. Degene die doet
alsof Nederland op eigen kracht uit deze crisis kan komen, zonder Europa, houdt
de boel voor de gek.

'Je hoeft alleen maar naar Groot-Brittannië te kijken. Ik ben een enthousiaste
hometrainer, dus 's morgens kijk ik altijd naar de BBC. Dat hoef je maar een
week te doen om te zien dat de crisis in Engeland van een andere aard is dan in
Nederland. Hele winkelketens vallen om, de maakindustrie ligt plat, het pond is
drastisch in waarde gedaald.'

U maakte ruzie in de kandidaatstellingscommissie. U wilde als commissielid niet
dat eurocriticus René Cuperus op de lijst kwam.

'Nou, ruzie. We hebben een stevige discussie gehad. Ik ga over individuen niets
zeggen. Maar voor zover er scherpte in de lucht was, ging dat niet over
personen. Het gaat mij om het beginsel dat een onafhankelijke commissie
onafhankelijk advies moet kunnen uitbrengen. Dat was niet het geval. Niet alleen
bleef de partijleiding zich ermee bemoeien, het oorspronkelijke voorstel van de
commissie wordt niet eens openbaar.

'Er is een neiging tot control bij de partijleiding waar ik niet mee overweg
kan. Als daar geen duidelijkheid in komt, dus als de commissie niet echt
onafhankelijk is, dan stap ik eruit.'

U komt niet naar het congres. Heeft dat daar iets mee te maken?

'Nee. Ik kan er vanwege verplichtingen in Groningen niet bij zijn. Ik ben van
plan tot de laatste dag fanatiek te burgemeesteren.'

LOAD-DATE: March 11, 2009

LANGUAGE: DUTCH; NEDERLANDS

NOTES: De Partij van de Arbeid congresseert zaterdag en zondag in Utrecht. De
leden stemmen over de resolutie Verdeeld verleden, gedeelde toekomst, waarmee de
PvdA haar nieuwe standpunt over integratie vaststelt. De nota leverde de
afgelopen maanden op partijbijeenkomsten in het land verhitte discussies op. 392
amendementen dwongen het partijbestuur een geheel nieuwe versie te schrijven.;
Niettemin hoopt de PvdA zaterdag het integratietrauma dat leidde tot de
verkiezingsnederlaag in 2002, achter zich te laten. Partijleider Bos toonde zich
in NRC Handelsblad trots dat zijn partij het debat aandurft. 'Het CDA is
doodsbang om over religiekritiek te praten.' Zondag staat het congres in het
teken van de verkiezingen van het Europees Parlement. De leden stellen dan het
verkiezingsprogramma en de kandidatenlijst vast.; CV; Jacques Wallage is
getrouwd en heeft een zoon en een dochter.

GRAPHIC: 12VOvoorkant_ph01, Jacques Wallage, Foto Harry Cock

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              121 of 155 DOCUMENTS



                                 de Volkskrant

                                 March 11, 2009

Het Zwitserlevengevoel verdampt

BYLINE: Peter Giesen

SECTION: ECONOMIE/BEURS; Blz. 08

LENGTH: 974 woorden

SAMENVATTING:

Vervroegd stoppen met werken, zit ingebakken in de hoofden van werknemers. Maar
wie nog niet aan zijn pensioen toe is, moet dit lonkend perspectief uit zijn
hoofd zetten. Door Peter Giesen

VOLLEDIGE TEKST:

Elk voorjaar lopen de Zuid-Europese campings vol met Nederlanders die genieten
van hun vut of prepensioen. Komende generaties zullen dit 'Zwitserlevengevoel'
voor de gewone man moeten ontberen, als we politici en economen moeten geloven.
Langer doorwerken wordt de norm, de AOW-leeftijd moet naar 67 jaar.

Maar hoe denken ouderen daar zelf over? Zijn ze te verleiden - of te dwingen -
tot langer doorwerken? En komen hun ideeën ook overeen met hun daadwerkelijke
gedrag? Het Nederlands Interdisciplinair Demografisch Instituut (NIDI)
onderzocht een groep van 1.670 ouderen. In 2001 werd hun gevraagd wanneer zij
met pensioen dachten te gaan. In 2007 werd bekeken wat er van deze plannen
terecht was gekomen. Bijna tweederde van deze groep was eerder met pensioen
gegaan dan verwacht.

De meesten hadden een aanbod gekregen dat zij niet konden weigeren: vervroegd
pensioen met behoud van een groot deel van hun salaris. Terwijl de politiek
hamert op langer doorwerken, willen bedrijven nog altijd van hun oudere
werknemers af zodra zij moeten inkrimpen.

Voor werknemers geboren na 1januari 1950 zijn de relatief gunstige
prepensioenregelingen afgeschaft. Het is de vraag wat er gaat gebeuren als de
economische recessie aanhoudt, zegt NIDI-onderzoeker Kène Henkens. 'Het risico
is reëel dat ouderen straks massaal afvloeien, zonder dat er goede regelingen
tegenover staan. Als de werkloosheid hoog is, zijn ze kansloos op de
arbeidsmarkt. Daar zal veel maatschappelijke weerstand tegen ontstaan. Dan
verwacht ik nieuwe pleidooien voor vervroegde pensionering.'

De vut was het product van de demografische situatie in de jaren tachtig. Het
aantal jongeren was relatief hoog, terwijl er massale werkloosheid heerste.
Daardoor dreigde een 'verloren generatie' te ontstaan. Met de vut werden ouderen
verleid om plaats te maken voor jongeren.

In 2008 is de demografische situatie compleet anders. Het aantal jongeren is
klein, waardoor juist een tekort aan arbeidskrachten dreigt. Door langer
doorwerken en verhoging van de AOW-leeftijd kan het reservoir aan werknemers
worden vergroot. De afgelopen jaren zijn ouderen ook langer aan het werk
gebleven. In 1995 werkte slechts 20 procent van de werknemers tussen 60 en 64
jaar, in 2007 bijna 42 procent. Ook de houding van werknemers veranderde: in
2001 was 72 procent van plan om voor zijn 65ste te stoppen, in 2007 64 procent.
Omgekeerd nam de belangstelling voor werken na het 65ste levensjaar toe, zij het
licht: van 6 naar 10 procent.

Maar wat komt er van zulke intenties terecht? In 2001 vroegen de onderzoekers
van het NIDI aan een groep ouderen wanneer zij met pensioen dachten te gaan.
Gemiddeld lag de verwachte pensioenleeftijd op 60 jaar. Toen in 2007 werd
bekeken wat er van deze plannen terecht was gekomen, bleek de onderzochte groep
gemiddeld met 58 jaar met pensioen te zijn gegaan. Van de vervroegd
gepensioneerden was 28procent niet vrijwillig vertrokken. Zij werden door hun
werkgever onder druk gezet om plaats te maken voor jongeren.

'De korte en lange termijn strijden om voorrang. Op lange termijn wordt een
tekort aan personeel voorzien. Daarom wordt aangedrongen op langer doorwerken.
Maar op korte termijn willen werkgevers vaak van hun oudere werknemers af', zegt
Henkens. Sommige sectoren van de economie zijn sterk vergrijsd, zoals het
onderwijs of de publieke sector. Als in deze sectoren moet worden ingekrompen,
houden instellingen hun toch al schaarse jongeren het liefst binnenboord.
Daardoor ontstaat een grote druk op ouderen om te vertrekken. De vergrijzing is
ongelijk verdeeld over de arbeidsmarkt: in de ict of de horeca speelt het
probleem helemaal niet.

Tegenover de retoriek van het langer doorwerken, staat vaak een grote
onverschilligheid ten opzichte van de oudere werknemer, constateert het NIDI.
Henkens: 'Werkgevers hebben vaak een stereotiep beeld van ouderen. Het heeft
niet bepaald prioriteit om ze aan het werk te houden. We kijken elk jaar hoe
werkgevers over ouderen denken. Begin 2008 vonden we voor het eerst een wat
positievere houding.'

Het beleid om ouderen aan het werk te houden is ook niet bijster effectief
geweest, zegt NIDI-onderzoeker Harry van Dalen. 'Ouderen worden ontzien, door ze
extra vrije dagen te geven of van zware klussen vrij te stellen. Maar veel
belangrijker dan ontzien, is het bieden van leuk en uitdagend werk. Ook de
waardering van de directe chef speelt een belangrijke rol.'

Als een baas langer doorwerken aanmoedigt, wordt het pensioen gemiddeld met een
half jaar uitgesteld. Maar als hij zijn ouderen liever kwijt dan rijk is, gaan
zij gemiddeld driekwart jaar eerder met pensioen.

Uit het onderzoek blijkt dat financiële prikkels dominant zijn bij de beslissing
om met pensioen te gaan. Hoe slechter de regeling, hoe langer mensen doorwerken.
Tenzij ze worden ontslagen vanwege de economische crisis. Dan zal ook druk
ontstaan om ouderen toch vervroegd te pensioneren. In dat geval is het de kunst
om korte en lange termijn te combineren, zegt Henkens. 'Als de economie omslaat,
heb je de ouderen weer hard nodig. Daarom is deeltijd-WW of deeltijdpensioen
beter dan een volledige vervroegde pensionering. Als mensen anderhalf jaar met
pensioen zijn, ben je ze kwijt.'

De meeste gepensioneerden willen nog wel werken, maar alleen als het ze uitkomt.
Of zoals een van de geïnterviewden opmerkte: 'Als ik mijn hond mee mag nemen.'
NIDI-onderzoeker Hanna van Solinge: 'Veel gepensioneerden vragen een
flexibiliteit die een gewone baan verre te boven gaat. Ze willen bijvoorbeeld
wel in de winter werken, maar niet in de zomer.'

De culturele erfenis van vut en prepensioen zal niet zo snel verdwijnen, denkt
Henkens.

LOAD-DATE: March 11, 2009

LANGUAGE: DUTCH; NEDERLANDS

GRAPHIC: 11ecgeld_ph01, Illustratie Peter van Hugten
hugten

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              122 of 155 DOCUMENTS



                                 de Volkskrant

                                 March 9, 2009
                                    maandag

Vele vaders van de crisis gefileerd: iedereen heeft boter op het hoofd

BYLINE: Yvonne Hofs

SECTION: BINNENLAND; Blz. 2

LENGTH: 530 woorden

DATELINE: Amsterdam

SAMENVATTING:

Vlijmscherpe messen hanteren de historicus, de econoom en de journalist in hun
analyse. 'Aan accountants heb je niks.'

VOLLEDIGE TEKST:

Amsterdam Egotrippende bestuursvoorzitters van grote bedrijven, achterover
leunende toezichthouders, economen die zich blind staren op computermodellen en
burgers die denken dat de bomen tot in de hemel groeien. De economische crisis
heeft vele vaders en ze kregen er allemaal ongenadig van langs, zondagmiddag in
De Rode Hoed in Amsterdam.

De 37ste aflevering van de debattenreeks de Volkskrant op zondag was gewijd aan
de excessen van het kapitalisme en aan de vraag hoe daar paal en perk aan kan
worden gesteld. De gasten die hierover hun licht lieten schijnen - historicus
Frank Ankersmit, directeur Paul Schnabel van het Sociaal en Cultureel Planbureau
en auteur Jeroen Smit, chroniqueur van de ondergang van ABN Amro - hanteerden
vlijmscherpe fileermessen.

Ankersmit denkt dat de crisis een einde maakt aan het tijdperk van de
ongebreidelde hebzucht. 'Afgelopen decennia was in de economie de gedachte greed
is good heilig. De bakker bakt geen brood om anderen te voeden, maar omdat hij
er zelf beter van wordt. De kerngedachte van het liberalisme is dat individuele
hebzucht uiteindelijk iedereen rijker maakt. Dankzij deze crisis weten we nu dat
dit niet altijd opgaat, dat private handelingen grote schade kunnen toebrengen
aan het publieke belang. De politiek zal daarom weer boven de economie moeten
gaan staan om toezicht uit te oefenen.' Schnabel: 'Een markt heeft een
marktmeester nodig.'

De theorie dat de markt zichzelf wel reguleert, stoelt op het waanidee van de
meeste economen dat menselijk gedrag zich laat vangen in wiskundige modellen,
betoogt Smit. 'De homo economicus, de mens als rationele rekenmachine, is een
mythe. De werkelijkheid is dat grote bedrijven worden geleid door een handvol
mannen op een apenrots die alleen maar met hun positie bezig zijn. Sommige
topmannen denken dat ze héél bijzonder zijn. Een graadmeter is de 'ik-index':
het aantal keren dat ze in interviews het woordje 'ik' gebruiken. Als ze pas
kort de hoogste baas zijn, zijn ze nog bescheiden, maar al snel praten ze alleen
nog maar over zichzelf.'

Raden van commissarissen moeten megalomane topmannen in toom houden, maar laten
dat structureel na, stelt Smit. 'Commissarissen zijn doorgaans zestigplussers
die er zitten voor hun netwerk, voor de eer of voor de gezelligheid. Ze zijn
vaak bang om echt verantwoordelijkheid te nemen.'

Schnabel, commissaris bij Shell, riposteert dat het voor een commissaris erg
moeilijk is 'erachter te komen hoe het echt gaat met een bedrijf'. 'Aan
accountants heb je helemaal niks. Die komen altijd met nietszeggende rapporten
waarin ze zichzelf aan alle kanten indekken.'

Ook de gewone burger heeft boter op het hoofd, vindt het drietal. Schnabel: 'De
totale instorting die we nu meemaken, volgt op een periode waarin iedereen heeft
geprofiteerd van de enorme welvaart. Wie enkele jaren geleden waarschuwde dat
die rijkdom op lucht was gebaseerd, werd als zwartkijker weggezet. Het is heel
moeilijk om verstandig te zijn als het almaar goed gaat. De les wordt nooit
geleerd, totdat de les voorbij is.'

LOAD-DATE: March 8, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              123 of 155 DOCUMENTS



                                 de Volkskrant

                                 March 7, 2009
                                    zaterdag

Nieuwe low;
Bert Wagendorp

BYLINE: Bert Wagendorp

SECTION: BINNENLAND; Blz. 3

LENGTH: 498 woorden


De AEX is door de 'psychologisch belangrijke grens' van 200 punten gezakt en
'test een nieuwe low'. De beursbarometer is nu volgens analisten 'op zoek naar
de bodem', en het is de vraag of de bodem bijna is bereikt, of dat 'de bodem
eruit is'.

Sommige analisten denken na analyse van het koffiedik van wel, anderen denken
juist van niet.

Zelf heb ik ook een tijdje in de aandelen gezeten. Het vervelende was dat, als
ik dacht dat ze omhoog zouden gaan, ze juist daalden. Verkocht ik mijn aandelen,
omdat ik een daling voorzag, dan gingen ze opeens omhoog. De koersen reageerden
consequent tegengesteld aan mijn verwachtingen.

Toen ik dat principe eenmaal in de gaten had, besloot ik er gebruik van te maken
door individueel anticyclisch te gaan beleggen. Wanneer ik verwachtte dat mijn
aandelen omlaag zouden gaan, hield ik ze vast, omdat ze nu juist sterk in waarde
zouden toenemen. Vermoedde ik een koersstijging, dan deed ik ze haastig van de
hand, voor de crash kwam.

Helaas bleek de beurs mijn schijnbewegingen door te hebben en ik verloor forse
bedragen.

Hierna besloot ik mij verder verre te houden van de wereld van de speculatie. De
beurs is een duivelse instelling, bedoeld om hardwerkende burgers snel en
effectief van hun geld af te helpen.

Ik zou nu bijvoorbeeld denken dat de koers van ING wel weer eens omhoog zou
kunnen gaan, daarom zou ik speculeren op een daling, waarna het aandeel maandag
inderdaad aan een spectaculair herstel zou beginnen en ik weer een paar mille
armer zou zijn.

Zelfs ING-topman Jan Hommen ging de mist in. Hij kocht voor honderdduizend euro
aandelen in zijn eigen bedrijf. Nu is hij veel geld kwijt en bovendien vraagt
iedereen zich na zo'n domme belegging af of hij er eigenlijk wel genoeg verstand
van heeft.

Degene die Hommen de aandelen heeft aangesmeerd kreeg vrijdag te horen dat het
goed zit met zijn bonus.

Bonus en banken, dat klinkt momenteel niet zo lekker, zei Wouter Bos vrijdag.
Hij heeft ING met miljarden euro's belastinggeld overeind gehouden, en nu vullen
de bankiers van dat geld elkaars zakken.

Pakken wat je pakken kunt, voor Bos het zaakje nationaliseert, kan daarbij de
gedachte zijn geweest.

Volgens geruchten wordt er bij ING 950 miljoen euro uitgedeeld. Volgens de bank
is het véél minder. Omdat niet bekend is gemaakt hoeveel minder, mogen we ervan
uitgaan dat het helemaal niet veel minder is - anders had de pr-afdeling wel
naar buiten gebracht om welk verwaarloosbaar bedrag het dan wél ging.

Arrogantie maakt stekeblind, vermoedelijk denken ze bij ING dat ze wel zullen
wegkomen met hun gegraai. Maar dat lijkt me een vergissing.

Naast de financiële beurzen is er ook een beurs waar de koersen van reputaties
en imago's worden bijgehouden. Die zit bij elke consument in het hoofd. Op die
beurs is ING gisteren nog harder onderuit gegaan dan op het Damrak.

Ik denk dat de bodem in de imagoschade nog niet is bereikt en dat ING wat
aanzien betreft wel eens een nieuwe low zou kunnen testen. Dat gaat ze daar veel
geld en klanten kosten.

LOAD-DATE: March 6, 2009

LANGUAGE: DUTCH; NEDERLANDS

NOTES: Pakken wat je pakken kunt, voor Bos de zaak; overneemt

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              124 of 155 DOCUMENTS



                                 de Volkskrant

                                 March 7, 2009

Tobben met Wilders;
De Ombudsman

BYLINE: Thom Meens

SECTION: HET BETOOG; Blz. 7

LENGTH: 747 woorden


Het blijft tobben met Wilders. De krant kan het niet goed doen. Als de politicus
naar Engeland afreist, hoewel hij weet dat hem de toegang wordt geweigerd en de
krant reist mee, klinkt het verwijt dat de Volkskrant zich voor het karretje van
Wilders heeft laten spannen. Maar als Wilders de Verenigde Staten bezoekt en
daarvan in een artikel verslag wordt gedaan, mailen lezers via mijn weblog dat
de krant Wilders tekort doet. Waarom besteden jullie niet meer aandacht aan de
zegetocht van Wilders in de VS, vroeg er bijvoorbeeld een.

Dat laatste is opvallend, want tot voor kort kreeg de krant alleen kritiek dat
er te veel Wilders in stond. Telkens als er over de politicus werd geschreven,
puilde mijn mailbox uit met brieven die allemaal vroegen of het ook een tandje
minder kon.

Die brieven komen nog steeds, maar het zijn er veel minder dan vroeger. Het
lijkt erop dat Wilders ook voor de lezer van de Volkskrant een geaccepteerd
verschijnsel is. Althans, de kritiek op de maatvoering neemt flink af, terwijl
Wilders nog veel in de krant staat.

De kritiek op de verslaggeving van de vermeende zegetocht in de VS begrijp ik
overigens niet. De correspondent in de VS deed uitvoerig verslag van Wilders
optreden. Een paar citaten: 'Ik ben er zeker van dat ik eens de grootste partij
van Nederland vertegenwoordig', zegt Geert Wilders fier. De gewone Nederlanders
hebben genoeg van de islamisering, legt hij uit, en hij krijgt vrijdag een luid
applaus van het publiek in de National Press Club, dat bestaat uit activisten
voor het vrije woord en conservatieven die waarschuwen tegen de islam. Voor hen
is Wilders een dappere frontsoldaat. 'Ik bedank u voor uw moed, ondanks alle
tegenspoed', zegt een vragensteller na de vertoning van Fitna .

De 'zegetocht' is dus wel degelijk in beeld gebracht, net zoals de krant begin
deze week netjes meldde dat de partij van Wilders volgens een opiniepeiling, als
er nu verkiezingen zouden worden gehouden, de grootste van het land zou zijn.

Maar ook daar kwam kritiek op. Onderbelicht, liet een lezer weten. Dit nieuws
had meer aandacht verdiend, zelfs al kun je vragen stellen bij het onderzoek.

Ten minste, ik neem aan dat het een lezer van de krant is en niet zomaar iemand
die alle media met Wilderspost bestookt. Maar als het lezers van de Volkskrant
zijn, dan kan ik niet anders dan constateren dat het gedachtengoed van Wilders
inmiddels kennelijk ook wordt gedeeld door een (klein) deel van de lezers van de
Volkskrant.

De omslag, als die er is, lijkt me gekomen nadat het gerechtshof in Amsterdam
bepaalde dat Wilders moet worden vervolgd. Daarover is veel geschreven, maar het
leidde anders dan vroeger, niet tot hevige kritiek van lezers die zich bij mij
beklaagden over de maatvoering in de verslaggeving.

Die kritiek was er wel, sporadisch, na de berichtgeving over het reisje naar
Londen. 'Een pathologische narcist is even niet in het nieuws geweest en bedenkt
daarom een stunt. De Volkskrant laat zich voor zijn karretje spannen, laat zich
misbruiken, en ruimt er de voorpagina voor in', mailde een lezer.

Overigens had ook ik mijn bedenkingen bij het mediacircus rondom die reis. De
Haagse verslaggever die met het Kamerlid meereisde schreef dat zo'n vijftig
verslaggevers, veelal met frisse tegenzin, meegingen om te zien hoe Wilders de
toegang tot het land werd geweigerd.

Volgens de verslaggever was er alle reden om mee te gaan want het ging om een
bijzonder opvallend en principieel punt, namelijk weigering door een EU-land van
een EU-politicus én een reisje waarvoor ongelooflijk veel belangstelling
bestond.

Hij geeft wel toe dat het achteraf bezien in hoge mate een gebeurtenis was die
niets om het lijf had. Zijn artikel was om die reden vooral een beschrijving van
het mediacircus en minder van de weigering Wilders toe te laten. Dat laatste was
immers al bekend.

Maar juist omdat dat al bekend was vroeg ik me af waarom de krant dan nog
zonodig mee moest naar Londen. De krant heeft een correspondent ter plekke. Had
die niet even naar de luchthaven kunnen gaan? In dit geval was dat voldoende
geweest, al kon je dat vooraf niet weten.

Toch stond het verslag op de voorpagina, met twee foto's: een van het volle
vliegtuig op de heenweg en een van het bijna lege op de terugweg. Zo werd de
gekte van de media-aandacht goed in beeld gebracht, maar tegelijk deed de krant
met foto's en verslag mee aan iets dat niets bleek te zijn. Dat de krant
meedeed, was omdat het wel iets had kunnen worden. Dat tekent het dilemma.

Thom Meens

LOAD-DATE: March 6, 2009

LANGUAGE: DUTCH; NEDERLANDS

NOTES: De Ombudsman behandelt vragen, klachten, op- en aanmerkingen over de
inhoud van redactionele pagina's en over de journalis-tieke aanpak.; De
Ombudsman,020-562 2615,; ombudsman@volkskrant.nl; vk.nl/ombudsman

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              125 of 155 DOCUMENTS



                                 de Volkskrant

                               February 28, 2009

Ook voor vrije mening geldt: moed, beleid en trouw;
Van der Lubbe-lezing.

BYLINE: Peter Giesen

SECTION: HET BETOOG; Blz. B03

LENGTH: 1335 woorden

SAMENVATTING:

Een steeds breder publiek ziet in Wilders een held van het vrije woord, maar dat
zou betekenen dat gematigde meningen laf zijn. Een vergissing, meent Peter
Giesen.

VOLLEDIGE TEKST:

Voor sommige mensen is Geert Wilders een held. Een martelaar van het vrije woord
zelfs (de Volkskrant, 21 februari). Wilders is wel een vreemde held van het
vrije woord, omdat hij zelf de Koran wil verbieden. Misschien is het een teken
des tijds. In de 18de eeuw streed Voltaire voor het recht van de ander om te
zeggen wat hij wilde, hoe verwerpelijk hij de opinie van zijn tegenstanders ook
mocht vinden. Het vrije woord van Wilders en zijn aanhangers draait om het recht
zelf te zeggen wat je wilt, het liefst zo bot en beledigend mogelijk.

De twintigste verjaardag van de fatwa tegen Salman Rushdie gaf aanleiding tot
sombere bespiegelingen over de vrijheid van meningsuiting. 'De angst in het
Westen zit er nog steeds in', schreef De Groene Amsterdammer. 'De
boekverbranders zijn aan de winnende hand, zonder een lucifer af te steken.' Ook
Nederland kende afschuwelijke incidenten, de moord op Theo van Gogh voorop. De
film Submission is nooit meer vertoond, omdat de betrokkenen hun leven te lief
hebben. Het gemeentemuseum in Den Haag weigerde de foto's van Soorah Hera,
waarop Mohammed en Ali als homo werden afgebeeld. Mensen als Ayaan Hirsi Ali,
Afshin Ellian en Geert Wilders moeten permanent worden bewaakt. Dat is uiteraard
bijzonder ernstig.

De moed van de mensen die zich de toorn van de politieke islam op de hals halen,
wil ik niet bestrijden. Wel de suggestie dat de rest van de samenleving laf is,
dat het vrije woord gesmoord wordt of dat het onmogelijk is geworden om de islam
te bekritiseren.

Sla de opiniepagina's van de kranten er maar op na, kijk naar
discussieprogramma's op televisie. Tot vervelens toe wordt over de islam
gedebatteerd, zonder de nare en gewelddadige kanten van deze godsdienst te
verzwijgen. In menig opzicht is de vrijheid van meningsuiting juist groter dan
ooit. We durven nu dingen te zeggen - over de islam, maar ook over immigratie in
het algemeen - die tien jaar geleden nog als verwerpelijk, onbeschaafd of
racistisch werden beschouwd.

In het midden van de jaren negentig werd de leider van de Centrumpartij, Hans
Janmaat, veroordeeld omdat hij 'vol is vol' had geroepen, en: 'zodra wij aan de
macht komen, schaffen we de multiculturele samenleving af'. Dat gebeurde met
vrij algemene instemming. Janmaat was een gevaarlijke kracht, die koste wat kost
gestopt moest worden.

In het huidige maatschappelijke klimaat zouden zijn opmerkingen helemaal niet
meer opvallen. De cartoons van Gregorius Nekschot, bijvoorbeeld zijn
slavernij-monument voor de autochtone belastingbetaler, zouden vroeger
ongetwijfeld als racistisch bestempeld zijn. We zijn ze normaal gaan vinden.
Althans: vrijwel iedereen keurt - terecht - de vervolging van Nekschot door het
Openbaar Ministerie af. De zaak zal waarschijnlijk met een sisser aflopen, de
reputatie van Nekschot wordt er slechts door versterkt.

In de film Fitna liet Geert Wilders eerst een groot aantal beelden zien van
wantoestanden in de islamitische wereld, vervolgens een grafiek van het
toenemend aantal moslims in Nederland, gevolgd door beelden over 'de toekomst
van Nederland': homo's worden berecht, vrouwen besneden en dissidenten onthoofd.
Het is bangmakerij van de grofste soort, waarbij de cineast Wilders volkomen
voorbij gaat aan het feit dat de meeste moslims vreedzaam leven. Toch verdedigt
vrijwel iedereen - weer terecht - Wilders' recht om deze film te maken. De
beslissing van het Hof om Wilders te vervolgen stuit vooral op onbegrip.
Bovendien schoot de ietwat weggezakte PVV meteen weer omhoog in de peilingen.

Internet is een hoofdstuk apart. Op websites van kranten als De Telegraaf en het
Algemeen Dagblad kunnen mensen reageren op nieuwsberichten. Het zijn podia voor
iedereen die zijn afkeer van islam en immigratie wil belijden. Anoniem volgens
de mores van internet, dus wel zo veilig. Omgekeerd biedt internet overigens ook
een podium voor jonge moslims die over de jihad fantaseren of hun afkeer van de
Nederlandse samenleving kenbaar willen maken.

De invloed hiervan moet niet worden onderschat. Gelijkgestemden vinden elkaar op
het net. Rabiate standpunten die vroeger nooit de openbaarheid haalden, worden
nu gepubliceerd. Daardoor worden ze uit de marge gehaald en verliezen ze hun
taboekarakter.

We beschouwen de vrijheid van meningsuiting als een hoeksteen van onze
identiteit. Toch was censuur en zelfcensuur heel gewoon in het verzuilde
Nederland van weleer. Het vrije woord boezemt ook angst in. Angst voor de
opruiende kracht van woorden, voor eenvoudige burgers die zich laten ophitsen
door demagogische leiders, waardoor de maatschappelijke vrede in gevaar komt.
Daarom maakten de leiders van de zuilen uit wat goed en slecht voor hun
achterban was.

De jaren zestig maakten een einde aan het cultureel gezag van de zuilen. Maar
een nieuwe tijd kent ook nieuwe taboes. In de jaren zestig werd de aandacht
gevestigd op de Jodenvervolging. Het 'nooit meer Auschwitz' creëerde een taboe
op het direct bekritiseren van vreemdelingen. We wisten immers waartoe dat kon
leiden.

In de jaren tachtig werd nog een cordon sanitaire rond de Centrumpartij van
Janmaat gelegd. In de Tweede Kamer werd hij genegeerd, de media zwegen hem zo
veel mogelijk dood. De vrijheid van meningsuiting deed er niet zo veel toe.
Janmaat mocht de burgers niet bereiken met zijn verwerpelijke boodschap. De
partij maakte het haar tegenstanders ook wel gemakkelijk, omdat zij als een
magneet werkte op querulanten en randfiguren, al dan niet met nazistische
sympathieën.

Zo'n cordon sanitaire valt in de 21ste eeuw niet meer vol te houden. De 'gewone'
man laat zich, mede door de opkomst van internet, niet meer voorschrijven wat
hij wel en niet mag denken. De eeuwenoude angst voor het gebrekkige
oordeelsvermogen van de eenvoudige burger is een nieuw taboe geworden. Wie zo
elitair is om het oordeel van 'gewone' mensen in twijfel te trekken, plaatst
zich meteen buiten de discussie. Bovendien heeft de radicale islam op 11
september zijn gezicht laten zien. Men kan debatteren over de vraag hoe groot
het gevaar is, maar dat het bestaat, valt niet te ontkennen.

Mensen als Janmaat, Fortuyn, Hirsi Ali en Wilders worden door hun aanhangers als
helden gezien, omdat zij als eenlingen tegen de consensus ingingen. Moedig zijn
of waren ze zeker: ze trotseerden hoon, verguizing en fysieke bedreiging voor
hun politieke overtuiging. Maar een moedig iemand is niet per se een held. De
hoogste militaire onderscheiding in Nederland, de Willemsorde, wordt verleend
voor moed, beleid en trouw.

Wilders' bangmakerij en botte polarisatie getuigt niet van beleid. Dat is
uiteraard een subjectief oordeel. Maar het geeft aan hoe moeilijk een begrip als
heldendom op de politiek is toe te passen. Iemand die met gevaar voor eigen
leven een kind redt, is een onomstreden held. Maar in de politiek is de held van
de een de duivel van de ander.

Er is nog een ander, fundamenteler bezwaar tegen het gebruik van begrippen als
heldendom in de politiek. Wie Wilders tot held uitroept, suggereert dat zijn
tegenstanders laf zijn. Wilders zelf diskwalificeert zijn opponenten graag als
lafaards, makke schapen en appeasers, die in de jaren dertig ruim ongetwijfeld
ruim baan voor Hitler zouden hebben gemaakt. Ook andere islamcritici, zoals
Hirsi Ali, bedienen zich van deze tactiek. Het is een vorm van vals spel. Een
zakelijke discussie over de aanpak van de islam wordt vertroebeld door morele
oordelen.

Sommigen vinden het gevaar van de islam zo groot dat er niet hard genoeg tegen
kan worden opgetreden. Anderen zijn voorzichtiger, om maatschappelijke
tegenstellingen niet te verscherpen en gematigde moslims niet in het
fundamentalistische kamp te drijven. Voor beide standpunten zijn valide
argumenten te bedenken. Maar het is onzin om gematigde opinies als laf te
karakteriseren. In de confrontatie met de islam is beleid belangrijker dan moed.

LOAD-DATE: March 5, 2009

LANGUAGE: DUTCH; NEDERLANDS

NOTES: Peter Giesen is redacteur van de Volkskrant en auteur van het boek Land
van lafaards? Dit is een verkorte versie van de Van der Lubbelezing, een
initiatief van het NIOD en Tumult Utrecht, gehouden op 24 februari in Utrecht.;
'Wie twijfelt aan het oordeel van gewone mensen, plaatst zich buiten de
discussie'; Rectificatie / Gerectificeerd; Aanvullingen en verbeteringen; Dit is
een verkorte versie van de Van der Lubbelezing, een initiatief van het NIOD en
Tumult Utrecht, gehouden op 24 februari in Utrecht (het Betoog, pagina 3, 28
februari). De lezing is georganiseerd door Tumult, mogelijk gemaakt door de
Stichting Democratie en Media.

GRAPHIC: 28BE3midden_ph01, Cabaretier Erik van Muiswinkel eist als Janmaat
eerherstel in 2004, tijdens een Kamerdebat over Verdonks asielbeleid. Links
Kamerlid Samsom., Foto Martijn Beekman/de Volkskrant

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              126 of 155 DOCUMENTS



                                 de Volkskrant

                               February 25, 2009
                                    woensdag

Auteur Kop;
Evelien Tonkens Zo leren wij niets van Philadelphia

BYLINE: Evelien Tonkens

SECTION: FORUM; Blz. 9

LENGTH: 740 woorden


Bestuurders zijn hebzuchtig, ijdel en megalomaan. Dat koopt maar kastelen en
Grand Hotels in plaats van zorg te verlenen! Onder het slaperig oog van
toezichthouders. Nodig zijn dus strengere controle en persoonlijke
aansprakelijkheid. Dat is de les die tot dusverre getrokken wordt uit de
dreigende ondergang van zorginstelling Philadelphia. We wentelen ons in
zelfgenoegzaamheid: wij hardwerkende Nederlanders zijn niet zo machtig en rijk,
maar tenminste wel fatsoenlijk. Een sigaretje opsteken in de kroeg of met 80
kilometer per uur door de bebouwde kom scheuren, is daarbij vergeleken peanuts
en moet dus kunnen, nietwaar?

Maar zo leren we niets. De aankoop van een kasteel om er een verzorgingshuis
voor vegetariërs te vestigen, of van een Grand Hotel waar verstandelijk
gehandicapten werken, zijn helemaal geen rare transacties voor zorginstellingen
vandaag de dag. Zorginstellingen moeten van hun accountants 15 tot 20 procent
van hun omzet oppotten, om in de onzekerheid van marktwerking risico's te kunnen
opvangen. Verspilling van ons belasting- en premiegeld, maar dat kan zo'n
instelling niet helpen. Gegeven dat dit moet, kan men het geld op de bank
zetten, maar hoe veilig is dat? Je kunt het ook investeren in gebouwen, zeker
als je cliënten daar kunnen werken of wonen.

We willen tegenwoordig dat cliënten van zorginstellingen volwaardig in de
samenleving kunnen meedraaien, onder andere via werk. Maar werkgevers weren
gehandicapten en voor de sociale werkvoorziening bestaan drempels en
wachtlijsten. Heel goed dus als een instelling via een Grand Hotel banen schept
voor de eigen cliëntèle. Typisch een initiatief dat onder andere omstandigheden
een integratieprijs zou krijgen.

Ook een kasteel voor hulpbehoevende welgestelde vegetarische ouderen past
helemaal in het huidige beleid. Er zijn talloze welgestelde ouderen op komst,
die er veel voor over hebben om een verpleeghuis te mijden. Ze willen meer
kwaliteit en contact met gelijkgestemden. Geen bingoavond voor wie zijn hele
leven van bingo gewalgd heeft. Niet op je oude dag van een villa moeten
verhuizen naar een meerpersoonskamer van vier bij vier. Er is dus zeker markt
voor zo'n project. Door deze projecten te bespotten, miskennen we hier dat we er
met zijn allen democratisch toe besloten hebben. Marktwerking noopt tot dit
soort investeringen.

De schulden van Philadelphia kunnen we niet geheel aan marktwerking wijten. Ook
een rol speelt het bureaucratische indicatiesysteem dat vaak te laag indiceert.
Een herindicatie is vaak snel nodig. Vraagt men die niet aan, dan verleent een
instelling meer zorg dan vergoed wordt. Dit is volgens interim-bestuurder Troost
de belangrijkste oorzaak van het tekort.

Nog problematischer dan de torenhoge schuld is echter de verwaarlozing van de
dagelijkse zorg, getuige rapportages van de Inspectie en van het personeel.
Verwaarlozing van de noden van cliënten en personeel. Terwijl bestuurders
miljoenen uitgaven, beknibbelden locatiemanagers op de meest noodzakelijke
kosten. Ervaren medewerkers werden vervangen door stagiaires. Zieken werden niet
vervangen, waardoor zorgverleners alleen voor moeilijke groepen staan. Er was
geen geld voor huishoudelijk medewerkers, waardoor verpleegkundigen wc's soppen.
Kapotte koelkasten en magnetrons konden pas in 2010 vervangen worden.

Bestuurders waren dus meer bezig met megaprojecten en fusies dan met de
dagelijkse zorg. Het is een bekend probleem: het bestuur leeft zich uit in
miljoenenprojecten en fusies, terwijl intussen, buiten hun blikveld, maar wel
indirect door hen aangestuurd, lagere managers de werkvloer afknijpen. Daar kan
nog geen invalkracht of nieuwe koelkast betaald worden. Geen exclusief probleem
van marktwerking: zoiets doet zich bij publieke organisaties zoals eerder
bijvoorbeeld bij het UWV ook voor. Marktwerking nodigt hier echter wel extra toe
uit.

De hamvraag is dus hoe we ervoor kunnen zorgen dat de dagelijkse zorgen van de
cliënten en het personeel bepalend zijn. Dat die op het netvlies van elke
bestuurder en elke toezichthouder staan. Hoe eventuele kastelen en Grand Hotels
kunnen bijdragen aan de kwaliteit van het alledaagse leven van cliënten en
personeel. Hoe bestuurders meer wakker gaan liggen van groepsleiders die er
alleen voor staan dan van miljoeneninvesteringen. Hoe organiseer je
dienstverlening zo dat de zorgen op de werkvloer ieders primaire zorgen worden?

Daarover moet de discussie gaan, in plaats van over slechte karakters.

LOAD-DATE: February 24, 2009

LANGUAGE: DUTCH; NEDERLANDS

NOTES: Reageren? Ga naar vk.nl/opinie.

GRAPHIC: FO_Tonkens

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              127 of 155 DOCUMENTS



                                 de Volkskrant

                               February 25, 2009
                                    woensdag

Meer dan markering van ondergang van een krant;
Accent Omloop Het Nieuwsblad

BYLINE: Marije Randewijk

SECTION: SPORT; Blz. 13

LENGTH: 383 woorden

DATELINE: amsterdam


amsterdam Het was zelfs sommige liefhebbers ontgaan, maar zaterdag gaat in
Vlaanderen echt het wielerseizoen van start. Nee, niet zoals de traditie
voorschrijft met de Omloop Het Volk. De openingsklassieker heet tegenwoordig de
Omloop Het Nieuwsblad.

Velen werden erdoor op het verkeerde been gezet. Maar de tijd dat wielrennen
leefde bij de genade van de traditie ligt achter ons. Hoewel het zonder twijfel
lange tijd zal duren voordat de nieuwe naam ingeburgerd is. Daar had ook de oude
naam problemen mee.

Zelfs in Vlaanderen had lang niet iedereen door dat de wielerkoers naar een
krant was vernoemd. In de volksmond heette de openingsklassieker soms de 'Omloop
van het Volk', alsof de wedstrijd aan de gewone man toebehoorde.

De reden voor de naamsverandering ligt voor de hand. De Gentse krant Het Volk
bestaat niet meer. Op 9 mei 2008 verscheen het laatste exemplaar, 117 jaar na
oprichting. Als krant geen bestaansrecht, dan als wielerkoers ook niet: zo
schrijft de tijd voor. Dat Het Volk in 1945 de eerste Omloop in het leven riep,
telde niet.

Het was vóór de Tweede Wereldoorlog heel gebruikelijk dat uitgevers en
journalisten van kranten wielerwedstrijden organiseerden om hun producten te
promoten. De Omloop Het Volk had daardoor de Omloop Het Volk moeten blijven. Ook
al om de liefhebber uit zijn winterslaap te wekken.

Toch markeert de naamsverandering meer dan alleen de ondergang van een Vlaamse
krant. Want de Omloop kwam niet alleen in handen van Het Nieuwsblad, ze werd
doorverkocht aan de holding De Vijver die weer in handen is van Wouter
Vandenhaute, de grote man achter het Vlaamse productiehuis Woestijnvis.

Ook het kroonjuweel de Ronde van Vlaanderen en Parijs-Brussel zitten in het
pakket dat Corelio, uitgever van onder meer Het Nieuwsblad en de Standaard,
overdeed aan De Vijver en Vandenhaute. De Belg is de belangrijkste Vlaamse
speler in het internationale wielrennen. Hij heeft grotere ambities. Vandenhaute
heeft al getracht zich in te kopen in het wielercircus. Hij wil de sport vormen
naar het voorbeeld van de Champions League voetbal.

Omdat hij een buitenstaander was, werd hij in het peloton nauwelijks gepruimd.
Met drie grote wielerkoersen in huis zal hij snel aan status winnen. Is de
teloorgang van de Omloop Het Volk toch ergens goed voor geweest.

Marije Randewijk

LOAD-DATE: February 24, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              128 of 155 DOCUMENTS



                                 de Volkskrant

                               February 21, 2009

Het sprookje van Van der Valk;
Kasteel Terworm droomt ten onrechte van een Michelinster.

BYLINE: tekst Mac van Dinther . fotografie Gabriel Eisenmeier

SECTION: MAGAZINE; Blz. 48

LENGTH: 498 woorden


Waarom Kasteel Terworm? Ome Gerrit bracht 'de gewone man' naar het restaurant,
schrijven necrologen over de onlangs overleden pater familias van het Van der
Valk-concern. En wat vond die daar op zijn bord? Tong Picasso en appelmoes met
een kers. Sommige nazaten hebben meer ambities. Kasteel Terworm hoort tot een
select groepje 'bijzondere Van der Valks' die ook de meer verwende eter willen
behagen. Ze dromen zelfs stiekem van een Michelinster.

Hoe zitten we erbij? Iets voorbij Hotel Heerlen, de overbekende Van der
Valk-laagbouw met de toekan in top, leidt een lange oprijlaan naar een
sprookjeskasteel met slotgracht, binnenplaats en kasteeltuin. Op de toren staat
geen toekan, maar een windwijzer. Binnen wordt het sprookje in stand gehouden
met houten trappen, ruwe stenen slotmuren, zware kroonluchters en donkergroene
eetzetels met een wapen in de rugleuning.

Wat eten we? Het viergangen Menu Relais. Trio van yellowtail kingfish, koolvis
en coquille met zuurdesembrood en zeewier mayonaise; gebakken skrei met puree
van peterseliewortel en saus van Beerenauslese (zoete Duitse wijn); kalfshaas en
gekonfijt Ibericovarken met couscous; chocoladetaartje met koffie sabayon.

Smaakt het? Het klinkt veelbelovend, maar de uitvoering is pover. Torentjes zijn
uit en ons voorgerecht bewijst waarom. Om het stapeltje vis tussen toastjes
zuurdesembrood te nuttigen, moeten we het uit elkaar trekken. Dan ziet het er
ineens niet meer uit. De toastjes hebben intussen vocht opgezogen en zijn taai
geworden. De coquille is rubberig, de yellowtail kingfish, een makreelachtige
uit zuidelijke wateren, is lekker rauw gemarineerd. Het wordt iets beter met de
skrei, fantastisch mooie winterkabeljauw uit de Barentszee. Maar het lelieblanke
stukje vis heeft een slap vel en wordt gesmoord in zoetigheid van de saus en de
peterseliewortelpuree. In tegenstelling tot torentjes zijn varkens helemaal
terug. Zeker van een goed merk, zoals het Iberico. Maar bij Terworm hebben ze
een slechte leverancier of een slechte kok. Het vlees is niet smeltend zacht,
maar vet en bobbelig. De kalfshaas is prima, maar het garnituurtje van tuinbonen
en streepjes wortel gaat nergens over. Het chocoladetaartje is goed bedoeld,
maar kan ons na het voorgaande niet opwinden. Het is koud en hard.

Hoe is de bediening? Volgens beproefd Van der Valk-recept: groot in aantal,
klein in kwaliteit. Als we vriendelijk informeren waarom onze serveerster
beaujolais schenkt bij het hoofdgerecht, kijkt ze ons aan als een konijn in de
koplampen. We krijgen bijna medelijden.

Wat kost het? 49,50 p.p. zonder drank.

Komen we terug? Van der Valk werd groot door middelmatig eten te serveren in
ruime porties. De gastronomie moet het hebben van goed eten in kleine porties.
Het tweede lukt nog wel in Terworm, het eerste niet. Wat hou je dan over?
Precies.

Hotel-restaurant

Kasteel TerWorm

TerWorm 5

6411 RV Heerlen

045-4001 111

www.terworm.nl

eten 5,5

bediening 5

entourage 8

prijs-kwaliteit 5

Alle restaurantrecensies staan op vk.nl/volkskeuken

LOAD-DATE: February 23, 2009

LANGUAGE: DUTCH; NEDERLANDS

NOTES: m.vandinther@volkskrant.nl

GRAPHIC: Chocoladetaartje met koffie sabayon Gabriel Eisenmeier (fotograaf)

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              129 of 155 DOCUMENTS



                                 de Volkskrant

                               February 19, 2009

In feestkostuum in de kerkbanken;
Boek Foto's van het carnaval

BYLINE: Arno Haijtema

SECTION: KUNST; Blz. 8-9

LENGTH: 469 woorden

SAMENVATTING:

De fotograaf Paul van der Stap fotografeerde tussen 1996 en 2008 het carnaval,
zoals het wordt gevierd door de 'gewone' man: de dansmariekes en
fanfareleden.Door Arno Haijtema

VOLLEDIGE TEKST:

Het maken van het boek Carnavalsdagen moet voor de fotograaf Paul van der Stap
een hele opoffering zijn geweest. Jarenlang heeft hij, zelf afkomstig van onder
de grote rivieren, gewerkt aan het project dat de talrijke aspecten van carnaval
- komend weekend barsten de jaarlijkse hoogtijdagen weer los - in beeld brengt.

Wie carnaval met de camera zó intensief volgt, móet wel een liefhebber zijn.
Tegelijk kan iemand die carnaval met de camera zó intensief volgt, zich niet ten
volle overgeven aan het feest. Het concentreren gaat onvermijdelijk ten koste
van de zuivere drink- en hostijd. Hard zijn voor zichzelf, moest Van der Stap
dus, met nu dan de voldoening van het boek.

De fotograaf bezocht het dorpscarnaval in Klundert (Café De Kladde), was overdag
in het café, maakte voor de Voil Jeanettenstoet (optocht) een uitstapje naar het
Vlaamse Aalst, liet zich meevoeren door de nachten van Bergen op Zoom en
Roosendaal, zag daar de grote parades voorbijtrekken, woonde een carnavalsmis
bij en de herdenking van gestorven carnavalisten.

De vroegste foto's stammen uit 1996, de jongste zijn van 2008; Van der Stap
heeft zich uitputtend in het fenomeen verdiept. Zijn sympathie is daarbij steeds
uitgegaan naar het carnaval zoals dat door de 'gewone' man wordt gevierd.

Niet de Prinsen Carnaval en de andere hoogwaardigheidsbekleders van dorp en
stad, maar de dansmariekes en de fanfareleden met hun tuba's, trompetten en
trommels, de gemaskerden, de boeven in gestreept gevangenispak, de
gelegenheidsvrouwen met drie borsten, kleumend van de kou achterin de optocht -
zij vormen het dankbare onderwerp van Van der Staps fotografie.

Alle foto's zijn afgedrukt in zwart-wit. Dat maakt het boek tot een eenheid,
maar bewerkstelligt ook enige teleurstelling. De morsige cafeetjes met de walm
van bier en rook en polonaise verdragen het tijdloze zwart-wit best. Maar de
uitbundige reuzenpoppen van vele meters hoog in de parades worden, ontdaan van
hun kleuren, tekort gedaan.

Daar staat een pracht aan ontroerende en vrolijk makende foto's tegenover. De
carnavalsmis is zo'n absurdistisch hoogtepunt, waar de kerkgangers in hun
feestkostuum in de banken zitten. Het genoeglijk samenzijn in de cafés, het
bierglas altijd in of bij de hand, is een ander hoogtepunt dat de warmte van
carnaval symboliseert (terwijl hier voor de zichzelf als nuchter beschouwende
noorderling juist het onbegrip begint).

De uitgever heeft voor de gelegenheid Carnavalsdagen voorzien van niet één maar
drie fleurige linten die als bladwijzer fungeren. Handig als je de hoogtepunten
snel wilt kunnen vinden, tevens stemmig feestelijke franje.

LOAD-DATE: February 18, 2009

LANGUAGE: DUTCH; NEDERLANDS

NOTES: Carnavalsdagen door Paul van der Stap. De Verbeelding, (E)24,95. ISBN 978
90 78909 11 8.

GRAPHIC: 19KUboek_ph01, Carnavalsmis in de Paterskerk, Roosendaal, 2008.

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              130 of 155 DOCUMENTS



                                 de Volkskrant

                               February 19, 2009

Een miljardendans en geen toezicht;
Staatssecretaris Bussemaker heeft na twee jaar nog altijd geen inzicht in de
AWBZ

BYLINE: Gijs Herderscheê, Natalie Righton

SECTION: BINNENLAND; Blz. 02

LENGTH: 896 woorden

DATELINE: DEN HAAG

SAMENVATTING:

Politiek acht aanpak AWBZ een te gevoelig onderwerp.

Geen roep om meer controle na recente financiële debacles.

VOLLEDIGE TEKST:

DEN HAAG Bezuinigen op zorg is onbestaanbaar in Nederland. Zeker als het om
gehandicapten en chronisch zieken gaat. Veel is bespreekbaar, maar dit niet,
concludeert enquêtebureau TNS NIPO dat in februari een reeks mogelijke
bezuinigingen toetste. 'De maatregel die burgers het sterkst afwijzen, is het
bezuinigen op de Algemene Wet Bijzondere Ziektekosten (AWBZ).'

Het is de vraag waar die burger dan aan denkt bij de kas van ruim 22 miljard.
Waarschijnlijk aan gehandicapten en chronisch zieken. En niet aan het eigen
loonstrookje of aan dubieuze besteding van het geld. Uit het loonstrookje blijkt
dat Jan Modaal met een brutojaarinkomen van 30 duizend euro, jaarlijks 12
procent van zijn inkomen - 312 euro per maand - afdraagt aan deze zorg.
Blijkbaar wordt ook niet gedacht aan Grand Hotel Philadelphia. Of de TVfoon.

Grand Hotel Philadelphia staat in het Rotterdamse Scheepvaartkwartier. Een
monumentaal pand aangekocht en gerenoveerd door Philadelphia. Het is een van de
vastgoedprojecten die bijna de ondergang werden van deze
protestants-christelijke zorginstelling. Een nobel project, want in het hotel
werken 38 gehandicapte jongeren. Maar de aanschaf en renovatie zijn een
financiële molensteen. Met dergelijke vastgoedprojecten joeg Philadelphia in een
jaar tijd er bijna het hele vermogen, 24 miljoen euro, doorheen. De zaak is nog
net niet failliet.

De TVfoon was ook een mooi project, van thuiszorgorganisatie Meavita. Met
moderne technologie zou gecommuniceerd worden met klanten. Het project mislukte
en 17 miljoen euro was weg. Het is maar één voorbeeld van mismanagement bij
Meavita. In twee jaar tijd is bijna 45 miljoen opgesoupeerd. Meavita gaat deels
failliet.

Het vermogen dat Philadelphia en Meavita erdoorheen joegen - 78miljoen euro -
was AWBZ-geld. Bedoeld voor de zorg van gehandicapten en chronisch zieken.

Philadelphia en Meavita zijn niet de enige instanties die AWBZ-zorg leveren. In
totaal zijn het er 2.500, die jaarlijks voor ruim 22 miljard euro zorg leveren
aan 588.000 Nederlanders. Maar wat ze met het geld doen, is niet duidelijk.

Het ministerie van Volksgezondheid, verantwoordelijk voor de AWBZ, heeft geen
overzicht van de besteding.

De Algemene Rekenkamer weet het niet, andere toezichthoudende organisaties
evenmin. De zorginstellingen leveren wel jaarverslagen in, maar er wordt geen
overzicht uit gedestilleerd.

De route die het geld aflegt van staatskas naar patiënt is complex. Het meeste
geld gaat naar zorginstellingen - zoals een verpleegtehuis voor bejaarden. Elke
bewoner heeft een 'indicatie' gekregen van een zorgkantoor. Daarvan zijn er 32.
Die zitten in huis bij zorgverzekeraars. Zo heeft Achmea 6 zorgkantoren, Agis
vier en CZ 5. De Bureaus Jeugdzorg geven indicaties af voor gedragsgestoorde
jongeren.

De schoen wringt bij de toekenning van de zorg. De zorgkantoren hebben geen
enkele 'prikkel' om streng te zijn en voorzichtig om te springen met AWBZ-geld.
Sterker, commerciële ziektekostenverzekeraars zoals Agis en CZ hebben liever dat
de zorg betaald wordt uit de belastingpot dan uit hun kas.

Wie bijvoorbeeld na een heupoperatie moet revalideren, krijgt momenteel een
indicatie voor AWBZ-zorg. Aan deze afwenteling komt in 2010 een eind. Dan moet
de verzekeraar de revalidatie betalen.

Ook gemeenten hebben de neiging om naar de AWBZ te verwijzen voor de vergoeding
van zorg. Zij hebben geld voor thuiszorg. Dat potje (de WMO ) is echter geen
bodemloze put. Zodra thuiszorg meer wordt dan huishoudelijk hulp, wordt
doorverwezen naar de AWBZ. Zo bespaart de gemeente geld. De AWBZ is immers een
'recht' waarop altijd een beroep kan worden gedaan. En lijkt daaraan getornd te
worden, dan wordt staatssecretaris Bussemaker direct naar de Tweede Kamer
geroepen. Ondertussen trekt niemand aan de rem.

Weliswaar heeft het Centrum Indicatiestelling Zorg (CIZ) richtlijnen opgesteld,
toch hebben de zorgkantoren grote vrijheid om AWBZ-rechten toe te kennen. In de
praktijk komen daardoor grote verschillen voor tussen zorgkantoren en tussen
beoordelaars. Onderzoekers hebben vastgesteld dat de neiging bestaat
'ruimhartig' zorg toe te kennen.

Door de bijna natuurlijke neiging van zorgkantoren om AWBZ- kosten op te drijven
in plaats van de richtlijnen strikt uit te voeren, bestaat scepsis over het
effect van bezuinigingsmaatregelen die Bussemaker heeft afgekondigd.

De staatssecretaris heeft het recht op 'activerende begeleiding' beperkt, zoals
dagopvang voor bejaarden en begeleiding voor jongeren met ADHD, die tot voor
kort nog wel eens per taxi bij de bioscoop werden afgeleverd. Momenteel krijgen
200 duizend mensen dit soort begeleiding. Bussemaker denkt dat de hulp aan 60
duizend van hen door de aanscherping wordt gestopt. Dat zou 800 miljoen euro
besparen. Sceptici verwachten dat zorgkantoren de indicaties wel zullen
verruimen opdat cliënten hun zorg houden.

Al twee jaar regeert Bussemaker op Volksgezondheid, en nog altijd is het haar
niet gelukt door het woud van AWBZ-instellingen inzicht in het klantenbestand te
krijgen.

Over de AWBZ-zorg wordt uitsluitend met groot mededogen gesproken. Tenzij het
uit de hand loopt zoals bij Philadelphia en Meavita. Maar zelfs dan durft
niemand het stelsel ter discussie te stellen. Dat wordt gezien als oneerbare
aanval op de kwetsbaren.

LOAD-DATE: March 2, 2009

LANGUAGE: DUTCH; NEDERLANDS

NOTES: Zorgverzekeraars en gemeenten verwijzen graag door naar AWBZ;
Rectificatie / Gerectificeerd; Aanvullingen en verbeteringen; De route die het
geld aflegt van staatskas naar patiënt is complex. Het meeste geld gaat naar
zorginstellingen - zoals een verpleegtehuis voor bejaarden. Elke bewoner heeft
een 'indicatie' gekregen van een zorgkantoor . Daarvan zijn er 32. Die zitten in
huis bij zorgverzekeraars (Binnenland, pagina 2, 19 februari). De indicaties
voor de AWBZ worden niet verstrekt door het zorgkantoor maar door het Centrum
Indicatiestelling Zorg, het CIZ.

GRAPHIC: 19biawbz_ph01, De AWBZ kan gebruikt worden om een scootmobiel aan te
schaffen., Foto Marcel van den Bergh

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              131 of 155 DOCUMENTS



                                 de Volkskrant

                               February 14, 2009

Troost je jongen: ze zouden er allemaal zo uit willen zien als jij ooit;
Geboren in '67

SECTION: HET BETOOG; Blz. 1

LENGTH: 702 woorden


Hoewel de zon afgelopen zondag scheen en er dus niets op tegen was om een frisse
bos- of duinwandeling te maken, had een grote groep mensen, onder wie ikzelf,
ervoor gekozen om de tentoonstelling De exotische mens in het oudste museum van
Nederland, het Teylers Museum in Haarlem, te bezoeken. Waarschijnlijk had de
museumdirectie de belangstelling voor het onderwerp wat onderschat, want mijn
voorvaders en moeders plus nog wat Indianen en Eskimo's waren met z'n allen in
een tamelijk benauwd zaaltje ondergebracht, zodat het dringen geblazen was voor
de bronzen bustes van Congolese inheemsen, gemaakt door de Belgische beeldhouwer
Arsène Matton (1873-1953), of voor de posters van het circus van Carl Hagenbeck
(1844-1913) waarop behalve jonglerende zeeleeuwen ongetemde Abessijnse
dorpelingen of de Wilde Wijven van Dahomey te zien waren, een stel stevige
meiden overigens, die met het bajonetgeweer in de hand, een legertje in
kolderiek tropenpak gestoken Fransen de stuipen op het lijf joeg.

Bij binnenkomst van de expositieruimte stuitte ik direct op een wand waaraan een
kleine honderd 'levende maskers, afgegoten tijdens antropologische expedities
(1920)' waren opgehangen.

De Somaliërs onder hen herkende ik meteen; licht open hangende, door volle
lippen omsloten monden, hoog voorhoofd en dik, maar niet kroezig krulhaar.

Ik knikte mijn gipsen landgenoten bemoedigend toe, want ik begreep dat ze de
komende maanden nog veelvuldig aangestaard zouden worden en nog talloze
opmerkingen over hun uiterlijk in stilzwijgen over zich heen zouden moeten laten
gaan, maar tegelijkertijd vroeg ik me af wie de mensen waren geweest die de
tijdgenoten van mijn grootouders zover hadden weten te krijgen om afgietsels van
hun gezicht te laten maken en natuurlijk waarom zij dat hadden gedaan.

De antwoorden lieten niet lang op zich wachten en ik moet zeggen, er bekroop
mij, hoe langer ik rondkeek en hoe meer toelichting ik las, een toenemend gevoel
van onbehagen.

Amusementswaarde voor het gewone volk, bewijsvorming voor stellingen van
geleerden die zochten naar de Missing Link, naar het geen mens-geen aap wezen.

Arme Saartje Baartman, die de geschiedenis is ingegaan als de Hottentot Venus
van Zuid-Afrika. De tentoonstellingscatalogus meldt dat 'haar omvangrijke
achterwerk en haar afhangende schaamlippen door onderzoekers in verband gebracht
werd met ongeremde seksualiteit en dus met haar dierlijke status.'

Arme twintig landgenoten, die nog in 1929 twaalf dagen op de Groningse
Ossenmarkt de hoofdattractie van een circus vormden, geafficheerd als het
mystieke, vrome volk uit Abessynië dat zijn krijgsspelen aan het volk vertoont.

En dan de craniometrie, de wetenschap van het schedelmeten. Vier doodshoofden
naast elkaar, de orang oetan links, de Westerling rechts, daar tussen de Aziaat
en de Afrikaan. Hoe dichter de hoek tussen aangezicht en herseninhoud de
volmaakte haaksheid benaderde , hoe intelligenter de persoon. De winkelhaak van
de timmerman was hiervoor het aangewezen stuk gereedschap.

De mens heeft het allemaal lang geloofd en daar lang naar gehandeld. Verschil
moest er wezen en daar maalde je niet om als de wetenschap haar fiat had gegeven
.

Het ongemakkelijke gevoel maakte plaats voor chagrijn, ja zelfs ergernis, zeker
toen ik een meisje van rond de 8 hard door de zaal hoorde roepen: 'Kijk mam, het
gezicht van een neger in een flesje water.'

Ik liep om een groep mensen heen bij een scherm waarop 'Groeten uit de rimboe'
werd vertoond en spoedde me terug naar mijn gipsen landgenoten.

' Dag Abdi', zei ik tegen de jongeman die links hing, 'welk kunstje heb jij
moeten doen? En waar heb je moeten optreden, hoe zag je publiek eruit en hebben
ze moeten lachen om je en hebben ze wel voor je geklapt?'

Hoewel zijn mond licht geopend was, zodat een scheef gegroeide voortand
zichtbaar werd, bleef Abdi zwijgen. Onder zijn geloken ogen hield hij zijn
geschiedenis verborgen.

In een tel had ik me op het kastje gehesen dat voor de wand stond, scande de
omgeving op de aanwezigheid van suppoosten en drukte een kus op zijn mooie
lippen.

'Troost je jongen, ze zouden hier allemaal willen dat ze eruit zouden zien zoals
jij er ooit uit zag; een fortuin hebben ze ervoor over. Dag lieverd, ik moet nu
gaan.'

LOAD-DATE: February 13, 2009

LANGUAGE: DUTCH; NEDERLANDS

NOTES: Zeven auteurs vertellen om de beurt over de dilemma's van hun generatie.
Aya Zikken (1919),Helga Ruebsamen (1934), Ger Thijs (1948), Rob Vreeken (1953),
Philippe Remarque (1966),Yasmine Allas (1967)en Anna Woltz (1981).; Volgende
week:

GRAPHIC: 08BEallas

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              132 of 155 DOCUMENTS



                                 de Volkskrant

                               February 14, 2009

'Mislukt' klinkt zo negatief;
Interview Kees van Twist, (weer) directeur Groningen Museum

BYLINE: Jan Tromp

SECTION: HET VERVOLG; Blz. 34-35

LENGTH: 2505 woorden

SAMENVATTING:

Kees van Twist (55) hield het in New York een jaar vol als cultureel attaché
voor Nederland. Hij heeft nu zijn oude functie bij het Groninger Museum weer
opgepakt. 'Het was geen verloren jaar. Ook niet voor de kunst en cultuur.' Door
Jan Tromp

VOLLEDIGE TEKST:

Kees van Twist is terug uit Amerika. In zijn sobere werkkamer in het Groninger
Museum komt het gesprek op Ischa Meijer die zo tergend de waarom-vraag aan zijn
geïnterviewden c.q. slachtoffers kon stellen. 'Whyyyyy?', zei Ischa dan met een
lange, dwingende uithaal.

Van Twist: 'Het is de zijnsvraag van alles. Ik vraag het altijd aan mezelf en
aan mijn omgeving: waarom doen we het? Waarom vinden we het belangrijk? Je kunt
niet genoeg tijd besteden aan het antwoord op de vraag: waartoe zijn wij op
aarde?'

Oké, laten we dan tijd besteden aan zijn eigen opmerkelijke Werdegang, aan de
vraag waarom Van Twist al na een jaar zijn mooie baan als cultureel attaché van
het koninkrijk in New York eraan gaf. En laten we ook even stilstaan bij de
vraag waarom hij is teruggekeerd naar zijn oude positie als directeur van het
Groninger Museum, want is het niet zo dat naar het bijbelwoord slechts een hond
terugkeert tot zijn kots (Spreuken 26, 11)?

Van Twist: 'Er was een afspraak. Dat wist iedereen. De Raad van Toezicht van het
museum had gezegd: we gaan nog niet op zoek naar een nieuwe directeur. Die
hadden een vooruitziende blik, ze dachten: die komt wel terug. Ik ben tot het
inzicht gekomen dat ik mij hier beter op mijn plaats voel dan in een ambtelijke
setting.

'Ik heb een vrij direct gesprek met de ondernemingsraad gevoerd. Die hadden iets
als: vader is weggelopen, die heeft overzee een andere minnaar gevonden. Komt
hij nu terug om uit te kijken naar een volgende geliefde of kunnen we op hem
rekenen? Ik vond het een heel terechte vraag.

'Het ging op zijn Gronings. Het wordt niet met omhaal van woorden naar voren
gebracht.

'We hebben niet het vertrouwen in elkaar uitgesproken. We hebben ook niet
uitgesproken dat we géén vertrouwen hebben in elkaar. We hebben gezegd: aan het
werk. Dat is ook zo leuk aan die Groningers. Die gaan je niet complimenteren.
Die zeggen: vertrouwen in elkaar uitspreken, gaan we niet doen. Dat soort zware
woorden, die moet je maar gewoon bewijzen. Ik weet dat er iets verwacht wordt
van me.

'Ik heb het intensief overwogen: ga ik wel terug, ga ik niet terug. Ik heb
bewust gekozen voor terugkeer. Dat heb ik ze kunnen uitleggen. Ik heb gezegd dat
ik niet terugkom om de draad op te pakken, want dat kan niet, daarvoor is er te
veel veranderd. Ik kom terug voor een nieuw hoofdstuk.

'Ik heb gezegd: ik heb ook wel in de gaten dat jullie op een eigen manier zijn
doorgegaan, met succes, want het gaat goed met het Groninger Museum. Ik heb ze
voorgehouden dat ik veranderd ben, ik heb wat geleerd. Ik was bijvoorbeeld veel
onderweg in de jaren daarvoor. Je zult je vaker met ons moeten verstaan, hebben
ze gezegd. Daar hebben ze gelijk in. Je zult me dus iets vaker hier in Groningen
zien.'

Iets vaker?

'Ja luister, ze willen ook dat ik de wijde wereld intrek om het museum te
verkopen en de rijkdommen van elders naar hier te slepen.

'Ik vind het buitengewoon prettig om weer terug te zijn in het museum, al heb ik
genoten van New York. Ik hou van grote steden. Het wonen en leven daar is
buitengewoon prettig. Steden als New York hebben we hier niet. Amsterdam is
knus.

'Ik geloof dat ik het daarmee vrij precies samenvat. Fiets je langs de gracht,
dan denk je : wow, er is geen mooiere stad. Wandelend door Groningen denk je:
wat een leuke, vitale plek is dit. Maar in New York denk je: dat ik hier mag
wonen, zeg! Dat ik hier 24 uur per dag die stad mag beleven. Ik woonde heel
plezierig...'

Je zat er toch voor je werk?

'Jazeker, en het was geen verloren jaar. Ook niet voor de kunst en cultuur. Ik
heb geregeld dat het Oerolfestival dit jaar naar Manhattan komt. Ik denk aan
mijn gesprek met het Metropolitan museum om een belangrijk schilderij uit
Nederland voor het eerst naar New York te brengen. Ik heb, geloof ik, een
bescheiden rol mogen spelen in de culturele uitwisseling.

'En al de ervaringen die ik opdeed in die stad hebben natuurlijk van alles met
mijn werk te maken. Ik heb een beeld kunnen opbouwen van een stad die ik nog
niet zo goed kende.

'Ik heb geleerd te onderkennen wat New York zo bijzonder maakt. Het komt door de
mentaliteit van de mensen. En door hun diversiteit, door de ongekend
internationale dimensie. Ik fietste meestal. Dat je dan zomaar dwars door
Central Park fietst en uitkomt in Harlem en dan ontdekt dat het een zeer
ontwikkelde buurt is geworden met een bijzondere vitaliteit - ongelooflijk vond
ik dat.

'Ik denk dat we wandel- en fietstochten moeten maken door Rotterdam en
Amsterdam. Dat we ook eens wandelen door buurten waar we anders nooit komen,
buurten waar andere culturen hun wereld hebben opgebouwd. Dan kom je erachter
dat we die culturen niet in een grote mixer moeten stoppen. Dat doen ze in New
York ook niet. Daar respecteert iedereen de cultuur van de ander. Men leeft
naast elkaar, niet door elkaar. Dat is de grote vreugde van de stad. Het maakt
een stad ontspannen.'

Kees van Twist is een spraakwaterval. Zonder moeite springt hij van een hak op
een tak. Hij formuleert snel, zijn stem is warm. Voordat je het weet ben je
verwikkeld in een gedachtenwisseling over de multiculturele wereld. Maar het
ging erover dat hij terug is in Groningen. Daar was hij van 1999 tot eind 2007
directeur van het plaatselijke museum, een nationale publiekstrekker al was het
slechts vanwege het postmoderne, kleurrijke gebouw waarin het museum sinds 1994
is ondergebracht.

Begin 2008 werd Van Twist voor Nederland de culturele man in New York. Officieel
heet het 'ambassaderaad culturele aangelegenheden', in de ambtelijke wandeling
'arca' genoemd. De minister van Onderwijs, Cultuur en Wetenschap - Van Twist
heeft in de wereld van politiek en cultuur veel vrienden en goede bekenden - had
hem aanbevolen bij de partijgenoot en staatssecretaris van Buitenlandse Zaken.
Allicht mocht iedereen solliciteren, maar niet iedereen beschikte over de kabel
Plasterk-Timmermans.

En zo kreeg Van Twist, voormalig programmadirecteur bij de AVRO, een wereldbaan
in een wereldstad. Hij zou ten minste vier jaar wegblijven. Toch had hij voor
zichzelf een recht van terugkeer geregeld. Als zijn rol als arca hem niet zou
bevallen, stond zijn directeurszetel in het Groninger Museum geduldig te
wachten. Wie dat vreemd vindt, is niet vertrouwd met het fenomenale vermogen van
Van Twist tot wheelen & dealen.

Het beviel niet. 'Ik heb dit jaar geleerd dat de mensen op Buitenlandse Zaken -
stuk voor stuk aardige mensen, hoor, ook capabele mensen, denk ik - gewend zijn
te opereren binnen een hiërarchie. Ambtenaren kunnen zichzelf wegcijferen. Ik
niet. Dat hoef ik hier niet te ontkennen.

'Ik hou ervan ergens op aangesproken te worden. Op Buitenlandse Zaken wordt
persoonlijke verantwoordelijkheid in een vaag collectief weggemasseerd. Ik heb
ontdekt dat ik niet het geschikte karakter heb voor die ambtelijke cultuur.'

Je zet je af tegen de ambtelijke cultuur van risicomijding, maar zoals de
journalist Max Pam terecht schreef: door de mogelijkheid van terugkeer open te
houden, bewees je dat je zelf een absolute ambtenaar bent.

'Of dat nu typisch ambtelijk gedrag is, weet ik niet. Het is een vrij
ongebruikelijke afspraak, dat wel. Maar weet je, wij hielden van elkaar,
wederzijds, het Groninger Museum en ik. En die liefde hield niet op te bestaan
omdat ik wegging.

'Ik achtte de kans klein dat ik niet in New York zou blijven. Ik ben tamelijk
optimistisch over mijn vermogen de dingen te veranderen. Misschien moet je
zeggen: naar mijn hand te zetten. Daarin heb ik me vergist.

'Jullie kunnen dat opschrijven, maar ik ben niet mislukt. De missie-New York is
niet gelukt. Dat is heel wat anders dan mislukt. Mislukt is een negatief woord.

'Mag je na een vol jaar erachter komen dat het vak jouw vak niet is en dat hier
in Groningen nog veel te doen is, in het leukste vak van de wereld? Mag dat?

'Ik heb het met mezelf wel over trots gehad, m'n eigen trots. Natuurlijk heb ik
me afgevraagd: moet ik niet de moed hebben die baan achter me te laten? Maar je
komt terug met nieuwe ideeën, nieuwe ervaringen. De mensen in het museum hebben
nieuwe ideeën. Wat is dan mooier dan samen aan een nieuw hoofdstuk te beginnen?'

Wegwezen is mooier.

'Waarom zou dat nou mooier zijn?'

Je zei begin 2005 tegen Hugo Camps van Elsevier: 'Na zeven jaar moet er iemand
anders komen, iemand die jonger is.' In 2009 komt dezelfde man terug, nog ouder
dan hij al was in 2005.

'Ja, ik ben 55, maar ik behoor niet tot de categorie die vindt dat leeftijd
bepalend is. Het gaat vooral om de openheid die je aan de dag legt, om de
ervaringen die je meebrengt. Een directeur kan blijven zitten totdat hij niks
meer heeft toe te voegen, zichzelf herhaalt.

'Oké, dat verschilt van wat ik in 2005 zei. Noem het voortschrijdend inzicht.'

Hoe het uiteindelijk misliep tussen Van Twist en de Nederlandse overheid is ook
een wonderlijke geschiedenis. Van Twist vindt dat Nederland in New York een
onafhankelijk en zelfstandig instituut moet financieren 'voor kunst, cultuur,
wetenschap en onderzoek' naar analogie van gevestigde internationale
instellingen als het Franse Maison Descartes en het Duitse Goethe Institut.

Het is heel iets anders dan een arca. Een arca is een diplomatieke makelaar die
receptiegewijze een Nederlandse schilder in contact brengt met een galeriehouder
uit New York. 'Als attaché mag je je bemoeien met zaken, maar niet te veel. Je
mag niet initiëren, je mag niet financieren. Ja, sorry hoor, dat is te weinig
voor mij. Dat is echt te weinig.'

Grootser en meeslepender wilde hij leven. Hij vond een onafhankelijk instituut
een principekwestie. Zo noemt hij het ook in 'een visiedocument' dat hij half
augustus vorig jaar naar het departement stuurde. Het woord 'principe' staat er
wel acht keer in.

Het wonderlijke is dat de kwestie die voor Van Twist van principieel belang was,
niet was geregeld toen hij eind 2007 de baan van cultureel attaché aanvaardde.
Sterker, Buitenlandse Zaken voelde er geen bal voor.

Waarom liet Van Twist een museum dat van hem hield in de steek voor een
departement dat zijn principes niet wenste te honoreren?

Van Twist: 'Ik had het buitengewoon grote vertrouwen dat de twee politici van
PvdA huize, Plasterk en Timmermans over mijn plan voor een onafhankelijk
instituut gezegd zouden hebben: wow, spannend, ga het maar onderzoeken. Daar had
ik op gerekend. Zij hebben het risico genomen om met mij in zee te gaan. Dan
denk ik: ze wisten wat ze aan boord hadden.

'Ik was aangezocht door OCW, door de minister. Op het moment van praktische
uitvoering kreeg ik te maken met Buitenlandse Zaken. Daar heeft zo'n baan als
cultureel attaché z'n vaste plek. Je krijgt een papier voorgelegd met punten en
puntjes, met bollen en bolletjes. Ik zei: oké jongens, we gaan gewoon beginnen,
we zien wel hoe het uitwerkt.

'Ik zal je vertellen, in de eerste weken gingen er dagelijks brieven van mij
naar Buitenlandse Zaken. Het waren er zoveel dat ik op een gegeven moment te
horen kreeg: Kees, ga je nu echt elke ochtend, elke middag, elke avond ons dit
soort brieven schrijven? Lees nou nog een keer je bolletjes en houd je daaraan.'

Logisch, want voor die bolletjes had je getekend.

'Dat mag zo zijn, maar voor mij werkte het niet. Ik zei tegen Den Haag: als ik
die functie moet uitoefenen zoals jullie dat voorschrijven, werkt het niet.'

Ik begrijp het: je speculeerde erop dat ze wel zouden zwichten voor je
dadendrang als je eenmaal hoog en droog in New York zat. Klopt dat?

'Ik heb een groot vertrouwen in de flexibiliteit en het veranderend inzicht van
mensen. Dan kun je naar elkaar toe groeien en ontstaat begrip voor opvattingen.

'Je gelooft erin, je wilt het. Dan denk je: ik zal toch op z'n minst mijn
voorstel op zijn waarde en levensvatbaarheid mogen onderzoeken. Ik zal toch wel
mogen uitzoeken of jullie gelijk hebben of ik. Ik denk dat uiteindelijk zal
blijken dat het gelijk aan mijn kant ligt.'

Maarten Asscher, voormalig directeur kunsten op het departement, schreef in NRC
Handelsblad...

'Hij had gesolliciteerd op de functie.'

Diskwalificeert hem dat?

'Nou, ik vond het niet zo sterk wat hij schreef.'

Hij schreef over jouw aftocht: 'Het klinkt allemaal heroïsch, maar bij nadere
beschouwing staat het verhaal bol van de eigengereidheid.'

'Maarten Asscher is niet voor niets uit de ambtenarij gestapt en zijn eigen
bedrijfje aan het Spui in Amsterdam begonnen. En hij heeft de ambitie gehad om
naar New York te gaan. Hij is daarvoor afgewezen, wat ik niet begrijp, omdat ik
denk dat hij het heel goed gedaan zou hebben.'

Je staat bol van de eigengereidheid.

'Ja hallo, als je niet een beetje eigengereid bent in deze wereld, wordt het
niets. Hoe moet ik dat trouwens uitleggen, dat eigengereide? Als ik plannen,
ideeën en dromen niet meer naar buiten mag brengen van Asscher, begrijp ik
Maarten niet meer.'

Rudi Wester, cultureel attaché in Frankrijk en directeur van het Institut
Néerlandais in Parijs, vond dat je te snel was opgestapt. Ze zette een enigszins
verwend beeld van je neer: 'Als hij gewoon had gedaan waarvoor hij daar is
aangenomen, had hij dat heel goed kunnen doen.' Dienstbaarheid, is dat geen
mooie deugd?

'Ach, dienstbaarheid. Ik ben dienstbaar. Maar alleen als ik mede het beeld en
het beleid kan bepalen. Het is misschien een onhebbelijkheid. Maar zo
functioneer ik nu eenmaal.'

En nu is hij terug in Groningen. Hij moet proberen het bezoekersaantal op 200
duizend per jaar te houden. Het zijn barre tijden. Het gesprek gaat over de
crisis en over de vraag hoe de musea zich gaan redden.

Hij zegt: 'Ik heb het gevoel dat we in Nederland nog niet doorhebben hoe heftig
het is. Ik heb in Amerika vreselijke dingen gezien. Kunstinstellingen die hun
sponsors verliezen, musea die sluiten, collecties die worden verkocht. Het
gebeurt nu al.

'Ik heb een jaar lang gezien hoe een samenleving ontwricht raakt als velen hun
baan kwijt raken, hun huis niet meer kunnen betalen. Het sleept iedereen mee. Ik
heb gezien bij mij in de straat in New York dat mensen hun kinderen niet meer
kunnen laten studeren. Ze hadden jarenlang gespaard voor die dure Amerikaanse
universiteiten, ze hadden hun geld belegd - het is verdampt, er is niets van
over. Ze weten niet hoe ze hun kinderen nog naar de universiteit moeten sturen.

'Als ook wij in dat soort situaties verzeild raken, komt het museum ergens
onderop de lijst van de gewone burger te staan, dat besef ik maar al te goed.

'Maar we kunnen het tij keren. Dat heb ik in Houston geleerd. Het bedrijfsleven
heeft daar de opera opgebouwd toen het heel slecht ging in de olie. Ze wisten:
juist nu moeten we investeren, juist nu moeten we ervoor zorgen dat we het
sociale klimaat in onze stad niet kapot laten gaan. Vind je dat niet
interessant?

'Ik ben zo vrij om kunst en cultuur te rekenen tot de harde producten van de
samenleving. Een maatschappij die zijn culturele voorzieningen laat verslonzen,
verarmt nog veel meer dan alleen financieel-economisch.'

LOAD-DATE: February 13, 2009

LANGUAGE: DUTCH; NEDERLANDS

NOTES: 'Ik heb niet het geschikte karakter voor die ambtelijke cultuur';
Directeur; Kees van Twist, geboren in Boskoop in 1953, komt uit een geëngageerd
gezin; in zijn jeugd was hij lid van de PPR. Vanaf 1985 was hij manager Cultuur
en Amusement van de AVRO en als zodanig grondlegger van spraakmakend dramabeleid
dat ondermeer de advocatenserie Pleidooi voortbracht en de serie Oud Geld.; In
1999 stapte hij over naar het Groninger Museum. Hij maakte naam als
museumdirecteur met de succesvolle tentoonstelling van werk van de 19de eeuwse
Russische schilder Ilja Repin in 2002.; Op 1 februari 2008 begon Kees van Twist
als cultureel attaché in New York; per 1 september zegde hij die functie op.
Begin februari keerde hij terug als directeur van het Groninger Museum. Hij
heeft tal van bestuursfuncties. Zo is hij lid van de raad van toezicht van de
Hanze hogeschool en voorzitter van de Rietveld Academie.

GRAPHIC: 14VV3open_ph01, Kees van Twist: 'Ik heb bewust gekozen voor terugkeer.
Dat heb ik in Groningen kunnen uitleggen.', Foto Guus Dubbelman/ de Volkskrant

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              133 of 155 DOCUMENTS



                                 de Volkskrant

                                February 7, 2009

De daders mogen niet rusten

SECTION: HET BETOOG; Blz. 5

LENGTH: 2212 woorden


Otto Weidt (1883-1947) was een 'stille held'. Zo omschrijft men in Duitsland de
veelal anonieme eenlingen die hebben geprobeerd de terreur van Hitlers Derde
Rijk te ontregelen. Weidt had allerminst een heldenstatuur: hij was broos,
kortademig en bijna blind. Toch wist hij zijn Berlijnse fabriek voor borstels en
bezems - gevestigd aan de Rosenthaler Strasse - tijdens de Tweede Wereldoorlog
tot bloei te brengen. Dat kwam mede doordat hij als leverancier een preferente
positie wist te verwerven bij grote warenhuizen. Maar ook doordat de Wehrmacht
zijn bedrijfje kriegswichtig vond - belangrijk voor de oorlogsvoering.

Met dit brevet van onmisbaarheid kon Weidt in bange tijden bescherming bieden
aan zijn werknemers: ongeveer dertig visueel gehandicapte Joden. Tweemaal werden
ze opgepakt bij een razzia, maar beide keren wist hij hen weer vrij te krijgen -
mogelijk na betaling van steekpenningen aan een corrupte Gestapo-officier. Een
ooggetuige beschreef hoe Weidt 'zijn blinden' over de Hackescher Markt naar hun
veilige haven terugvoerde.

Uiteindelijk kon hij hen niet voor het noodlot behoeden. In 1943 werd het
voltallige personeel van de Blindenwerkstatt Otto Weidt overgebracht naar
Theresienstadt. Daar voorzag hun weldoener ze vanuit Berlijn nog van
voedselpakketten, maar uiteindelijk werden ze toch in 1944 naar Auschwitz
afgevoerd. Weidt reisde hen na, in een laatste poging het onheil af te wenden.
Ze waren wellicht al vermoord en gecremeerd toen Weidt bij de poort van het kamp
hun kansloze zaak bepleitte. Eén lid van de groep, de (ziende) secretaresse
Alice Licht, overleefde de gruwelen. Voor ze zich in Palestina vestigde, heeft
ze nog korte tijd met Weidt samengewoond.

Fictie

Het museum dat sinds een jaar of tien in Weidts vroegere bezemfabriek is
ondergebracht, is zeker zo indrukwekkend als Anne Franks Achterhuis in
Amsterdam. Toch wordt betrekkelijk weinig ruchtbaarheid gegeven aan zijn bestaan
- hetgeen verklaart dat het jaarlijks door slechts veertigduizend mensen wordt
bezocht, een fractie van de miljoen bezoekers die het Achterhuis vorig jaar
registreerde. Met de naam Otto Weidt zijn de meeste Duitsers niet vertrouwd.

Dit is tot op zekere hoogte het gevolg van weloverwogen beleid, geeft de
conservator van het museum, Kai Gruzdz, toe. Enerzijds zou het hem verheugen als
veel mensen kennis zouden nemen van Otto Weidts praktische naastenliefde. Aan de
andere kant is in het land van de daders omzichtigheid geboden bij de omgang met
de helden. Temeer omdat er zo weinig van waren. 'Van de Duitse jongeren verkeert
de meerderheid in de veronderstelling dat hun grootouders niet betrokken waren
bij de misdrijven van het naziregime', zegt Gruzdz. 'Die fictie moeten we niet
voeden door de uitzonderingen op de regel van medeplichtigheid nadrukkelijk te
etaleren.'

Die opvatting is heel gangbaar in Duitsland. Maar niet bij 'Otto
Normalverbraucher', de Duitse Jan Modaal. Met hem hoef je niet op voet van grote
vertrouwelijkheid te verkeren om hem of zijn vrouw de uitspraak te kunnen
ontlokken dat de Duitsers nu wel genoeg boete hebben gedaan en dat ze in hun
zonden allerminst alleen stonden.

De officiële mening luidt niettemin dat de Duitsers collectief verantwoordelijk
zijn voor de gruwelen van de Tweede Wereldoorlog - ook die waardoor ze zelf zijn
getroffen. Televisiedocumentaires over de vernietiging van Dresden in februari
1945 en de verdrijving van 12 miljoen Duitsers uit Midden- en Oost-Europa na de
oorlog worden naar goed gebruik begeleid door de mantra dat de Duitsers de
ellende over zichzelf hebben afgeroepen.

Op de vraag of de nazaten van de daders zichzelf ooit zullen ontslaan van wat
zij 'hun historische verantwoordelijkheid' noemen, antwoordde Wolfgang Thierse,
de vroegere voorzitter van de Bondsdag en beschermheer van het Holocaustmonument
in Berlijn, ooit: 'Dat zal pas het geval zijn als we daartoe nadrukkelijk door
de overweldigde volken worden uitgenodigd. En dan nog betwijfel ik of we het
thema laten rusten. De identiteit van 'het goede Duitsland' is er tenslotte nauw
mee verbonden.'

Loepzuiver

Met de doctrine van de collectieve schuld is niet in overeenstemming dat in
Berlijn zo'n tweeduizend Joden de oorlog hebben overleefd. De kring van helpers
moet zeker het vijfvoudige hebben bedragen. Dat strookt ook met de waarneming
van de 86-jarige Holocaustoverlevende Inge Deutschkron, auteur van het boek Ich
trug den gelden Stern. Als onderduikster verkeerde ze weliswaar permanent in
levensgevaar, ze heeft tot het einde van de oorlog echter steeds onderdak
gevonden bij overwegend wildvreemde mensen.

Omvang en betekenis van het verzet worden echter stelselmatig gerelativeerd. In
dat opzicht heeft de nazipropaganda zijn werk gedaan, schreef de historicus
Johannes Tuchel, directeur van het Museum van het Duits Verzet in Berlijn,
onlangs in Die Zeit. In de radiotoespraak waarmee Hitler op 20juli 1944 liet
weten eerder die dag een moordaanslag te hebben overleefd, schreef hij het
begane 'misdrijf' toe aan 'een heel kleine kliek eerzuchtige, gewetenloze en
tegelijk misdadige en domme officieren'. In werkelijkheid ging achter de
mislukte staatsgreep, aldus Tuchel, een omvangrijk sociaal en politiek netwerk
schuil. Alleen van de eerste van de ruim vijftig processen van het
'Volksgerechtshof' werd verslag gedaan. De rest vond buiten de openbaarheid
plaats, om de Duitsers in het ongewisse te laten over de ware achtergronden van
de staatsgreep.

In de waarneming van het nageslacht was de coup het werk van een kleine groep
adellijke officieren - mensen dus die twee verdachte hoedanigheden met elkaar
verenigden. Aan de zuiverheid van hun motieven werd bovendien getwijfeld. Ze
zouden zich pas tegen Hitler hebben gekeerd toen de militaire nederlaag zich
aftekende. Met de tirannenmoord zouden ze slechts gunstiger voorwaarden voor een
voortzetting van de strijd (hetzij in het Oosten, hetzij in het Westen) hebben
willen creëren. Van de samenzweerders werd -meestal in strijd met de feiten-
aangenomen dat ze Hitler aanvankelijk enthousiast hadden gesteund. Hun werd
postuum aangerekend dat ze geen 'loepzuivere democraten' waren.

Pas sinds 2004 waardeert een meerderheid van de Duitsers de staatsgreep van 20
juli 1944 positief, zo bleek uit een enquête in Der Spiegel. Maar nog steeds
gelden Claus Schenk graaf Von Stauffenberg en zijn medestanders als eenlingen,
als vertegenwoordigers van de oude, keizersgezinde elite. Het 'burgerlijke'
karakter van de verzetsbeweging - waarbij ook sociaal-democraten en andere
vertegenwoordigers van de Weimar-democratie waren betrokken - wordt miskend.

Brede volksbeweging

Dat is ook het grote bezwaar van Tuchel tegen Valkyrie, de Hollywood-enscenering
van de twintigste juli. 'De fixatie op de heroïsche figuur van Von Stauffenberg
(vertolkt door Tom Cruise, SvW) onttrekt het zicht aan de omvang van het
verzet', stelt hij. 'De motieven van Von Stauffenberg zijn niet te begrijpen als
men het civiele karakter van de staatsgreep niet onderkent. Natuurlijk was hij
een nationalist die de desintegratie van het Duitse Rijk wilde verhinderen. Maar
bovenal streefde hij het herstel na van de majesteit van het recht. Hij wilde
Duitsland terugvoeren naar de beschaafde wereld. Hij wilde een moreel teken voor
de geschiedenis stellen.'

Uit het Tom Cruise-vehikel blijkt daarvan te weinig, oordeelt Tuchel. Valkyrie
bekrachtigt de overlevering uit de nazitijd dat de Hitler-opponenten een nietige
minderheid vormden.

Waar het met betrekking tot het Derde Rijk van intellectuele moed getuigt om
deze opvatting te weerspreken, wordt het verzet in de DDR - Duitslands 'tweede
dictatuur' - juist als een brede volksbeweging gekenschetst. En ook daar zouden
de Duitsers 'best wat trotser op mogen zijn', meent de vroegere DDR-dissident
Rainer Eppelmann eerder deze maand tijdens een van de talrijke
discussiebijeenkomsten die het herdenkingsjaar 2009 inluiden. Al geruime tijd
voor 9 november 1989, toen in Berlijn de Muur werd geopend, gingen volgens
Eppelmann meer dan een miljoen mensen de straat op. 'Het volk heeft zichzelf
bevrijd.'

Waren de Duitsers ten tijde van Hitler een volk van daders, ten tijde van de DDR
waren ze volgens deze zienswijze een volk van weerspannige slachtoffers. Het
heeft lang geduurd voordat dit inzicht ook deel ging uitmaken van de West-Duitse
historiografie, gaf de vroegere Spiegel-verslaggever Ulrich Schwarz tijdens
dezelfde bijeenkomst toe. Hij werkte in de jaren zeventig en tachtig enige tijd
in de DDR. 'In 1988 kreeg ik geen bonus van het blad omdat ik te veel over de
oppositie en te weinig over de mainstream in de DDR had geschreven. Het een werd
kennelijk geacht niets met het ander te maken te hebben. De Oost-Duitse
oppositie werd, net als die in het Derde Rijk, als een marginaal verschijnsel
afgedaan.'

Volgens de dwarse cultuursocioloog Detlef Pollack (zelf een Oost-Duitser) deed
die zuinige voorstelling van zaken meer recht aan de werkelijkheid dan de
gekoesterde 'mythologie van de massaliteit'.

De actieve oppositie in Leipzig, de stad waar het protest zich in het najaar van
1989 van de kerken naar de straten verplaatste, telde volgens hem nooit meer dan
driehonderd mensen, ofwel: minder dan 0,1procent van de bevolking. Landelijk
zouden ongeveer zevenhonderd 'systeemcritici' actief zijn geweest. In de nadagen
van de DDR nam het verzet weliswaar massale vormen aan, maar dit werd vooral
door materiële onvrede gedragen, niet door bezwaren tegen de democratische en
morele tekorten van de DDR.

Trabantjes

Pollack wordt er door voormalige dissidenten van beticht hen met schijnbaar
exacte informatie van hun verleden te willen beroven. 'Ik was in 1988 al
aanwezig bij een illegale protestvergadering in Leipzig die door drieduizend
mensen werd bijgewoond', zei voormalig burgerrechtenactivist Gerd Poppe tot
genoegen van de verzamelde zielsverwanten. 'Als deze stad slechts driehonderd
dissidenten telde, vraag ik me af wie die 2.700 andere mensen waren.' Later
oogstte hij ovationeel applaus met de vaststelling 'dat sommige mensen maar niet
kunnen begrijpen dat we in de jaren tachtig de massa niet konden mobiliseren. We
leefden tenslotte niet in een democratie.'

Daarmee zinspeelde hij op het grote verschil in perceptie van de eerste en de
tweede dictatuur. Het Derde Rijk geldt onverkort als de meest totalitaire van
alle dictaturen. Van de observatie van wijlen J.A.A. van Doorn dat het Duitse
Rijk tot het uitbreken van de Tweede Wereldoorlog een minder gesloten karakter
had dan de DDR, hebben in Duitsland slechts weinigen kennis willen nemen. De
Duitse fascismekenner Ernst Nolte is tot op heden verguisd omdat hij ruim
twintig jaar geleden de jonge Sovjet-Unie als een bron van inspiratie van Hitler
had gekenschetst, en daarmee 'de uniciteit van de Holocaust' zou hebben willen
relativeren.

De DDR daarentegen wordt door de meeste jongeren aan weerskanten van de vroegere
binnen-Duitse grens niet eens meer als dictatuur waargenomen. Als veelvuldig
gebruikt decor van filmkomedies en als producent van aaibare Trabantjes heeft de
DDR bijna twintig jaar na zijn verdwijning iets goedmoedigs over zich gekregen.

Dat verklaart mogelijk ook een andere ongerijmdheid: het feit dat Die Linke - de
erfopvolger van de Socialistische Eenheidspartij van Walter Ulbricht en Erich
Honecker - in de oostelijke en de westelijke deelstaten een zekere
respectabiliteit heeft weten te verwerven, terwijl de vroegere dissidenten geen
machtsfactor van betekenis meer vormen. Sommige eenlingen, zoals de voornoemde
Rainer Eppelmann of de theoloog Richard Schröder, mengen zich met enige
regelmaat in het publiek debat. Maar als groep zijn de vroegere
burgerrechtenactivisten vrijwel onzichtbaar - hetgeen een late bevestiging lijkt
te vormen van Pollacks these dat ze niet erg talrijk waren.

Het ontbreekt hun ook aan de verbluffende assertiviteit waarmee de vroegere
daders - vroegere Stasi-officieren en SED-functionarissen - hun belangen
behartigen en hun zienswijze op het recente verleden tot uiting brengen. Hun
aanspraken op een staatspensioen zijn door het herenigde Duitsland doorgaans
erkend. Als ze onder verwijzing naar hun grondrecht op privacy bezwaar maken
tegen publicaties over de DDR-dictatuur waarin zij met name worden genoemd,
vinden ze de rechter meestal aan hun zijde.

De gewezen dissidenten daarentegen voelen zich vreemdelingen in het herenigde,
democratische Duitsland. Vertwijfeld stellen zij zich te weer tegen de
desinteresse en de selectieve waarneming van hun landgenoten. De kerken ontlenen
allang geen gezag meer aan het feit dat ze eind jaren tachtig de wegbereiders
waren van de Wende. Bijna 70 procent van de Oost-Duitsers beschouwt zichzelf als
ongelovig, tegenover slechts 15procent van de bewoners van de 'oude
Bondsrepubliek'. De tweede dictatuur heeft niet alleen langer geduurd dan de
eerste, ze heeft ook meer mentale sporen nagelaten.

De stille helden van 1989 kunnen misschien moed putten uit het feit dat de
voorbeeldige 'herinneringscultuur' in Duitsland pas zo'n dertig jaar na de
Tweede Wereldoorlog gestalte kreeg. Voorlopig kunnen zij zich troosten met de
gedachte dat de DDR in de publieke waarneming weliswaar van haar grimmigheid is
ontdaan, maar dat ook vrijwel niemand naar het verdwenen land terugverlangt.

Sander van Walsum is correspondent van de Volkskrant in Berlijn.

LOAD-DATE: February 6, 2009

LANGUAGE: DUTCH; NEDERLANDS

NOTES: Zelfs de oppositie in de DDR was volgens velen een marginaal
verschijnsel; Herdenkingsjaar; In dit herdenkingsjaar, waarin Duitsland
stilstaat bij de aanslag op Adolf Hitler in juli 1944 en de val van de Berlijnse
Muur in november 1989, valt het correspondent Sander van Walsum op hoeveel
Duitsers hun land nog steeds zien als land van daders.; Nog altijd luidt het
officiële standpunt dat de uitzonderingen op de regel van medeplichtigheid niet
te nadrukkelijk moeten worden geëtaleerd.; Vandaar dat graaf Von Stauffenberg en
zijn medestanders, wier couppoging dezer dagen is te zien in de film Valkyrie,
worden weggezet als eenlingen.; En vandaar dat er met ongeloof wordt gereageerd
op berichten over grootschalige oppositie tegen de 'tweede dictatuur', de
communistische DDR.; Zo kan het gebeuren dat verzetsmusea nauwelijks worden
bezocht, en dat voormalige dissidenten zich vreemdelingen voelen in hun eigen
land.

GRAPHIC: 07BE5open_ph01~(1), Illustratie Ien van Laanen

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              134 of 155 DOCUMENTS



                                 de Volkskrant

                                February 7, 2009

Mohammed was gewelddadig noch vreedzaam;
Interview Britse hoogleraar belicht Arabische veroveringen

BYLINE: Peter Giesen

SECTION: KENNIS; Blz. 5

LENGTH: 1240 woorden

SAMENVATTING:

De islam wordt nog altijd gretig in verband gebracht met geweld. De Britse
hoogleraar Hugh Kennedy brengt aan de hand van de geschiedenis nuances aan. Door
Peter Giesen

VOLLEDIGE TEKST:

Timing is essentieel, ook in de geschiedenis. In 628 werd een verwoestende
oorlog tussen het Byzantijnse en het Perzische Rijk beëindigd. Beide partijen
kwamen uitgeput en verzwakt uit een strijd die 26 jaar had geduurd. In datzelfde
jaar verenigde Mohammed de steden Mekka en Medina. Daardoor ontstond er een
grote Arabisch-islamitische strijdmacht.

De Arabieren veroverden razendsnel grote delen van het Byzantijnse en Perzische
grondgebied. In 628 woonden de Arabieren slechts op het Arabisch schiereiland en
in de woestijnen van Irak en Syrië. In 650 beheersten ze het grootste deel van
Irak, Syrië en Egypte. In 750 waren de moslims de baas over een wereldrijk dat
van Afghanistan tot Spanje reikte.

'Als Mohammed vijftig jaar eerder was geboren, zouden de moslims veel meer
tegenstand van Byzantium en Perzië hebben ondervonden. Wellicht zou Egypte in
dat geval nog steeds een christelijk land zijn', zegt Hugh Kennedy, hoogleraar
middeleeuwse geschiedenis aan de School of Oriental and African Studies in
Londen. 'Overigens staat allerminst vast dat er minder ellende in de wereld zou
zijn als de Arabieren eerder gestopt waren. Ik kan me heel goed een conflict
tussen westers en oosters christendom voorstellen. De Kroaten en Serviërs
slachtten elkaar ook af.'

Kennedy was deze week in Amsterdam om te praten over zijn onlangs in Nederlandse
vertaling verschenen boek De grote Arabische veroveringen - Het ontstaan van het
islamitische rijk van Afghanistan tot Spanje, 632-750 (uitgeverij Bulaaq,

(E) 34,50) . De succesvolle campagnes uit de 7de en 8ste eeuw zijn op een
curieuze manier nog altijd actueel. Volgens hedendaagse islamcritici illustreren
zij de inherente gewelddadigheid van een geloof dat met het zwaard werd
verbreid. Anderen, zoals de godsdienstwetenschapper Karen Armstrong, bestrijden
die lezing. Voor haar was Mohammed in zijn hart een vredestichter die het
slagveld slechts met frisse tegenzin betrad.

Voor Hugh Kennedy ligt de zaak ingewikkelder. De islam was inderdaad het product
van een zeer militaristische Arabische samenleving, meent hij. Anders dan het
vroege christendom kent de islam geen pacifistische trekken. Aan de andere kant
waren moslims in de vroege Middeleeuwen toleranter ten opzichte van andere
religies dan veel christelijke machthebbers.

Kennedy: 'In de 9de eeuw voerde Karel de Grote bijvoorbeeld een brute
uitroeiingsoorlog tegen de Saksen. Hij stelde hen voor de keuze: bekeer je tot
het christendom of sterf! Bekeren met geweld kwam in de islamitische wereld
nauwelijks voor.'

Expansie

De islamitische expansie begon nog tijdens het leven van Mohammed. Ze kwam in
een stroomversnelling terecht na de dood van de Profeet in 632. 'Mohammed leidde
een coalitie van stammen. Die dreigde na zijn dood uiteen te vallen. De
opvolgers van Mohammed, zochten expansie omdat ze wilden voorkomen dat de
moslims zich tegen elkaar zouden keren.'

De Arabische veldtochten waren zeer succesvol. 'De moslims waren niet beter
uitgerust dan hun tegenstanders. Ze hadden ook geen geheime wapens. Maar ze
waren zeer mobiel, omdat ze alleen gebruikmaakten van kamelen met lichte
bepakking. Als de vijand te sterk was, trokken de Arabieren zich terug in de
woestijn. Hun vijanden konden hen niet volgen, omdat ze niet bestand waren tegen
de harde omstandigheden.'

De Arabische samenleving was gemilitariseerd. 'Alle mannelijke volwassenen waren
krijgers. Ze waren gewend aan ontberingen. De Byzantijnen en Perzen hadden
professionele legers, maar gewone burgers waren niet gewend te vechten of zelfs
maar een wapen te dragen. Als de legers werden verslagen, bestond er geen
burgerlijk verzet meer.'

Bovendien pakten de Arabieren het slim aan. Misschien nog verrassender dan de
toch al verbazingwekkende militaire successen was de vaardigheid waarmee de
Arabieren een rijk vestigden. 'Dat gebeurde niet door de krijgers uit de
woestijn', vertelt Kennedy, 'maar door de kooplieden uit de steden. Dat waren
goed opgeleide mensen met veel diplomatieke ervaring.'

De Arabische overheersing was niet gebaseerd op bot geweld, maar op een
combinatie van wortel en stok. Een stad die zich verzette, werd vernietigd. Maar
wie zich overgaf, hoefde slechts belasting te betalen en werd verder grotendeels
ongemoeid gelaten. Bovendien betrokken de Arabieren de lokale elite bij het
bestuur. 'Mits zij zich tot de islam bekeerden en Arabisch spraken. Bekering gaf
uitzicht op het lidmaatschap van de heersende klasse. Dat was voor veel mensen
een aantrekkelijk perspectief', zegt Kennedy.

De militaire verovering van het rijk verliep heel snel, maar de bekering tot de
islam ging juist langzaam. Pas rond het jaar 1000 bestond de meerderheid van de
bevolking in de veroverde gebieden uit moslims. 'Niet-moslims moesten meer
belasting betalen dan moslims. We weten niet precies hoeveel meer, maar
misschien wel twee keer zo veel. Dat was voor veel gewone mensen een krachtige
impuls om zich tot de islam te bekeren', zegt Kennedy. 'De bekering was nooit
helemaal compleet. Tot op de dag van vandaag bestaan er niet-islamitische
minderheden in de Arabische wereld. Die vreedzame coëxistentie kon overigens
alleen bestaan zolang joden en christenen zich neerlegden bij een tweederangs
positie.'

Maar toch: de moslims traden vaak minder bruut op dan christelijke machthebbers
in die periode. 'De islam werd niet met het zwaard verbreid. Maar dankzij het
zwaard ontstond wel een rijk waarin de islam zich kon verbreiden', vat Kennedy
het samen.

De islam verenigde de Arabieren en gaf hun cultureel zelfvertrouwen. God had
immers in het Arabisch gesproken. Religie was een inspiratiebron bij de strijd.
De moslims waren niet bang om te sneuvelen, omdat hun een buitenaardse beloning
wachtte. Het martelaarschap werd verheerlijkt, al gaven de meeste
moslimstrijders de voorkeur aan aardse buit.

Jihad

Niet voor niets spreekt de Koran van een jihad, een heilige oorlog. Volgens
sommigen, zoals Karen Armstrong, is jihad een metafoor voor de spirituele strijd
om een goede moslim te worden. Kennedy: 'Het probleem met de Koran is dat je er
alles in kunt vinden wat je wilt. Er staan hele militante passages in, waarin
wordt opgeroepen de ongelovigen over de kling te jagen. Maar op andere plaatsen
wordt opgeroepen tot een vreedzame en tolerante houding. De Koran is een heel
dubbelzinnig boek, net als de Bijbel overigens. Allah did not always make
himself clear.'

Islam en christendom hebben zowel vreedzame als gewelddadige kanten, zegt
Kennedy. In de geschiedenis waren moslims vaak minder gewelddadig dan
christenen. Toch is er een belangrijk ideologisch verschil, meent hij. Jezus was
een pacifist die zijn vijanden de andere wang toekeerde. Het vroege christendom
had dan ook sterk pacifistische trekken. Dat veranderde toen het christendom ook
wereldlijke macht kreeg en vorsten zichzelf zagen als hoeder van het ware
geloof. Bij de islam gingen geloof en wereldlijke macht van meet af aan hand in
hand. Kennedy: 'Aan de Koran kun je geen principieel pacifisme ontlenen, zoals
aan het Nieuwe Testament. Mohammed was geen bijzonder gewelddadige man, zeker
niet naar de maatstaven van het Arabische schiereiland in de 7de eeuw. Maar hij
heeft zijn troepen wel naar het slagveld gevoerd. Militante moslims kunnen daar
een rechtvaardiging in vinden.'

LOAD-DATE: February 6, 2009

LANGUAGE: DUTCH; NEDERLANDS

NOTES: 'Bekeren met geweld kwam bijde moslimsnauwelijks voor'

GRAPHIC: 07KE5open_ph01, Een 15de-eeuwse Perzische boekillustratie toont de slag
bij Qãdisiya in 636-'37, waarbij de Arabieren zegevierden over de Perzen.,
Illustratie British Library uit 'De grote Arabische veroveringen'
07KE5open_ph02, Hugh Kennedy., Foto Gabriel Eisenmeier

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              135 of 155 DOCUMENTS



                                 de Volkskrant

                                February 4, 2009
                                    woensdag

Voor Tieske stort de wereld in

BYLINE: Bart Jungmann

SECTION: SPORT; Blz. 15

LENGTH: 554 woorden

DATELINE: SITTARD

SAMENVATTING:

De trouwe aanhangers van Fortuna gaan eerst verhaal halen bij het stadion in
Sittard en later bij het clubcomplex.

VOLLEDIGE TEKST:

SITTARD In feite komt het er op neer dat de wereld van Tieske vandaag is
ingestort. Zijn hele sociale leven is rond de voetbalclub Fortuna Sittard
gebouwd en dat lijkt Tieske nu in één keer te worden afgepakt. 'Ik raak alles
kwijt, mijn hele levensinstelling.'

In een colonne, eigenlijk een colonnetje, zijn we zojuist van de ene kant van
Sittard naar de andere kant gereden. Tieske, zoals hij slechts genoemd wil
worden, heeft met een paar andere fans eerst verhaal gehaald in het stadion. Nu
gaan ze hetzelfde doen op het clubcomplex, waar de spelers van de
eerstedivisieclub gaan trainen.

Het is een miezerige februaridag, de dag waarop de fusie tussen Roda JC en
Fortuna Sittard onafwendbaar lijkt te zijn. De spelers van Fortuna zijn daarover
zojuist ingelicht en hebben geen zin om te trainen, zoals aanvoerder Zarko
Grabovac later zal verklaren.

De deur blijft dus dicht en de fans kunnen weinig anders dan joelen naar een
raam waarachter ze directeur Hans Erkens vermoeden. Ze zullen een half uur voor
de deur posten, alvorens af te druipen. De paar opgetrommelde agenten kunnen
weinig anders doen dan een helmloze bromfietser bekeuren.

Volgens Tieske is het allemaal de schuld van hoge heren die niet beseffen wat ze
aanrichten onder het gewone volk dat liever zieltogend door het leven gaat dan
zich uit te leveren aan die lui uit Kerkrade.

De liefde voor Fortuna Sittard heeft Tieske van zijn vader geërfd en deze family
affair is bijna net zo oud als de ruim veertig jaar oude club, toen al het
product van een fusie. 'Fortuna zit in mijn bloed, ik weet niet beter.' Bij FC
Limburg, of hoe de fusieclub ook gaat heten, zullen ze hem niet zien.

Voor de 25-jarige Grabovac is dat laatste juist een grote wens. De Serviër is
vier seizoenen geleden in Sittard neergestreken en zijn contract loopt dit jaar
af. Het is nog maar de vraag of er een plaatsje voor hem over schiet in de
fusieclub en dat geldt voor de meeste spelers van Fortuna Sittard.

Grabovac kijkt nog een beetje wezenloos voor zich uit, ruim een uur nadat
directeur Erkens de spelersploeg heeft ingelicht. 'Natuurlijk wisten we wel dat
er wat aan zat te komen, maar bij Fortuna rommelt het al zolang. Je denkt elke
keer dat het wel weer overwaait.' Hij kan alleen maar hopen dat de spelers de
rug snel weer rechten. 'Vrijdag wacht TOP alweer in Oss.'

Ook zakenman Wil Meijers praat slechts over een toekomst waarin Fortuna Sittard
nog zelfstandig is. Na de eerste berichten over een mogelijke fusie heeft hij de
stichting TOF (Trots Op Fortuna) opgericht.

TOF moet duidelijk maken dat Fortuna wel degelijk levensvatbaar is. Volgens
Meijers is dat overigens al bewezen met vierhonderd donateurs en een bedrag van
drie ton dat TOF bij elkaar verwacht te sprokkelen. 'In de westelijke mijnstreek
is nu eenmaal veel meer te halen dan in de oostelijke mijnstreek.'

Maar alle bij Fortuna Sittard betrokkenen wijzen het liefst naar de recente
resultaten die zo goed waren dat een periodetitel nog tot de mogelijkheden
behoort. Meijers: 'Op de laatste thuiswedstrijd tegen Excelsior, afgelopen
vrijdag, kwamen bijna zevenduizend toeschouwers af.' Tieske: 'Er hoeft hier maar
iets te gebeuren en de club staat weer recht overeind.'

LOAD-DATE: February 3, 2009

LANGUAGE: DUTCH; NEDERLANDS

NOTES: 'Er hoeft maar iets te gebeuren en de club staat weer overeind'

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              136 of 155 DOCUMENTS



                                 de Volkskrant

                                January 30, 2009

BYLINE: P. Harreveld, Doetinchem; Jaap Dronkers, Florence; Ika Sorgdrager,
Amsterdam; M. Bakker, Amstelveen

SECTION: FORUM; Blz. 11

LENGTH: 351 woorden


Jan met de pet

De hele gevangenisstraf van zes maanden wordt aan een Ahold-topman
voorwaardelijk opgelegd (Economie, 29 januari). Wij hebben namelijk
klassejustitie. Bepaalde lagen (rechters-academici) sturen andere lagen
(economen-academici) niet naar de cel, die er immers is voor jan met de pet.

Ongelijkheid

Marcel van Dam gaat in zijn column uitvoerig in op mijn boekje Ruggengraat van
ongelijkheid en de reactie van Wouter Bos op zijn weblog (Forum, 29 januari). Ik
vrees dat Marcel van Dam selectiever en partijdiger leest dan Wouter Bos. Van
Dam slaat namelijk de eerste hoofdstukken in Ruggengraat over, waarin ik
benadruk dat individuele kenmerken veel belangrijker zijn dan de schoolkenmerken
bij het tot stand komen van maatschappelijke ongelijkheid in het onderwijs.

Van Dam vermeldt dat - voor hem ongewenste - punt heel terloops en gaat
rechtstreeks naar het hoofdstuk over de school-segregatie in mijn boekje. Daar
vermijdt hij ook mijn constatering dat sociaal-economische schoolsegregatie
belangrijker is dan de etnische schoolsegregatie, en zet dan vol de aanval op
Bos in. Gelukkig is het boekje te koop en is mijn powerpointpresentatie te zien
op mijn homepage. Iedereen kan dus zelf een oordeel vormen.

Vrijspraak

Dank voor het heldere artikel van Hans Nieuwenhuis (Forum, 29 januari), waarin
hij aantoont dat het gerechtshof in Amsterdam ten onrechte naar het strafrecht
grijpt in het islamdebat. Lezing van dit stuk vormde een prettig tegenwicht
tegen de lichte gêne die mij had bekropen na de beschikking van dit hof, waarvan
ik nog niet zo lang geleden zelf deel uitmaakte. Nu maar hopen dat OM, rechtbank
en parlement de krachtige aanbevelingen van Nieuwenhuis ter harte nemen (eis
vrijspraak, spreek vrij en 'verbeter' de tekst van art. 137c niet).

Rehabilitatie

Door het artikel over de rehabilitatie van Williamson (Buitenland, 29 januari)
hoop ik dat niet alleen de toorn van joden is gewekt, maar ook die van
katholieken! Na de opvattingen van de paus over homoseksualiteit was dit voor
mij de bekende druppel en heb ik me laten uitschrijven uit de kerk. Hier wil ik
niet bij horen.

LOAD-DATE: January 30, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              137 of 155 DOCUMENTS



                                 de Volkskrant

                                January 29, 2009

Geen hype, niet hip, wel eerlijke liedjes

BYLINE: Menno Pot

SECTION: KUNST; Blz. 16-17

LENGTH: 939 woorden

SAMENVATTING:

Ze willen 'niet al te nadrukkelijk' een arbeidersimago cultiveren, maar
toegegeven: The Rifles is 'de gewone band' van Londen. Met frisse nummers
opereren ze vanuit de luwte. 'Ik kan me niet herinneren een song van ons op de
radio te hebben gehoord.' Door Menno Pot

VOLLEDIGE TEKST:

Zoals Liam Gallagher (Oasis), Damon Albarn (Blur), Jarvis Cocker (Pulp) en Brett
Anderson (Suede) de britpopgezichten van de jaren negentig waren, zijn Alex
Kapranos (Franz Ferdinand), Alex Turner (Arctic Monkeys) en Ricky Wilson (Kaiser
Chiefs) de boegbeelden van de nieuwe lichting: de kopstukken van de Britse
'jaren nul'.

Zo'n herkenbaar gezicht heeft Joel Stoker niet. De zanger/gitarist uit Londen,
naar Amsterdam gekomen om te vertellen over The Great Escape, het deze week
verschenen tweede album van gitaarband The Rifles, stond net even een sigaret te
roken in de Hollandse kou toen de Nederlandse interviewer hem straal voorbij
liep en door de draaideur het Amsterdamse hotel binnenstapte. Er was vluchtig
oogcontact, een vriendelijke hoofdknik, maar herkenning? Nee, daarvoor lopen er
domweg te veel Joel Stokers door Amsterdam: afgetrapte witte gympies,
spijkerbroek, sportjack met capuchon en een Oasiskapsel. Ze kunnen maar van één
eiland afkomstig zijn.

Hij zou het ook niet anders willen, zegt hij in stevig cockney. 'Ik wil met mijn
vrienden naar het voetbal kunnen gaan en in de pub een biertje kunnen drinken,
zonder voortdurend herkend en aangesproken te worden. Ik vind het prima zo.'

The Rifles is de 'gewone' band van Londen. Stoker is zo'n jongen die zich zo
ongeveer voorstelt met de naam van zijn voetbalclub: aangenaam, West Ham United,
van oudsher de club van de Oost-Londense metaalbewerkers. Joel Stoker opsporen
op de tribunes van Upton Park zou een zoektocht betekenen naar een speld in een
berg spelden. Mogen we The Rifles representanten van de working class noemen?

'Ja', zegt Stoker. 'Waarom niet? Tot twee jaar geleden was ik dakdekker. We
willen niet al te nadrukkelijk een arbeidersimago cultiveren, maar we zijn wel
een band van de gewone man: geen hype, geen hip imago, maar gewoon eerlijke
liedjes.'

Inderdaad: The Rifles leven in de luwte. Ze begonnen als kroegband, vonden
optreden leuk, schreven voldoende songs bijeen voor een album, kregen een
platencontract aangeboden en namen een plaat op. Zo simpel ging dat. Het
debuutalbum No Love Lost (2006) was een frisse, melodieuze en ongecompliceerde
gitaarplaat, die sprankelende singles als She's Got Standards bevatte. The Great
Escape is nog beter. Maar: The Rifles verblijven vooralsnog in de luwte: 'Ik kan
me niet herinneren ooit een song van ons op de radio te hebben gehoord. We
hebben nooit in de N.M.E. gestaan. Maar we zijn ook nooit afgekraakt.'

The Rifles bouwden hun fanschare op door simpelweg veel op te treden. En door
gewoon te zijn. 'Misschien valt het een beetje te vergelijken met het
Oasis-effect, uit hun beginjaren. Sommige van mijn vrienden waren ook dakdekker,
met weinig belangstelling voor muziek. Maar toen Oasis kwam, waren ze verkocht:
voor veel Oasis-fans zijn de karakters van Liam en Noel even belangrijk als de
muziek. Ze waren eerlijke, échte gasten, die gewoon elk weekend op de tribune
stonden bij Manchester City. Wij zullen nooit zo groot zijn als Oasis en hebben
ook minder praatjes, maar ik merk wel dat ook ons publiek ons deels omarmt om
wie we zijn.'

The Rifles klinken vrolijker en springeriger dan Oasis, maar toch: zonder de
giganten uit Manchester zouden Stoker en gitarist Luke Crowther nooit een band
hebben opgericht. 'Ik luisterde al sinds mijn jeugd naar The Beatles en The
Kinks', zegt Stoker, 'en ik verzamelde oude seven-inch-singles van het
Motown-label, maar pas toen ik Oasis zag, besloot ik dat ik in een bandje wilde
zitten.'

Het resultaat was een band die zijn naam ontleende aan een hit van The Jam: The
Eton Rifles (1979), een liedje van Paul Weller over 'working class lads' op
oorlogspad. The Rifles worden in Engeland gezien als moderne vertegenwoordigers
van de al vijftig jaar onverwoestbare en onuitroeibare mod-scene, al weet Stoker
niet precies wat hij moet met dat paradoxale predicaat: 'Mod is van origine een
afkorting van 'modern', maar mensen die zich nu mod noemen, kleden zich volgens
de mode van 45 jaar geleden. Zulke figuren zijn wij niet. Als ik een kroeg
binnen zou lopen in een rood pak, zoals Ray Davies van The Kinks in 1964, zouden
mijn vrienden in een deuk liggen en me daarna waarschijnlijk stenigen. De mods
waren ontzettend met mode bezig; bij ons heeft alleen Luke op dat terrein enig
benul.'

Niettemin: The Kinks zijn een inspiratiebron ('ik vind het mooi als een liedje
een verhaal vertelt, of een beeld schetst, zoals Ray Davies dat kon') en wat zou
Stoker het geweldig vinden als een van zijn liedjes over vijftig jaar nog zo
fris en tijdloos klinkt als de vijftig jaar oude Motown-singles nu.

Om het geluid van die Motown-klassiekers te benaderen, togen The Rifles naar
Toerag, een kleine opnamestudio die een pand deelt met een timmermanswerkplaats.
Alle apparatuur die er staat, van de microfoons tot de oude mengtafel met
slechts acht kanalen, is minstens dertig jaar oud. Het nummer Toerag van The
Great Escape werd er opgenomen.

'Begrijp me goed', zegt Stoker, 'we proberen niet 'retro' te klinken en willen
geen sixtiesband zijn. Maar het is wel mijn droom om ooit een liedje te
schrijven dat over vijftig jaar nog overeind staat, zoals het gemiddelde liedje
van The Beatles, een klassieke Motown-single of Live Forever van Oasis.'

Zelfs wanneer hij daarvoor zijn anonimiteit op de tribunes van West Ham United
moet opofferen? 'Dat moet dan maar', zegt hij.

LOAD-DATE: January 28, 2009

LANGUAGE: DUTCH; NEDERLANDS

NOTES: The Rifles: The Great Escape. 679/Rough Trade.

GRAPHIC: 29KUmuzopen_ph01, The Rifles, met op de voorgrond Joel Stoker: 'We
hebben nooit in de N.M.E. gestaan. Maar we zijn ook nooit afgekraakt.'

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              138 of 155 DOCUMENTS



                                 de Volkskrant

                                January 24, 2009

De herkomst van het nieuws;
De Ombudsman

BYLINE: Thom Meens

SECTION: HET BETOOG; Blz. 7

LENGTH: 741 woorden


Zes grote verhalen of reportages van eigen verslaggevers telden de binnenlandse
nieuwspagina's van afgelopen dinsdag. Daarnaast waren er twee kortere
nieuwsberichten, onder naam van een verslaggever en drie korte berichten,
waarvan twee volgens de bronvermelding afkomstig waren van het Algemeen
Nederlands Persbureau.

Van een bericht was de herkomst onduidelijk. Geciteerd werd uit een brief van
universiteiten en hbo-instellingen aan de Tweede Kamer, maar wie het bericht
schreef, een persbureau, Haagse verslaggever of onderwijsredacteur, was
onbekend.

Van de twee berichten, voorzien van de naam van de auteur, doorgaans een
garantie voor eigen werk, bleek de basis van het nieuws afkomstig uit De
Telegraaf of van een persbericht, al dan niet gelezen in een lokale krant. Wel
hadden de auteurs zelf extra werk verricht door naar aanleiding van het
oorspronkelijke bericht eigen nieuwsgaring te doen. Dat rechtvaardigt de naam
van de verslaggever boven de artikelen.

Waarom deze opsomming? Omdat deze week een onderzoek uitkwam van
communicatiewetenschappers van de Radboud Universiteit in Nijmegen, waarover
donderdag op de mediapagina werd bericht. Zij onderzochten eind vorig jaar twee
weken lang de herkomst van binnenlandse berichtgeving in vier kranten: NRC
Handelsblad, de Volkskrant, Algemeen Dagblad en de regionale krant De
Gelderlander (met een sterke basis in Nijmegen).

Hun conclusie: binnenlands nieuws in de vier kranten is slechts voor een beperkt
deel afkomstig van eigen nieuwsgaring. Veel meer wordt gebruik gemaakt van
persbureaus, persberichten, herkauwde informatie van andere media of 'nieuws'
afkomstig van pr-bedrijven en instellingen.

Een paar cijfers - hoe fout - overgenomen uit een persbericht van de
universiteit: voor de Nederlandse lezer is het vaak niet duidelijk of een
krantenbericht afkomstig is van een persbureau, een onderzoeksinstituut of uit
eigen nieuwsgaring. In 40 procent van de artikelen wordt de bron niet genoemd.
In de mate van anonimiteit van berichten zijn de verschillen tussen kranten
groot: NRC Handelsblad telt het laagste percentage berichten waarvan de herkomst
of producent onbekend is (5 procent), de Gelderlander het hoogste (77 procent).
De Volkskrant en het AD zitten daar met 19 en 42 procent tussenin.'

Tot zover het onderzoek, dat een Nederlandse versie is van het onderzoek dat de
universiteit van Cardiff in 2005 deed op verzoek van Guardian-journalist Nick
Davies bij vier Engelse kranten.

Uit dat onderzoek, dat resulteerde in het onder journalisten omstreden, maar wel
veelgelezen boek Flat Earth News bleek dat in de genoemde Engelse kranten tot 70
procent van het binnenlandse nieuws bestond uit persbureau-

kopij, al dan niet herschreven, aangevuld of bewerkt, zonder dat de lezer dit
kon zien.

Zo erg is het bij de onderzochte Nederlandse kranten niet. Volgens het onderzoek
werd in 40 procent van de gevallen ten onrechte niet gemeld wie de bron was. NRC
Handelsblad en de Volkskrant zijn het meest open over de herkomst van hun
nieuws, maar toch bleek bij de Volkskrant in bijna een op de vijf berichten de
bron onduidelijk.

Waar leidt dit toe? Is het erg als de lezer niet weet wat de bron is van een
bericht?

Ik denk het wel. Krant en lezers zijn gebaat bij maximale openheid. Als de lezer
weet van wie de oorspronkelijke informatie afkomstig is, op basis waarvan een
artikel werd gemaakt, kan hij zich zelf een oordeel vormen over de
geloofwaardigheid van de bron en dus ook van het artikel.

Bovendien: wat is er mis met openheid over de bron? Het is niet verkeerd om
gebruik te maken van door anderen vergaarde of aangeleverde informatie, als je
maar open bent over de bron. De gegevens over de herkomst van artikelen die
hierboven zijn genoemd, had ik nooit gehad als de Radboud Universiteit geen
onderzoek daarnaar had gedaan.

Die openheid miste ik bijvoorbeeld bij een prominent artikel op de voorpagina
van dinsdag. Het ging over een brief die premier Balkenende schreef aan een
'burger' over de inval in Irak. Daarin ging de premier veel verder dan in
brieven aan de Kamer. De brief was dus nieuws. Maar ik had graag gelezen hoe die
brief zes jaar na dato, nu het hele Irakdebat weer oplaait, boven tafel komt.
Wie heeft er belang bij die brief te lekken? Hoe gewoon is de gewone burger die
de brief kreeg? De anonimiteit van de burger doet aan de nieuwswaarde niets af,
maar het knaagt dat ik als lezer niet weet onder welke omstandigheden de brief
tot stand kwam.

Thom Meens

LOAD-DATE: January 23, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              139 of 155 DOCUMENTS



                                 de Volkskrant

                                January 22, 2009
                                   donderdag

Gun ook moslims waarachtige godsdienstvrijheid

SECTION: FORUM; Blz. 10

LENGTH: 1938 woorden

SAMENVATTING:

Nederlandse moslims die hun geloof kritiseren of verlaten, worden verraden door
de blanke intelligentsia, die alleen aanvallen op het christendom tolereert,
zegt Joost Zwagerman.

VOLLEDIGE TEKST:

Kan ik over mezelf zeggen dat ik van mijn geloof ben gevallen? Dat 'vallen'
duidt een hoogteverschil aan; ergens hoger dan atheïsten, agnosten en
doordeweekse twijfelaars bevinden zich de gelovigen die met z'n allen een grote
bel van godvrucht vormen, zwevend tussen hemel en aarde. Geloofsafval is, bezien
vanuit de ijle hoogte van de gelovige die zijn ladder naar God heeft
uitgeworpen, een zompige nederlaag. Veel aardiger zou het zijn te kunnen zeggen
dat je je geloof van weleer bent, eh, ontgroeid. Of dat je ervan bent bevrijd.
Dan wordt het, in plaats van afvalligheid, geloofsontgroeiing of nog beter:
geloofsbevrijding. Zou dat niet wat vriendelijker zijn tegenover degenen die
afscheid willen nemen of hebben genomen van hun geloof?

Aan 'vallen' heb ikzelf nooit gedaan. Het is meer dat ik destijds van mijn
geloof ben gedwarreld. Er kwamen geen pijnlijke confrontaties aan te pas, ik
hoefde mij niet uitgebreid te verantwoorden tegenover kerkelijke autoriteiten,
ouders of andere gezagsdragers, ik ervoer geen schrijnend gemis, raakte evenmin
in een isolement of identiteitscrisis, en mijn dwarreling maakte mij niet
wraakzuchtig of verbitterd over kerkelijke instituties.

Het rabiate voorwerk om van je geloof af te vallen, was door de generatie van
mijn ouders verricht - de troublemakers van de jaren zestig hadden ons bedje
gespreid. Zíj hadden moeten knokken, schokken, schoppen en smalen, opdat onze
generatie, heel relaxed, aan die dwarreling kon beginnen. Ik was veertien toen
ik in het theater De Vest in Alkmaar Neerlands Hoop zag - godallemachtig, wat
een geweldige en geestige godloochenarij! Wij, scholieren van 2 havo en vwo,
zaten er met toneelkaartjes die de school voor ons had aangeschaft. Spoedcursus
smalende godslastering met overheidssteun, zal ik maar zeggen. In die jaren las
ik ook met bewondering romans van Jan Wolkers en Hugo Claus, waarin zij de mores
van de kerk geselden. Heftig en confronterend van je geloof vallen, dat was
dapper en gewaagd, nietwaar?

Nog niet zo lang geleden ging ik ervan uit dat conflict, verstoting, isolement
en innerlijke verscheurdheid nog maar heel weinigen in ons land zou teisteren
als ze afscheid zouden willen nemen van hun geloofsachtergrond. Maar ik had
buiten de islam gerekend. Met het ontstaan van deze nieuwe zuil in Nederland is
het conflictueuze losscheuren van je geloof weer helemaal teruggekeerd.

Ik hecht sterk aan het welslagen van een multicultureel Nederland, maar dat
welslagen wordt stelselmatig tegengewerkt door een gezelschap conservatieve
debaters en opiniemakers die van zichzelf raadselachtig genoeg denken dat ze
progressief zijn en die allerlei reserves tegen dat multiculturalisme in de
schrilst denkbare termen verdacht maken.

De lakmoesproef voor een goed functionerende multicultuur is de geloofsvrijheid.
Een échte multiculturele samenleving veronderstelt een échte multireligiositeit,
waarbij de vrijheid van religie automatisch en onvermijdelijk ook de vrijheid
van geloofsafval impliceert. Geen waarlijke vrijheid van religie zonder de
vrijheid ook niet te geloven. PvdA-denker Jos de Beus sprak over dit aspect van
geloofsvrijheid essentiële woorden: 'Ik wil één simpel punt maken: iedereen in
Nederland moet kunnen geloven wat hij wil, en iedereen die wil stoppen, moet dat
vrij en veilig kunnen doen.'

Bij deze basale observatie beginnen in dit land spijtig genoeg de problemen.
Lang niet iedereen van islamitische achtergrond kan in dit land 'vrij en veilig'
in het openbaar afstand nemen van zijn geloof. Nederlanders met een
moslimachtergrond die, gesteld dat zij hun afvalligheid publiek maken, hopen op
morele steun van de Nederlandse culturele elite, maken hardhandig kennis met de
dubbele standaard die deze elite toepast op critici van het christendom en
critici van de islam. Een aanzienlijk deel van deze elite ziet voor de afvallige
moslim het liefst een soort status aparte, waar minder vrijheden gelden dan voor
degenen die van christen in atheïst zijn veranderd. De atheïst die de spot
drijft met vermeende onzinnigheden in de Bijbel draagt bij aan onze zo
gekoesterde pluriformiteit. De ex-moslim die de spot drijft met vermeende
onzinnigheden in de Koran gooit een lont in een kruitvat.

Het is de afgelopen jaren te vaak gebeurd dat afgevaardigden van de lelieblanke
intelligentsia frontaal de aanval openden op een prominente immigrant met een
moslimachtergrond - Afshin Ellian, Ayaan Hirsi Ali, Sooreh Hera - die dezelfde
soort religiekritiek beoefende waar autochtone religiecritici zich ook aan
hebben gewaagd, zonder dat hen destijds - terecht! - een strobreed in de weg
werd gelegd. Telkens probeerden autochtone intellectuele kopstukken deze
religiekritiek door immigranten verdacht te maken. In hun ogen is de enige ware
moslim-Nederlander de geloofszekere moslim-Nederlander. 'Lastige' anderen vallen
onder de status aparte.

De verantwoordelijken voor deze status aparte voor geloofsafvallige moslims
laten zich doorgaans voorstaan op hun ijzige kritiek op alles wat naar wijwater,
christen-democratie en EO-achtige activiteiten zweemt. Zij smalen over
christenen in de politiek en de media, maar minachten moslims die luid en
duidelijk aangeven geen moslim meer te willen zijn. En telkens klinkt hetzelfde
argument uit de mond van deze verspreiders van de religieuze status aparte: zo'n
afvallige moslim is een aandachttrekker, een provocateur, iemand die uit alle
macht wil schitteren in de media.

Er groeit hier een generatie jongeren met moslimachtergrond op die lang niet
allemaal binnen de poorten van hun geloof zullen blijven. Hoe moeten die
toekomstige schrijvers, kunstenaars of gewone burgers die openlijk en vrijelijk
ex-moslim wensen te zijn de voetangels en klemmen van hun geloofsachtergrond ter
discussie stellen zonder in diskrediet te worden gebracht door de gezanten van
de lelieblanke culturele elite die in hun religiekritiek een vorm van
racistische islamofobie ziet? Je kunt deze mensen niet blijven diskwalificeren
als ijdele aandachttrekkers.

Hoe lang houden de gezanten van de culturele elite het vol deze mensen te
beoordelen in termen van aandachtsziekte, relzucht, belediging en het
orkestreren van publieke verontwaardiging? Mogen zij dan echt niet van de islam
losweken zoals veel van die eertijdse christenen vermoedelijk, met dank aan
schrijvers als Maarten 't Hart en Karel van het Reve, zélf van hun geloof zijn
losgeweekt?

Tegelijk staan diezelfde gezanten van de culturele elite zich steeds weer voor
op de kennelijke progressiviteit van het bekritiseren van christenen in politiek
en media. Een voorbeeld. Een paar maanden geleden legde de 29-jarige
politicoloog Sander Chan een bestuursfunctie bij de ChristenUnie neer vanwege
zijn homoseksualiteit. Vanwege deze affaire bepleitte Volkskrant-columnist Jan
Mulder in De Wereld Draait Door 'een verbod op de ChristenUnie'. Het
studiopubliek genoot en applaudisseerde.

Striemende kritiek op benepenheid en homofobie binnen een christelijke
organisatie getuigt van progressiviteit. Een beetje kritische geest legt de
ChristenUnie het vuur aan de schenen, nietwaar? Intussen zijn er in de loop der
jaren steeds meer homoseksuelen in het CDA actief en hebben zij belangrijke
bestuurlijke functies. Er werken relatief veel homoseksuelen bij de KRO en NCRV
- soms ook zijn zij boegbeelden van die omroepen. Met de benarde positie van
homoseksuelen in christelijke organisaties valt het dus al met al wel mee.

Is er daarentegen in Nederland ooit één man of vrouw geweest die openlijk heeft
verklaard: ik ben moslim én homo? Het is ondenkbaar en volgens veel moslims
ontoelaatbaar. Maar: kritiek op benepenheid en homofobie binnen islamitische
organisaties getuigt volgens onze culturele elite natuurlijk juist weer niet van
progressiviteit. Tja. Als tv-persoonlijkheid Jan Mulder de homofobie onder
rigide christenen aan de kaak stelt, is hij een man met het hart op de juiste
plaats. Als Ayaan Hirsi Ali de homofobie onder rigide islamieten aan de kaak
stelt, is zij een onruststookster en een gevaar voor de samenleving die de
bedreigingen aan haar adres aan zichzelf heeft te danken.

Iemand die, bijvoorbeeld, de benarde positie van homoseksuelen in islamitische
landen aankaart, is volgens die dubbele standaard een ophitser en een
reactionaire islamofoob met racistische trekjes. Opmerkelijk is dat dit label
van rechts-extremisme of racisme ook elders in Europa wordt geplakt op mensen
die zich enige kritiek op de islam of het islamisme permitteren. Ik denk aan de
Britse schrijver Ian McEwan. In een interview in 2008 met de Italiaanse krant
Corriere della Sera had hij collega-auteur Martin Amis verdedigd tegen
beschuldigingen van racisme. Bovendien had McEwan verklaard dat hij het
politieke islamisme verachtte. Letterlijk zei hij: 'Een dierbare vriend is
uitgescholden voor racist. Zodra een schrijver een mening tegen het islamisme
formuleert, is er onmiddellijk wel iemand van links die antwoordt dat de
meerderheid van moslims donker gekleurd is - en dat de criticus van het
internationale islamisme dus racistisch is. Dat is qua logica absurd en moreel
onacceptabel.'

De ironie wil dat McEwan na deze uitlatingen direct zelf het slachtoffer dreigde
te worden van de 'absurde logica' die hij aan de kaak had gesteld. Een
woordvoerder van de Muslim Council of Britain zei in een commentaar op het
interview van McEwan dat de uitlatingen van de beroemde schrijver niet anders
dan als 'extreem-rechts' konden worden aangemerkt.

Hoe funest het is opvattingen als van McEwan verdacht te maken als 'racisme'
maakt de Franse filosoof Pascal Bruckner duidelijk. In De tirannie van het
berouw constateert hij: 'Spreken over islamofobie betekent de verwarring in
stand houden tussen een religie en de aanhangers ervan, de gelovigen. Een aanval
op de islam zou dus de moslims onteren en dat zou ook gelden voor het
christendom en de christenen. Maar een geloof, en de ideeën die men misleidend
of gevaarlijk acht, in twijfel trekken, vormt de grondslag van het intellectuele
leven. Is er dan ook sprake van antikapitalistisch, antiliberaal,
antisocialistisch of antimarxistisch racisme? De uitvinding van de islamofobie
legt in de eerste plaats het zwijgen op aan moslims die het wagen hun
overtuiging te kritiseren, die het fundamentalisme aan de kaak stellen en roepen
om hervorming van de familiewet, gelijkheid van man en vrouw en het recht op
afvalligheid.'

Wat moet het uitgangspunt zijn? Dit: wat Karel van het Reve in de jaren tachtig
beweerde over de volgens hem 'ongelofelijke wreedheid' van de God uit het Oude
Testament, dat mag iedere Nederlander van moslimachtergrond die niet meer
gelooft in Allah óók beweren over de Koran.

Dus: vóór een gelijkaardige vrijheid van meningsuiting van de autochtoon die het
christendom bekritiseert en de allochtoon die de islam bekritiseert. En: tégen
de status aparte voor islamcritici en ex-moslims, een separatisme dat in stand
wordt gehouden door de gezanten van de lelieblanke culturele elite. Dit nieuwe
verraad der klerken moet worden ontmaskerd.

De vrijheid van religie moet in het pluriforme Nederland werkelijk een en
ondeelbaar zijn, zonder gelegenheidsregels en beperkingen voor critici en
afvalligen van één bepaalde religie. Alleen met die ondeelbaarheid ontvouwt zich
voor Nederlanders met moslimachtergrond een toekomst waarin zij, als ze dit
wensen, net als zoveel autochtone Nederlanders ontspannen en zonder enige
repressie van hun geloof kunnen dwarrelen.

LOAD-DATE: January 21, 2009

LANGUAGE: DUTCH; NEDERLANDS

NOTES: Joost Zwagerman is schrijver. Dit is een fragment uit zijn pamflet Hitler
in de polder & Vrij van God dat morgen verschijnt. Op 1 februari gaat hij op het
festival Weerwoord in de Melkweg in Amsterdam over het pamflet in discussie.;
Afvallige moslim wordt gezien als provocateur en onruststoker; Een geloof in
twijfel trekken, is grondslag van het intellectuele leven

GRAPHIC: 22FOzwagerman_ph01, Fans zwaaien met mobieltjes en camera's tijdens een
concert van Sami Yusuf in Utrecht, 2006., Foto Joost van den Broek / de
Volkskrant

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              140 of 155 DOCUMENTS



                                 de Volkskrant

                                January 22, 2009
                                   donderdag

Guantánamo Bay binnen jaar gesloten;
Na lezing van Bush' overdrachtsbriefje belde Obama leiders Midden-0osten

BYLINE: Philippe Remarque

SECTION: VOORPAGINA; Blz. 1

LENGTH: 497 woorden

DATELINE: WASHINGTON

SAMENVATTING:

Obama richt zich op Midden-Oosten, Guantánamo Bay en economie.

Ethische regels voor eigen regering afgekondigd.

VOLLEDIGE TEKST:

WASHINGTON In zijn eerste werkdag als president heeft Barack Obama zich gestort
op het Midden-Oosten, de economie en Guantánamo Bay. Ook hield hij zich meteen
aan een verkiezingsbelofte door ethische regels voor zijn eigen regering af te
kondigen.

De regering-Obama sluit de militaire gevangenis op Guantánamo Bay binnen een
jaar. De processen tegen terreurverdachten in speciale militaire rechtbanken
worden stopgezet. Dat staat in een presidentiële order die voor Obama is
voorbereid.

De ochtend na een historische dag vol plechtigheden betrad Obama om 8.35 uur
voor het eerst als president de Oval Office. Hij bracht er tien minuten helemaal
alleen door en las het traditionele briefje, 'van 43 aan 44', dat zijn
voorganger George W. Bush voor hem had achtergelaten.

Vervolgens overlegde Obama met zijn stafchef Rahm Emanuel en belde naar vier
leiders in het Midden-Oosten: van Israël, de Palestijnse Autoriteit, Egypte en
Jordanie. Hij beloofde hun volgens zijn woordvoerder Robert Gibbs zijn best te
doen om het staakt-het- -vuren tussen Israel en Hamas in de Gaza-strook te
'consolideren'.

Ook beloofde hij 'actieve betrokkenheid bij het zoeken naar Arabisch-Israëlische
vrede vanaf het begin van zijn regeerperiode'. De vorige president kreeg van
velen het verwijt pas in zijn laatste jaar een poging tot een vredesakkoord te
hebben gedaan.

Daarna bezochten Obama en zijn vrouw een oecumenische gebedsdienst in de
National Cathedral - een traditie op de eerste dag na de inauguratie.

Obama trad later voor medewerkers van zijn Witte Huis-team en kondigde een
aantal maatregelen aan die het vertrouwen in de regering moeten vergroten. Per
presidentiële order heeft hij de salarissen bevroren van de Witte Huis-
medewerkers die meer dan 100duizend dollar per jaar verdienen. 'In deze periode
van economische nood halen gezinnen hun broekriem aan, en dat moet Washington
ook doen', zei Obama.

Hij kondigde een verscherping aan van ethische regels, waardoor ambtenaren niet
kunnen werken aan onderwerpen waarop ze hebben gelobbyd en degenen die de
regering verlaten niet bij hun hun voormalige collega's kunnen lobbyen. Ook
wordt het voor medewerkers moeilijker om in het geheim te opereren. 'Dit moet
helpen het vertrouwen in de regering te herstellen, want zonder dat kunnen we
niet de veranderingen brengen waarvoor we hier zijn neergezet', zei Obama.

's Middags ontmoette de nieuwe president zijn economische team om te spreken
over het reddingsplan ter waarde van 800 miljard tot een biljoen. Het Witte Huis
en de Democratische Congresleiders willen het binnen een maand door het Congres
loodsen.

Obama hield zich ook aan de belofte om op zijn eerste dag de militaire top
bijeen te roepen. Nog niet bekend is of hij ook de terugtrekking uit Irak in
gang heeft gezet. Obama en zijn vrouw ontvingen 's middags honderden gewone
burgers in de Blue Room.

LOAD-DATE: January 21, 2009

LANGUAGE: DUTCH; NEDERLANDS

NOTES: Salarissen van hoge Witte-Huismedewerkers zijn direct bevroren

GRAPHIC: 22VPobama_ph01, President Barack Obama overlegt op zijn eerste werkdag
in de Oval Office met zijn stafchef Rahm Emanuel., Foto EPA
22VPobama_ph02, President Barack Obama overlegt op zijn eerste werkdag in de
Oval Office met zijn stafchef Rahm Emanuel., Foto EPA

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              141 of 155 DOCUMENTS



                                 de Volkskrant

                                January 21, 2009
                                    woensdag

Gerrit van der Valk overleden

SECTION: VOORPAGINA; Blz. 1

LENGTH: 80 woorden

DATELINE: AMSTERDAM


AMSTERDAM Horeca-ondernemer Gerrit van der Valk is dinsdagmiddag in Spanje
overleden. Van der Valk (80) was jarenlang de baas van het familieconcern. Hij
bouwde het bedrijf uit met tientallen restaurants, hotels en motels. Van der
Valk werd een succes door goedkope, snel gemaakte maaltijden voor de gewone man.
Behalve in Nederland telt het imperium ruim tachtig hotels en restaurants in
onder meer Duitsland, België, Frankrijk, Spanje, de VS, Zuid-Afrika en de
Nederlandse Antillen.

LOAD-DATE: January 20, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              142 of 155 DOCUMENTS



                                 de Volkskrant

                                January 20, 2009
                                    dinsdag

Brief premier aan burger helpt Kamer in zaak-Irak

BYLINE: Theo Koelé

SECTION: VOORPAGINA; Blz. 1

LENGTH: 358 woorden

DATELINE: DEN HAAG

SAMENVATTING:

Een brief aan een burger laat zien dat voor Balkenende meer speelde bij het
steunbesluit dan alleen de 'eigen afweging'.

VOLLEDIGE TEKST:

DEN HAAG Wat was de reden voor Nederland om in 2003 de Irak-oorlog te steunen?
In hoeverre speelde de vermeende aanwezigheid van massavernietigingswapens een
rol?

Niet alleen oud-ministers en kritische ambtenaren, ook gewone burgers kunnen een
handje helpen het antwoord te vinden in een nakend parlementair onderzoek.

Zoals de vrouw in het land die op 11maart 2003 een persoonlijke brief kreeg van
premier Balkenende, nadat zij hem een e-mailtje had gestuurd over de dreigende
oorlog.

'In uw bericht maakt u uw zorgen kenbaar over Irak. Irak beschikt zeer
waarschijnlijk over massavernietigingswapens. (--) De dreiging die van Irak
uitgaat is reëel en wordt, naarmate de tijd verstrijkt, steeds ernstiger.
Rapporten bevestigen dit', aldus Balkenende in de brief, waarover de Volkskrant
beschikt.

Precies een week later - toen de Amerikaanse invasie ophanden was - wendde de
premier zich tot álle burgers. Na een spoedbijeenkomst van de ministerraad sprak
Balkenende een verklaring uit waarin het woord wapens slechts één keer voorkomt.
De rest gaat over de 'eigen afweging' van Nederland.

Niet de veronderstelde aanwezigheid van massavernietigingswapens was de reden
politieke steun te geven aan de VS, maar het feit dat de Iraakse dictator Saddam
Hussein talrijke VN-resoluties negeerde.

De premier noemde het 'een sluitende juridische redenering'. Jaar in, jaar uit
heeft hij dat volgehouden, en zich verzet tegen een parlementair onderzoek. Dat
er geen biologische en chemische wapens werden gevonden, was van ondergeschikt
belang - juist vanwege de 'eigenstandige' besluitvorming in zijn eerste kabinet.

Dit weekeinde bleek uit een uitgelekt geheim document dat juristen van het
ministerie van Buitenlandse Zaken destijds anders oordeelden over de
rechtvaardiging van de oorlog. Politieke steun was in strijd met het
volkenrecht.

Partijen in Eerste en Tweede Kamer maken zich op voor een onderzoek naar de
steunbetuiging. Ze hebben, blijkens opiniepeilingen, een meerderheid van de
burgers achter zich.

LOAD-DATE: January 19, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              143 of 155 DOCUMENTS



                                 de Volkskrant

                                January 19, 2009
                                    maandag

Ook Helderse wethouders in de fout;
Burgemeester Hulman trok een waas op rond zijn inkomen, en nu zit Den Helder
diep in een bestuurscrisis

BYLINE: Janny Groen

SECTION: BINNENLAND; Blz. 3

LENGTH: 615 woorden

DATELINE: AMSTERDAM

SAMENVATTING:

Wethouders: vertrouwen in burgemeester opgezegd.

Minister: wet overtreden.

Raad: motie van wantrouwen.

Burgemeester: beraadt zich.

VOLLEDIGE TEKST:

AMSTERDAM De wethouders van Den Helder hebben de Gemeentewet overtreden. Hun
besluit burgemeester Stefan Hulman (VVD) een extra financiële vergoeding te
geven in verband met diens dubbele woonlasten is in strijd met de wet. Dit
schrijft minister van Binnenlandse Zaken Guusje ter Horst aan B en W van Den
Helder.

Vrijdag zegden de wethouders hun vertrouwen op in Hulman (42), die hen verkeerd
heeft geïnformeerd over zijn inkomen. Zijn bruto gezinsinkomen was 30 duizend
euro hoger dan hij had opgegeven.

Intussen dreigt een stevige bestuurscrisis in de marinestad. Hulman beraadt zich
op zijn positie. In de raad wordt een motie van wantrouwen voorbereid tegen de
wethouders. Die zijn medeverantwoordelijk voor de 'woonlastensoap', zeggen
diverse raadsleden.

Raadslid Henny Abbenes van Progressief Den Helder - de partij die de kwestie bij
Ter Horst aankaartte: 'De wethouders hebben eerst het sprookje opgehangen van de
zielige burgemeester die zijn woonlasten niet kan betalen. Nu blijkt dat ze
belazerd zijn, gooien ze de dooie kat bij de burgemeester in de tuin.' Patrick
Seegers van het actiecomité vanGalenbuurt.nl, dat tweeduizend handtekeningen
verzamelde tegen Hulman, vindt eveneens dat de wethouders moeten opstappen.

Hulman - voormalig wethouder in Rotterdam - werd in juni 2007 benoemd tot
burgemeester in Den Helder. Hij raakte in opspraak toen hij de gemeente om
financiële hulp vroeg, omdat hij zijn dubbele woonlasten niet langer kon
opbrengen. Kort na zijn benoeming in september 2007 kocht hij een huis voor 610
duizend euro in de Kop van Noord-Holland. Hulman kreeg zijn Rotterdamse huis
(vraagprijs 718 duizend euro) echter niet verkocht. Het Helderse college
reageerde positief. Op 15december 2008 besloten de wethouders Hulman een extra
vergoeding te geven van 3.200 euro per maand, met terugwerkende kracht.

Dat besluit leidde tot woede en onrust in Den Helder. VanGalenbuurt.nl begon een
handtekeningenactie tegen Hulman. Gewone burgers in een soortgelijke situatie
krijgen immers ook geen gemeenschapsgeld.

Op verzoek van de raad schakelden de wethouders het accountantsbureau Deloitte
in. Dit stelde vast dat Hulman meer onroerend goed en inkomsten heeft dan bekend
was. Zo heeft hij sinds 2005 een huis in Spanje, waarop hij een extra hypotheek
heeft genomen. In Rotterdam bezit hij ook nog een parkeerbox ter waarde van 70
duizend euro. Hij ontvangt tot mei volgend jaar 17.300 euro wachtgeld (bruto)
van de gemeente Rotterdam, krijgt een APB-uitkering van 3.247 euro en dan heeft
zijn vrouw een eigen inkomen van 21.363 euro.

'Het schoolvoorbeeld van het grabbelen en graaien aan de top. Dat hoorde ik
zaterdag overal waar ik kwam', zegt Abbenes van Den Helder Progressief.

De wethouders wilden in het weekeind hun besluit niet nader toelichten. 'Tot de
raadsvergadering van maandag geven we geen commentaar', zegt wethouder Cor
Hienkens van economische zaken. Hij wil ook niet reageren op de roep om aftreden
van de wethouders zelf. De coalitiepartijen PvdA, VVD en CDA kwamen zaterdag in
spoedvergadering bijeen. Ook zij willen tot de raadsvergadering niets kwijt.

Hulman schrijft in een brief aan de raad 'ongelooflijk verdrietig' te zijn over
de gang van zaken. Hij was ervan uit gegaan dat al zijn inkomensgegevens bekend
waren. Verder is hij er principieel op tegen dat het inkomen van zijn partner
wordt meegerekend. Hij beraadt zich op zijn positie, maar zou graag willen
blijven.

'Ik heb het hier naar mijn zin en er zijn mooie ambities te realiseren. Ik heb
misschien wel de mooiste baan van de wereld.'

LOAD-DATE: January 18, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              144 of 155 DOCUMENTS



                                 de Volkskrant

                                January 17, 2009

Geen gezelschapsspel;
Interview Mark Rutte

SECTION: HET VERVOLG; Blz. 30-31

LENGTH: 1799 woorden

SAMENVATTING:

Het is lastig oppositie voeren als het kabinet de bankencrisis goed aanpakt.
Maar de economische crisis is volgens VVD-leider Mark Rutte andere koek: 'Joh,
ga effe opzij, laat mij het doen!' Of kan D66 het nog beter? 'Trap daar nou niet
in!' Door Bart Dirks en Douwe Douwes

VOLLEDIGE TEKST:

De staat is geen geluksmachine die de burger van de wieg tot het graf bij het
handje moet nemen. Mark Rutte (41), de partijleider van de VVD, gruwt van dat
idee. Hij stoort zich aan wandelaars die bij de Nijmeegse vierdaagse klaagden
dat de organisatie geen bekertjes water uitdeelde en geen zonneschermen had
geplaatst. Hij vindt het 'heel erg' dat er een dode viel toen in Utrecht een
werftrap bezweek onder de mensenmassa. 'Maar luister, die trap was natuurlijk
niet bedoeld voor tweehonderd mensen. Daar hoeft de gemeente geen bordje bij te
zetten.'

De 'krachtige, compacte staat' is het credo van Rutte. Weg met de geluksmachine!
Maar waarom wilde de VVD aan het begin van de kredietcrisis dan prompt de
spaartegoeden van particulieren garanderen tot 100 procent?

'Dat staat los van elkaar. Het probleem was dat Europese landen verschillende
garanties gingen optuigen. We wilden een kapitaalvlucht voorkomen naar de landen
met hogere garanties. Dat risico kon Nederland, met zijn grote financiële
sector, zich absoluut niet veroorloven.'

Toch wekte het de indruk dat de VVD ook niet wist hoe de kredietcrisis aan te
pakken. De crisis die de Nederlandse economie nu in een diepe recessie stort,
maar tegelijk de wederopstanding is van PvdA-leider Wouter Bos. De 'draaikont'
van weleer is de redder geworden van Fortis en ABN Amro. En van de kleine
spaarder, die zijn geld veilig dacht te stallen op IJsland.

En de VVD? De liberalen steunen de minister van Financiën in zijn aanpak van de
bankencrisis, want 'je moet de brandweer tijdens het blussen niet in de weg
lopen'. Dat mag zo zijn, maar zo kom je als oppositie moeilijk uit de verf.

Dan zijn er de aanvallen van Agnes Kant (SP) en Femke Halsema (GroenLinks). Zij
vinden dat de liberalen moeten toegeven dat hun kapitalistische wereldbeeld vol
privatisering, vrijhandel en bonussen heeft gefaald.

Met brede armgebaren wuift Rutte de verwijten weg. 'Ik zie het niet, omdat ik
niet geloof dat dit een crisis is van de vrije markt. De kredietcrisis legt een
aantal problemen bloot: na de dotcom-zeepbel van 2001 zijn de rentes veel te
lang te laag gebleven. Het geld klotste heen en weer in het wereldsysteem. In de
VS was het bankentoezicht beneden alle peil, zie de rare hypotheekconstructies
daar.

'In Nederland hebben we het toezicht juist versterkt. Dankzij de VVD, Gerrit
Zalm. Je kan geen markt hebben zonder marktmeester. Wat Kant en Halsema roepen,
zijn praatjes voor de bühne. Op straat ziet toch niemand een alternatief voor de
vrije markt?'

U noemt de bankiers die met de Tweede Kamer kwamen praten over de oorzaken van
de crisis snerend de 'bretelde brigade'. U verwijt ze gebrek aan zelfreflectie.
Maar denkt 'de straat' niet: die bankiers zijn toch VVD'ers?

'Hoezo? De partij waarop de meeste grootverdieners stemmen heet PvdA. Die
bankiers zijn stuk voor stuk goed voor enige miljoenen per jaar - en als dat
marktconform is, heb ik daar geen bezwaar tegen. Maar dan moeten ze wél hun
verantwoordelijkheid nemen.

'Wat ze zeiden was: 'Nee, nee, nee, dat kunt u ons niet verwijten, het ligt aan
de VS, de Fed, het toezicht. Maar niet aan ons.' Wat een zelfgenoegzaamheid! We
kijken naar het bonussysteem van de financiële sector. Ik vind het niet goed dat
ze zo op de korte termijn zijn gericht en niet terugbetaald hoeven te worden bij
grote fouten.'

Vóór de kredietcrisis was er met u niet te praten over beperken van bonussen.
Nieuwe inzichten?

'Toegegeven. Ik heb niets met die jaloezie bij de PvdA, zo van: u verdient meer
dan ik en dus gaan we korten. Maar bij de financiële sector hebben wij ook
bijgeleerd: natuurlijk maken banken deel uit van de private sector, maar ze zijn
toch anders dan de rest van het bedrijfsleven. Omdat de overheid een vangnet
heeft dat voorkomt ze omvallen.

'Philips mag failliet gaan - laten we hopen dat het niet gebeurt - maar ABN Amro
niet. Dat zou de hele economie verlammen. Daarom mag je als staat een mening
hebben over bankiersbonussen.'

Eigenlijk bent u tevreden over hoe het kabinet de crisis bezweert.

'De bankencrisis is redelijk goed aangepakt. Maar ik ben zeer kritisch over de
remedies voor de economische crisis. Wij waren de enige partij die al begin 2008
waarschuwde: jongens, bereid je voor op een recessie. Maar Balkenende bleef mooi
weer spelen.

'De begroting is achterhaald. Die laat de staat in twee jaar groeien met 26
miljard. Voor 2009 rekent het kabinet op 0,5procent krimp. Ik voorspel dat het
richting 3 procent kan gaan, zes keer zo erg.'

CDA-leider Pieter van Geel bezweert: we grijpen in als het begrotingstekort
groter wordt dan 2procent. Voor de PvdA is die grens niet heilig. Hoe lang duurt
het voor het CDA buigt?

'Balkenende boog in december al voor Bos. Toen al zei ik tegen Van Geel: u staat
helemaal alleen. Ik heb er geen enkel vertrouwen in dat ze die min 2 vasthouden.
En dat is cruciaal: we weten dat de AOW en de zorg duurder worden en dat we
minder jonge mensen krijgen.'

Bedrijven klagen over vraaguitval. Waarom zou de overheid niet Keynesiaans de
economie stimuleren?

'Dan neem je grote risico's. Je belast structureel de overheidsfinanciën en je
moet maar zien waar je al dat geld in de kapitaalmarkt vindt. Het lenen van
zulke bedragen leidt tot hogere rentes en dus tot hogere inflatie. Daar stiefelt
het kabinet op af. Wij willen lastenverlichting in ruil voor loonmatiging.'

Is het nog belangrijk dat Nederland zo'n grote financiële sector heeft?
Oud-minister Ruding pleit voor meer maakindustrie.

'Ik ben er als liberaal niet voor dat de overheid bepaalt in welke sectoren we
moeten uitblinken. Dat deed het vorige kabinet in de notitie Pieken in de Delta.
Ik zat toen in het kabinet, maar kon het niet tegenhouden. Leuk spelletje in een
autorit: noem een sector die volgens de nota níet hoeft te pieken. Haast niet te
verzinnen.

'Een overheid met dominante opvattingen steunt al snel sectoren die het toch al
zouden redden, of dreigt met zijn grote klompen kasplantjes te vertrappen.
Bedenk niet van alles aan de tekentafel, maar houd de belasting laag, bestrijd
files en regeldruk, zorg voor een hoog opgeleide bevolking.'

Als de kruitdampen van de kredietcrisis optrekken, zullen volgens Rutte weer de
thema's veiligheid en integratie op de voorgrond komen. 'Mensen maken zich
zorgen daarover. Als het economisch slecht gaat, wil je minstens dat je kinderen
veilig naar school kunnen.

'En de grens moet dicht voor kansarme immigranten. We zijn geen partij die
daarover maar van alles roept. Wij kunnen vanuit onze liberale traditie laten
zien dat we het waarmaken. Met mensen die het waarmaken.'

Maar wordt het migratiedebat niet door Geert Wilders geclaimd? En is het niet
vooral D66-voorman Alexander Pechtold die hem van repliek dient?

'Trap daar nou niet in! Pechtold en Wilders zouden doodongelukkig zijn zonder
elkaar. Ik vind Wilders een grijs gedraaide plaat: alles ligt aan de islam.
Waarom zou ik daar telkens intrappen? Pechtolds replieken worden ook sleets.'

Toch domineert Pechtold meer dan Rutte de media. 'Dat D66 het goed doet in de
peilingen is vooral het Pechtold-effect. Hij kan goed debatteren. Mijn vak is
analyses maken van problemen en oplossingen aan te dragen. Dan kan ik wel het
gezelschapsspel met Wilders spelen en wekelijks week aanschuiven bij De Wereld
Draait Door, maar dáár win ik geen verkiezingen mee.'

Rutte ziet genoeg thema's waarmee zijn partij vorig jaar scoorde. Door als
eerste te waarschuwen voor een recessie, door aandacht te vragen voor de '
hardwerkende Nederlander' die vroeg opstaat en niet in de file mag staan, maar
thuis moet komen als de kinderen nog op zijn. In het debat over de gearresteerde
cartoonist Nekschot bewees de VVD volgens Rutte dat niet alleen financiële
vrijheid heilig is, maar ook de vrijheid van meningsuiting. 'Je hebt het recht
beledigende cartoons te maken. Ik vind ze niet allemaal even mooi, maar daar
gaat het niet om.

'Het trotste ben ik op het stempel dat we hebben gezet op het debat rond
verruiming van embryoselectie. Dit betuttelende kabinet wilde niet dat vrouwen
konden voorkomen dat ze een dodelijke erfelijke ziekte overdragen.'

Waarom is uw fractie altijd tegen een onderzoek geweest naar de politieke steun
aan de VS voor de Irak-oorlog, in 2003? Nu steunt VVD-fractievoorzitter Uri
Rosental in de Eerste Kamer wél de pogingen van de PvdA om meer helderheid te
scheppen.

'Tot nu toe was er voor ons geen mist. In de Tweede Kamer was Balkenende altijd
helder. Voor ons waren er geen feiten die we nog wilden achterhalen. Maar als
Balkenende, na acht maanden getreuzel, veertig pagina's warrige antwoorden
stuurt op vragen van de Eerste Kamer, roept hij het over zich af.'

Als de VVD in de Tweede Kamer niet eerder had dwarsgelegen, was een parlementair
onderzoek misschien al af geweest.

'Maar het probleem ligt niet bij mij, dat is helemaal mooi! Het probleem ligt
bij Balkenende. Het is nieuw dat hij er zo krampachtig mee omgaat. Voor ons was
alles duidelijk.'

Was de VVD tegen omdat uw in december vertrokken fractiegenoot Henk Kamp,
oud-minister van Defensie, zich verzette?

'Nee, dat hoor ik vaker. Ik geloof niet dat Henk iets te verbergen heeft. Waarom
zou hij er bang voor zijn? Er was niks te achterhalen.'

En nu opeens wel?

'Ja, door de mistige beantwoording van Balkenende in de Senaat. Dan loopt de
druk op. Ik denk dan: joh, doe niet zo krampachtig.'

De volgende verkiezingen zijn in 2011. Bent u de man om daar voor de VVD een
succes van te maken?

'Ik heb ongetwijfeld een hoop fouten gemaakt. Ik zal verder moeten bewijzen dat
ik het kan. Maar ik vraag wel enig begrip dat ik een jaar geleden met een intern
probleem te maken had. In de ruzie met Rita Verdonk werd gevreesd dat de VVD uit
elkaar zou vallen. We staan nu stabiel op twintig zetels in de peilingen. We
zijn er nog niet, het blijft knokken. Maar het is een goede basis.'

In juni zijn de Europese verkiezingen. Heeft u zichzelf een doel gesteld? Uw
voorganger Van Aartsen vertrok in maart 2006 toen hij persoonlijk ontevreden was
over de uitslag bij de gemeenteraad.

'Nee. Wij gaan gewoon goede verkiezingen hebben. Met Hans van Baalen hebben we
de beste lijsttrekker. By far!'

Zegt partijvoorzitter Ivo Opstelten niet: Mark, wij willen x zetels in Brussel
en de gemeenteraadsverkiezingen van 2010, of anders...?

'Ja luister, ik leid die partij. Mijn opdracht is dat we in 2011 goede
verkiezingen maken. Daar word ik op afgerekend, niet eerder. Nu moeten we goede
oppositie voeren en dan mooie kabinetsposten binnenhalen. Als ik dit kabinet zie
aanmodderen, dan denk ik: joh, ga effe opzij, laat mij het doen!'

LOAD-DATE: January 16, 2009

LANGUAGE: DUTCH; NEDERLANDS

NOTES: 'Wilders is een grijs gedraaide plaat: alles ligt aan de islam. Waarom
zou ik daar telkens intrappen?'; Weg uit Uruzgan; Wat als de aanstaande
Amerikaanse president Obama binnenkort vraagt of Nederlandse militairen toch
langer in Uruzgan kunnen blijven? Voor Mark Rutte is het antwoord helder: 'De
VVD heeft de verlenging tot 2010 gesteund, maar daarna zijn we weg. Niet omdat
we Afghanistan onbelangrijk vinden, maar omdat er een grens is aan hoeveel
inspanningen een betrekkelijk klein land kan leveren.'; Toch is er verwarring
over het standpunt van het kabinet, na uitspraken van minister Verhagen
(Buitenlandse Zaken).; Ruute: ' Ik begrijp Verhagen totaal niet. Als je nu de
verkeerde signalen afgeeft, veert men in de andere NAVO-landen terug in de
lederen stoelen: 'Nederland blijft'. Dat gebeurde twee jaar geleden ook door een
fout van Defensieminister Van Middelkoop. Nee, het kabinet moet zeggen: regel
onze opvolging.'

GRAPHIC: 17VV3open_ph01, 'Wij waren de enige partij die al begin 2008
waarschuwde: jongens, bereid je voor op een recessie. Maar Balkenende bleef mooi
weer spelen.', Foto Ilse Frech

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              145 of 155 DOCUMENTS



                                 de Volkskrant

                                January 17, 2009
                                    zaterdag

Vrijwilligers gealarmeerd via sms bij hartstilstand

BYLINE: Peter de Graaf

SECTION: BINNENLAND; Blz. 3

LENGTH: 423 woorden

DATELINE: DEN BOSCH

SAMENVATTING:

Acht 112-meldkamers hebben burgeralarmeringssysteem.

Vrijwilligers dienen reanimatie-certificaat te hebben.

VOLLEDIGE TEKST:

DEN BOSCH Als iemand een hartstilstand krijgt, worden in steeds meer regio's ook
gewone burgers in de buurt gealarmeerd om te komen reanimeren en defibrilleren.
In 8 van de 24 meldkamers in Nederland rukt na een 112-melding niet alleen de
ambulance uit, maar worden automatisch ook burgers per sms ingeseind die binnen
een straal van een kilometer of minder wonen. Zij zijn meestal sneller ter
plekke dan de ambulance.

Het computersysteem voor burgerhulpverlening heet AED Alert: automatische
externe defibrillator waarschuwing. Vrijdag is de website gelanceerd, waarop
mensen zich als vrijwilliger kunnen melden (www.aed-alert.nl). Het
alarmeringssysteem is al gekoppeld aan de meldkamers van Den Bosch, Tilburg,
Maastricht, Venlo, Nijmegen, Arnhem, Hengelo en Alkmaar. Met andere meldkamers
wordt nog onderhandeld, aldus Jan-Willem Hamelink van Vivon, leverancier van
defibrillatoren en beheerder van de site.

'De eerste klap is een daalder waard', zo kenschetst de Regionale Ambulance
Voorziening Brabant-Noord het belang van AED Alert. De eerste minuten na een
hartstilstand zijn cruciaal. Een ambulance kan niet zo snel ter plekke zijn.
Daarom is het een goede zaak dat mensen in de buurt alvast beginnen met het
reanimeren van het slachtoffer en hem de eerste schok kunnen toedienen met de
automatische defibrillator. 'Je zet twee stickers op de borst, drukt op de knop
en het toestel doet de rest', aldus Hamelink.

Bij het alarmeringssysteem kunnen mensen zich opgeven om enkel te reanimeren of
om te reanimeren én defibrilleren. Op steeds meer plaatsen in steden en dorpen
staan aed-apparaten. Als de meldkamer een melding binnenkrijgt van een
slachtoffer met een hartstilstand in bijvoorbeeld de Willemstraat, worden
automatisch sms'jes gestuurd naar alle vrijwilligers die op minder dan een
kilometer wonen of werken. De ontvanger krijgt de boodschap om naar de
Willemstraat te gaan voor reanimatie of eerst langs de Stationsstraat te gaan om
het aed-apparaat op te halen om het slachtoffer te defibrilleren.

Van vrijwilligers wordt wel verwacht dat ze een reanimatie-certificaat hebben,
bijvoorbeeld verkregen via een EHBO-cursus. AED Alert is afgelopen maart als
proefproject in Twente gestart. Daar doen inmiddels 1.800 mensen mee. In het
eerste half jaar hebben vrijwilligers na een AED Alert vijftien slachtoffers
gedefibrilleerd. Van hen hadden acht weer hartritme toen de ambulance
arriveerde.

LOAD-DATE: January 16, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              146 of 155 DOCUMENTS



                                 de Volkskrant

                                January 15, 2009

Wakker geschud door 'Gomorra';
Achtergrond De Italiaanse maffiafilm

BYLINE: Door Eric Arends

SECTION: FILM; Blz. S10

LENGTH: 2106 woorden

SAMENVATTING:

Het genre van de (anti)maffiafilm bestaat in Italië allang. Toch zijn de
reacties op Gomorra uitzonderlijk heftig. 'Wij kunnen ons in korte tijd heel erg
opwinden. Maar wij vergeten ook snel.'

VOLLEDIGE TEKST:

'Deze film zou moeten worden vertoond op alle scholen in Italië en op alle
televisiezenders van het land!', declameert Chiara Orlandi op de filmwebsite
Cineboom. Iedereen moet de film gaan zien, beklemtoont ook Roberto uit Napels op
het filmdiscussieforum Spaziofilm, 'omdat hij over een Italiaanse plaag gaat,
die wij allemaal zouden moeten kennen en bestrijden'. Op de pagina van
Cineculture schrijft 'Cinemaurizio' hoopvol: 'Wie weet blijft het publiek na
vertoning van de film verbluft achter door de uitbeelding van een naargeestige
en erbarmelijke wereld die parallel loopt aan de wereld die wij 'normaal'
noemen.'

Je hoeft maar een minuutje rond te neuzen op internet, om nog eens bevestigd te
zien hoe betrokken er in Italië in kranten en tijdschriften, op websites en op
radio en televisie is gepraat en geschreven over Gomorra. Het antimaffiaboek van
Roberto Saviano en de gelijknamige verfilming van Matteo Garrone hebben, zacht
gezegd, nogal wat losgemaakt bij de Italianen. Ontzetting. Verbazing. Afkeer.
Woede. Verslagenheid. Verbittering. Frustratie. Engagement.

In Rome verlieten sommige bioscoopbezoekers afgelopen maanden al na twintig
minuten onthutst de zaal; zij konden het idee niet verdragen dat in hun land, op
twee uur rijden van hun eigen huis, volwassen kerels hun zware wapens
leegschoten op hulpeloze kinderen - zoals regisseur Garrone op indrukwekkende
wijze laat zien. Dat de jochies in de betreffende scène kogelvrije vesten dragen
en door de gangsters 'slechts' worden getest op hun durf, kon de walging bij
velen niet verminderen.

In die zin functioneren in Italië het boek en de film Gomorra, over de extreem
gewelddadige, principeloze maf- fia van Napels en omstreken, als een luid
schetterende alarmbel - een bel die jarenlang defect is geweest. Veel Italianen
hadden hun ogen gesloten voor het wurgende fenomeen van de camorra, zoals de
criminele organisatie in de regio Campanië wordt genoemd. Gewoon, uit
desinteresse; wat kan het een rijke Venetiaan schelen wat er in de smerige
achterbuurten van 'die boeren' uit Napels gebeurt? Of uit angst, want wie wél de
ogen opent voor de illegale bedrijfsvoering van de camorra - dat wil zeggen: wie
naar de politie stapt om aangifte te doen - loopt aanzienlijke kans te worden
geliquideerd. Of uit simpel tijdgebrek, want de gemiddelde Italiaan heeft het al
druk genoeg om met de paar centen die hij verdient zelf het hoofd boven water te
houden.

Piekeren over andermans problemen is een luxe die veel Italianen zich niet
kunnen permitteren.

In woord en beeld lijkt Gomorra Italië nu te hebben wakker geschud. Daarbij
geholpen door een andere recente film die vragen stelt over een aantal
onopgeloste moorden en aanslagen uit de recente Italiaanse geschiedenis: Il Divo
van Paolo Sorrentino, over het omstreden politieke (en maffiose) leven van
zevenvoudig premier Giulio Andreotti.

Gek genoeg is het nog maar weinig Italiaanse regisseurs gelukt zo'n wake-upcall
te geven, ofschoon Italië op het gebied van maffiafilms een naam heeft hoog te
houden. Al in 1949 waagde een Italiaanse cineast, Pietro Germi, zich aan een
film over de georganiseerde misdaad. In nome della legge volgt weliswaar nog
vooral de stijlkenmerken van de Amerikaanse western, met de maffiabaas en de
kantonrechter in de rollen van respectievelijk de cowboy met zwarte hoed (de
slechterik) en die met witte hoed (de brave borst). Maar Germi bleek aan de kop
te staan van een lange stoet Italiaanse regisseurs die de afgelopen zestig jaar
hun hoogsteigen licht over het diepgewortelde fenomeen hebben laten schijnen.

Slimme parodieën, historische reconstructies en scherpe aanklachten zijn grofweg
de genres die de Italiaanse maf- fiafilm karakteriseren. Zo lukte het acteur en
regisseur Roberto Benigni al zes jaar voor zijn 'vrolijke Holocaustfilm' La vita
è bella, uit 1997, om een serieus thema op een vederlichte maar effectieve
manier in beeld te vangen.

Net als in La vita è bella speelt de komiek Benigni in Johnny Stecchino zelf het
hoofdpersonage, dat nietsvermoedend in een bloedlinke positie wordt
gemanoeuvreerd van dubbelganger van een maffia-verklikker. Memorabel fragment
dat veel Italianen kleurrijk kunnen navertellen, is de scène waarin Benigni's
maffiose tegenspeler met zijn ernstige monoloog over 'de grootste plaag van
Palermo' uiteindelijk gewoon het autoverkeer in de Siciliaanse hoofdstad blijkt
te bedoelen.

Toch grijpen Italiaanse cineasten films over de georganiseerde misdaad vooral
aan om een geschiedkundige uiteenzetting te geven, of liever nog een fel
protestgeluid te laten klinken. Verkapte hagiografieën die Hollywood over de mob
pleegt voort te brengen (The Godfather, Scarface, Carlito's Way, Goodfellas)
zijn in Italië om begrijpelijke redenen ver te zoeken; de negatieve macht en
invloed van de maffia laat zich dagelijks zo sterk voelen, dat het van totale
kolder zou getuigen om een Italiaanse maffioso een heldenrol toe te dichten.

De lijst filmische aanklachten is eindeloos: I cento passi (2000) van Marco
Tullio Giordano (regisseur van La meglio gioventù); Giovanni Falcone (1993) van
Giuseppe Ferrara, over de beroemde antimaffiarechter die een jaar voordien in
zijn auto door de Siciliaanse maffia werd opgeblazen; Il cammorista (1986) van
Guiseppe Tornatore, over de opkomst en ondergang van de beruchte camorrabaas
Raffaele Cutolo; Il giorno della civetta (1968) van Damiano Damiani, waarin de
belangrijkste maffiosi aan het einde van de film op cynische wijze vrijuit gaan;
Salvatore Giuliano (1962) van Francesco Rosi - de enige film die een tastbaar
politiek gevolg had met de oprichting van een parlementaire commissie die
onderzoek doet naar de georganiseerde misdaad, vandaag de dag bekend als de
Anti-maffiacommissie.

Maar hoe kon - afgezien van die laatste film - dit langgerekte, decennia
omspannende j'accuse zonder echte maatschappelijke veranderingen blijven?
Gepraat en gediscussieerd wordt er al jaren. Onderwijsinstanties lopen over van
goede bedoelingen om, bijvoorbeeld met de vertoning van kritische speelfilms, de
jeugd te wijzen op het brute en principeloze karakter van de Italiaanse
misdaadorganisaties. Om de zoveel tijd maakt de Italiaanse justitie trots
melding van opnieuw een indrukwekkende reeks arrestaties die de cosa nostra,
camorra, 'ndrangheta of sacra corona unita een zware slag zou hebben
toegebracht.

Ondertussen blijven al die syndicaten gewoon bestaan. De 'NV Maffia' maakt een
jaarlijkse omzet van 130 miljard euro, meldde kort geleden de Italiaanse
ondernemersorganisatie Confesercenti. Dat is grofweg 8 procent van het
Italiaanse bruto nationaal product. Alleen al door middel van afpersing trekt de
criminele holding per dag 250 miljoen euro uit de zakken van Italiaanse
ondernemers.

Paolo Mereghetti, de belangrijkste filmcriticus van Italië en auteur van de
bekende Mereghetti-filmencyclopedie, meent dat de vraag over de onveranderde
samenleving de kern van de Italiaanse mentaliteit raakt. 'Wij kunnen ons in
korte tijd heel erg opwinden', zegt hij, 'maar wij vergeten ook snel. Italianen
leven met de dag. Bovendien zijn wij heel goed in woorden, maar een stuk minder
goed in daden. Wij vinden dat er van alles moet veranderen, maar tegelijkertijd
accepteren wij vrij makkelijk dat alles bij het oude blijft.'

Alle kenners zijn het erover eens: de maffia zou een echte slag te verwerken
krijgen als de Italianen hun afkeer zouden laten blijken. Als zij in de
supermarkt producten zouden laten liggen die door een maffiose onderneming zijn
geproduceerd; als zij de criminelen met naam en toenaam zouden aangeven bij de
politie; als zij de lokroep van het snelle geld zouden weerstaan. Zover is het
nog lang niet.

Gomorra heeft wel, erkent Mereghetti, het bewustzijn van de Italianen vergroot.
Aanjager was natuurlijk in de eerste plaats het boek uit 2006, waarmee de toen
27-jarige schrijver-journalist Roberto Saviano in romanstijl toegang bood tot de
diepste krochten van de Casalesi: de beruchtste clan van de camorra uit het
plaatsje Casal di Principe, ten noorden van Napels. Saviano infiltreerde er in
de illegale textielindustrie, die grootleverancier bleek van toonaangevende
modehuizen. Hij was ober tijdens huwelijksfeesten van maffi- osi. Maar vooral
wist hij de gortdroge en gedetailleerde onderzoeksrapporten van
maffia-aanklagers in Campanië te vertalen in spannend, onthutsend proza.

Dat het geen fictie maar keiharde werkelijkheid betrof, bleek uit de
bedreigingen die Saviano al kort na publicatie van het boek ontving. Sinds
najaar 2006 staat de jonge schrijver onder constante bewaking van zeven
carabinieri. Vermoedelijk heeft dat ultradunne lijntje tussen de relatieve rust
van het papier en het tastbare gevaar en de opwinding van de dagelijkse praktijk
bijgedragen aan het succes. Meer dan 1,2 miljoen exemplaren zijn er van Gomorra
verkocht, en er is zo langzamerhand geen Italiaan meer die niet weet wie de
Casalesi zijn.

De verfilming door Matteo Garrone heeft die kennis en bewustwording alleen maar
vergroot - alsook de irritatie onder camorrabazen. Met ruim vierhonderd kopieën
ging Gomorra vorig jaar mei in Italië in première. Na een week had de film al
twee miljoen euro opgebracht en blockbusters als Iron Man achter zich gelaten.
Kort daarna werd een concreet moordcomplot tegen Saviano ontdekt. Gomorra had in
Cannes de juryprijs gewonnen en was aangewezen als Italiaanse inzending voor de
Oscars - publiciteit die de criminelen te gortig werd: Saviano en zijn
lijfwachten moesten 'nog voor Kerstmis' dood.

Veelzeggend is de manier waarop het Italiaanse publiek op die nieuwe bedreiging
reageerde. In het hele land gooiden culturele instellingen hun deuren open voor
openbare voorleessessies uit Saviano's boek. Doodgewone Italianen gingen
rechtstreeks vanuit hun werk langs een van de zaaltjes om publiekelijk enkele
pagina's uit Gomorra voor te dragen, waarna zij het estafettestokje overdroegen
aan een ander.

De Noord-Italiaanse stad Mantova riep de schrijver spontaan uit tot ereburger.
Studenten droegen bij wijze van solidariteit een fuchsia lintje, de kleur van de
Italiaanse cover van Gomorra. En dagblad La Repubblica opende onder de
steunbetuigende verklaring van zes bekende Nobelprijswinnaars een
internetpetitie waar lezers hun digitale handtekening konden achterlaten - wat
200 duizend keer gebeurde.

Maar hebben het boek en de film wezenlijk iets veranderd?

Wel in de media. Een afrekening in de Napolitaanse periferie haalde tot voor
kort nauwelijks de krant. Nu krijgt zo'n moord alle aandacht. Ook de Italiaanse
regering is de laatste tijd opmerkelijk voortvarend als het gaat om maatregelen
tegen de camorra en sprak sprak vorig najaar robuust van 'een oorlogsverklaring'
die de maffia in Campanië aan de staat had uitgevaardigd.

En toch. Het moorden gaat gewoon door; in Casal di Principe werd afgelopen
najaar nog een familielid van een spijtoptant doodgeschoten, op een steenworp
afstand van een controlepost van het leger. Saviano en andere
misdaadjournalisten gaan nog steeds met lijfwachten over straat.

Sterker, de camorra voelt zich kennelijk nog altijd zo sterk dat zij de antimaf-
fiagemeenschap afgelopen november nog openlijk plaagde door in Napels en
omstreken een lucratief handeltje op te zetten met de illegale dvd-verkoop van,
jawel, de meest succesvolle anti-maffia- film aller tijden, Gomorra. Zo lieten
de criminelen zien dat zij zelfs in staat zijn om geld te slaan uit de felste,
openlijke aanklacht aan hun adres.

En dan was er nog de arrestatie van nota bene een acteur uit Gomorra. In oktober
pakte de politie bij een anti-camorraactie in Campanië onder anderen Bernardino
Terracciano op. Hij speelt in de film het personage van 'oom Bernardino', een
afperser van de camorra. Maar nu bleek de echte Bernardino ook in de dagelijkse
werkelijkheid zijn filmrol van crimineel nog nauwgezet te vertolken. Als zelfs
de acteurs uit zo'n film al vuile handen hebben, vroegen veel Italianen zich af,
hoe lang zou het dan nog duren voordat Italië geheel maffia-vrij is?

'Film is geen kunstvorm die verandering brengt', zegt Paolo Mereghetti. 'Film
reageert meer op ontwikkelingen die sowieso al in de maatschappij bestaan.' De
reacties op internet onderschrijven die visie. 'Ik hoop dat alle camorra's in
deze wereld verdwijnen', schrijft ene Adriano Busatta. 'Maar eerst moeten de
gewone burgers haar niet meer willen, zodat daarna incompetente bestuurders als
Berlusconi en anderen eindelijk eens zullen veranderen.' ?

LOAD-DATE: January 16, 2009

LANGUAGE: DUTCH; NEDERLANDS

GRAPHIC: Gomorra Gomorra Liquidatie in Palermo, 13 juni 2007. Foto AP

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              147 of 155 DOCUMENTS



                                 de Volkskrant

                                January 12, 2009

Totaal verslaafd aan het ijszeilen

BYLINE: Rob Kramp

SECTION: SPORT; Blz. 19

LENGTH: 723 woorden

DATELINE: blauwestad

SAMENVATTING:

Gejaagd door de wind, plat op je rug in je bootje snoeihard over het ijs
scheren, dat is de kick. En zeker bij het NK.

VOLLEDIGE TEKST:

blauwestad 'Aan het ratelen van de schaatsijzers en het suizen van de wind horen
ervaren ijszeilers hoe hard ze varen.' Aan het woord is Bart Reedijk (79),
ijszeiler sinds 1966 en de oudste deelnemer bij het NK op het Oldambtmeer bij
Blauwestad in Groningen. De oud-verkeersvlieger werd in een grijs verleden één
maal nationaal kampioen.

'Elke keer dat ik in mijn bootje ga liggen, ben ik bang, doodsbang', zegt
Margreet Bosker, de oudste van twee vrouwen bij het NK. Bosker (51) scheert pas
zes jaar over het ijs. Zelf de boot aanduwen bij de start kan ze niet meer door
een kapot gespoten zenuw in het rechterbovenbeen. Eenmaal op snelheid is alle
angst verdwenen en voelt ze zich springlevend.

IJszeilen doet de adrenaline onstuimig stromen, én is verslavend. Daarover zijn
de deelnemers het roerend eens. Bij het NK komen 26 DN-boten in actie: 15 in de
A-klasse van de doorgewinterde routiniers en 11 in de categorie van de minder
ervaren zeilers.

Het ijs is spiegelglad, pikzwart en ziet er bijna dreigend uit. Het weer is
ideaal: de temperatuur schommelt om het vriespunt, de hemel is strak blauw en de
zon schijnt volop, de wind is matig: zuidoost 3.

Eigenlijk is ijszeilen een oeroud transportmiddel. Vele jaren later wordt het
een sport. Eerst voor de rijken als vorm van exclusieve ijspret, decennia daarna
voor de avonturiers onder de doe-het-zelvers. Voor een handige klusser bevat het
bouwpakket van een DN geen geheimen.

De lichte boot dankt zijn populariteit aan de eenvoud, is gemakkelijk te
vervoeren op de auto en kost ongeveer drieduizend euro. De naam is afkomstig van
the Detroit News, de Amerikaanse krant die in de vorige eeuw een prijsvraag
uitschreef voor een ontwerp van een ijszeiler voor de gewone man.

Het NK organiseren bestaat uit improviseren. De startlijn wordt constant
verschoven, de paddock met de stil liggende boten eveneens. Organisator Daan
Schutte komt ogen tekort. Hij houdt de boten in de gaten, de pakweg honderd
toeschouwers én de talrijke toerschaatsers, die het parcours van de zeilers
dreigen te doorkruisen.

Schutte stond tiende op de wereldranglijst toen hij door visuele problemen werd
gedwongen zijn verslaving anders in te vullen. Ook Hennie van den Brink, die
twaalf jaar geleden het laatste NK op zijn naam schreef, is niet actief op het
Oldambtmeer. Hij botste vorig jaar tijdens het WK met honderd kilometer per uur
frontaal op een tegenstander, brak onder meer onder- en bovenkaak en is daarvan
nog niet geheel hersteld.

Wel verschijnen in de B-klasse drie olympische zeilers op het ijs. Pieter Jan
Postma, 14de in Peking in de Finn-klasse, viert zaterdag zijn 27ste verjaardag
in de reserveboot van een vriend.

Pieter Jan Postma lag donderdag voor het eerst in een ijszeiler, trainde een
halve dag en was verkocht. 'Het acceleratievermogen op het ijs is sensationeel',
klinkt het na een race. Postma: 'Fantààààstisch, kippenvel. Het komt op gevoel
aan, alles luistert erg nauw in deze sport.'

In Blauwestad loopt hij Sven en Kalle Coster tegen het lijf, die bij de
Olympische Spelen in Peking in de 470 vierde werden. Sven vaart in de tien jaar
oude boot van zijn vader, Kalle heeft een nieuwe aangeschaft.

De broers trainden vijf dagen op de Loosdrechtse Plassen in de aanloop naar
Groningen, en zijn laaiend enthousiast. 'Je ligt bijna met je rug op het ijs',
schreeuwt Sven. 'Je hoort de wind suizen, voelt de schaatsen knarsen.'

Snelheden boven de 100 kilometer worden zaterdag niet gehaald. Daarvoor staat er
te weinig wind. 'Vind ik niet erg', zegt Bosker. 'Het zweet staat toch al op
mijn rug.' Bosker heeft drie lagen thermopane kleding aan tegen de kou, maar
voelt het zweet kriebelen. 'Spanning', denkt ze, 'elke race van tien minuten
over twee of drie rondjes is een nieuw avontuur.'

Reedijk trekt elke winter met zijn camper met trailer voor twee DN-boten door
Rusland, Polen en Scandinavië om te kunnen ijszeilen. Hij ziet zijn sport
langzaam maar zeker veranderen in een materiaalslag.

Voor hem mag het ook best wat harder waaien. 'Bij windkracht 5 à 6 vlieg je echt
over het ijs. Dan moet je ervaring hebben om te kunnen varen. Anders gebeuren er
ongelukken. Ik luister naar mijn ijzers, naar de wind en de verklikkers in mijn
zeil.'

LOAD-DATE: January 12, 2009

LANGUAGE: DUTCH; NEDERLANDS

NOTES: 'Elke keer dat ik in mijn bootje ga liggen, ben ik bang, doodsbang'

GRAPHIC: 12spijszeilen_ph01, Johan Tolsma werd nationaal kampioen op het
Oldambtmeer., Foto ANP

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              148 of 155 DOCUMENTS



                                 de Volkskrant

                                January 10, 2009

Erwin van Lambaart

BYLINE: tekst Karolien Knols . fotografie Victor Bergen Henegouwen

SECTION: MAGAZINE; Blz. 10

LENGTH: 2936 woorden

SAMENVATTING:

'Zoon van Joop' en 'kloon van Joop' is Erwin van Lambaart (45) lang genoemd. Hoe
een hotelman met een passie voor musical de opvolger van Joop van den Ende werd:
'Ik denk elke ochtend als ik wakker word: vandaag wil ik beter zijn dan
gisteren.'

VOLLEDIGE TEKST:

Elke keer dat de datum van een première nadert, zweert Erwin van Lambaart: ik
doe het niet meer, ik koop geen nieuwe zwarte strik, ik heb er al
ik-weet-niet-hoeveel en ze zijn allemaal hetzelfde. Maar ja, de paniek. Die
overvalt hem ook deze keer weer, op de dag van de première van Sunset Boulevard,
eind oktober 2008. En dus maakt hij zijn rituele gang naar de winkel, in de hoop
met een frisse strik te kunnen afdwingen wat alle voorgaande keren is gelukt:
dat de voorstelling goed gaat. Die avond, in de loge van Koninklijk Theater
Carré. Op de vier erestoelen zitten niet, zoals altijd, Joop en Janine van den
Ende en Erwin en Pien van Lambaart, maar Joop en Janine, Erwin en Pieter van
Vollenhoven. Op de tweede rij: Erwins vrouw. Heeft hij wel zijn strik, maar
niemand om in de hand te knijpen als de zenuwen toeslaan. 'Hahaha', lacht de
directeur van Stage Entertainment Nederland, 'dat had ik bij Pieter best kunnen
doen, want het is een ontzettend leuke man.'

Uw vrouw vertelde: 'Erwin wil mij naast zich tijdens een première.' Dus toen
Pieter van Vollenhoven zich meldde... 'Was het logisch dat hij de beste plek
kreeg. Niet alleen vanwege het protocol, maar gewoon: goed gastheerschap.'

U schijnt hemel en aarde bewogen te hebben om een vijfde stoel op de rij te
laten plaatsen. 'Als dat dan niet lukt, is het jammer voor mij en jammer voor
Pien. Maar uiteindelijk heb ik toch af en toe mijn linkerhand naar achteren
kunnen steken.'

Het is eind december op het hoofdkantoor van Stage Entertainment aan het
Museumplein in Amsterdam. Op de derde verdieping, in de voormalige directiekamer
van oprichter Joop van den Ende, zetelt sinds 2006 zijn opvolger Van Lambaart -
bij het grote publiek vooral bekend als jurylid van het televisieprogramma Op
zoek naar Joseph. De tweede Joop, de nieuwe Joop, de zoon van Joop, de kloon van
Joop. Zo werd Van Lambaart in de pers genoemd toen Van den Ende wereldkundig
maakte dat hij, door ziekte gedwongen, de sleutel van de Nederlandse tak van het
bedrijf aan hem overdroeg. Van Lambaart was toen al acht jaar directeur van Joop
van den Ende Theaterproducties. Op de opmerking dat hij, die door vrienden 'van
zichzelf overtuigd' wordt genoemd, deze kwalificaties wel zat zal zijn, volgt
een minzaam lachje.

Ik kan me voorstellen dat u na twee jaar de behoefte heeft om uzelf meer te
profileren, om uit Van den Endes schaduw te stappen. 'Dat is geen bewuste keuze
van mij, wel van het bedrijf. Stage Entertainment Nederland heeft een gezicht,
en dat gezicht is heel lang Joop geweest. Daar heb ik geen moeite mee, en hij
ook niet. Maar als baas van het bedrijf kan ik alleen functioneren als ik ook
profiel krijg. Daarover hebben we gezegd: dat doen we stap voor stap. Eerst
intern, dan in 2006 dat statement van Joop, daarna, via interviews, de
buitenwereld.'

Welk beeld wilt u van uzelf naar buiten brengen? 'Dat is grappig, dat vroeg mijn
woordvoerder vanochtend ook. Ik laat de vragen maar een beetje op me afkomen.
Tot voor kort heb ik alleen de publiciteit gezocht als het een functie had voor
onze voorstellingen. Maar onlangs zat ik bij Pauw & Witteman, en daar werd het
gesprek persoonlijker. Dat gaf anderen ineens het beeld: wat een interessante
man is dat eigenlijk.'

Rotterdam, eind jaren zestig. Erwin van Lambaart is een jaar of 5 als zijn
moeder op 4 mei tegen hem zegt: je moet de kamer uit. 'Mijn vader stortte
emotioneel in en ik mocht dat niet zien.' Toen hij 6 was gebeurde het weer. En
toen hij 7 was, 8, 9, 10 - en alle jaren erna, tot hij op zijn 18de uit huis
ging. Elke keer op 4 mei, tussen 7 en 9 uur 's avonds.

Wist u wat er aan de hand was? 'Toen ik klein was niet. Werd er gezegd: papa was
heel verdrietig, maar nu is het weer goed. Later kreeg ik door dat het met de
oorlog te maken had, maar wist ik nog steeds niet wat er met hem was gebeurd.
Daar sprak hij niet over.'

Mocht uw moeder wel bij uw vader in de kamer blijven? 'Ja, maar ze moest hem in
zijn cocon laten. Ze moest hem laten huilen in een hoekje van de bank, met de
televisie aan. Tot, tussen half 9 en 9 uur --' pfff --, blaast Van Lambaart zijn
longen leeg, 'het snikken ophield, mijn vader naar de koelkast liep, zijn
Johnnie Walker Black Label pakte, met een ijsklontje, en dan was het voor dat
jaar weer voorbij en gingen we verder waar we gebleven waren.'

Vroeg u ernaar?'Ik kreeg nooit een echt antwoord. Maar als je zoon 13, 14 is,
moet je wel iets vertellen.'

Wat was de vraag die altijd op uw lippen lag? 'Wat is er met je gebeurd dat je
op 4 mei zo kapot gaat, twee uur lang? Veel later pas hoorde ik dat het met name
zijn schuldgevoel is geweest. Hij is met honderdvijftig man op transport gezet,
en ze zijn met z'n tweeën teruggekomen. Mijn vader heeft nooit begrepen: waarom
ik wel, en die anderen niet? Dat vrat aan hem.' Vader Van Lambaart had een
drukkerij in Rotterdam, waar hij in de oorlog de illegale kranten Vrij Nederland
en Oranjewacht drukte. In de winter van '41-'42 werd hij verraden. De doodstraf
werd op het laatste moment omgezet in levenslang. Dat verhaal hoorde Van
Lambaart pas twee maanden na zijn 18de verjaardag, op vakantie in Spanje bij
zijn ouders. Vier avonden achter elkaar heeft zijn vader toen, op het balkon met
uitzicht over de zee, uitgetrokken om zijn zoon te vertellen wat er met hem is
gebeurd. Het transport, het kamp. 'Toen kwam het in een stortvloed. De
gruwelverhalen.'

Welke zijn u het meest bijgebleven? 'Mijn vader moest dwangarbeid doen, greppels
graven. Op een dag zijn er twee kerels naast hem gefusilleerd omdat ze de schep
niet goed vasthielden. Eentje links, en eentje rechts. Dat heeft waanzinnige
indruk op me gemaakt, omdat je denkt: dit is zo absurd, dit kan niet. Vermoord
worden omdat je een schep verkeerd vasthoudt.'

Het tweede verhaal staat in de vorm van een loden konijntje bij Van Lambaart
thuis. 'Dat heeft hij met een Poolse vriend die het niet heeft overleefd
gemaakt. Het is het enige dat mijn vader uit het kamp heeft meegenomen.'

Wat doen zulke verhalen met een jongen van 18? 'Ik heb er geen slecht mensbeeld
door gekregen. Ik wil heel graag geloven dat wie goed doet, goed ontmoet, en ik
kan me niet neerleggen bij het feit dat dat niet zo is.'

Veranderde uw relatie met uw vader, na die avonden? 'Ik had het gevoel dat we
eindelijk een band hadden. Dat we eindelijk echt praatten.'

Ze waren een harmonieus gezin, 'ik kan niet anders zeggen', zijn vader - voor de
tweede keer getrouwd, 53 al toen Van Lambaart werd geboren - zijn moeder en hij.
Vader werkte veel, dus op zaterdag ging Erwin mee naar de drukkerij. 'Dan zat ik
te kleuren en te tekenen en op de typemachine te klungelen.' Aan het einde van
de dag reden ze langs banketbakker Vroon in Rotterdam en dan kon het weekend
beginnen. 'Zaterdagavond was liflafjesavond, met hapjes op tafel een beetje
praten.'

Waarover? 'O, dat was allemaal niet zo diepgaand hoor.'

Wat gaven uw ouders u aan normen en waarden mee? In één adem: 'Hard werken is
goed voor je, eerst geld verdienen, dan pas uitgeven, wel genieten als je op
vakantie bent, en het is nooit goed genoeg. Het kon op de zaak altijd beter, de
kwaliteit van je werk kon beter, je moest altijd beter voor je mensen zorgen, je
cijfers op school moesten beter... Als ik thuis kwam met een 8,5 voor een dictee
zei mijn vader: 'Waarom is het geen 9, of nee, waarom is het eigenlijk geen 10?'
Ik heb nooit van mijn vader gehoord dat hij trots op me was.' Het heeft zijn
ambitie gevoed, zegt Van Lambaart. Altijd bezig, als kind al. Waterpoloën,
tennissen, schoolvoorstellingen, leerlingenraad, lid van het bestuur van de
studentenvereniging. 'Ik ben snel gaan compenseren. Als de waardering die je van
je vader wilt, niet komt, ga je hem ergens anders zoeken.' Wat hij niet van huis
uit meekreeg: zijn liefde voor het theater. Als jonge jongen ging hij al alleen
naar voorstellingen. Het liefst was hij naar de toneelschool gegaan, maar zijn
vader was onverbiddelijk: 'Ik wil het niet.' 'Als ik nu mensen hoor zeggen: dat
wil ik niet voor mijn kind, denk ik: zou je het ze niet eerst zelf vragen?'

Wat zocht u in het theater dat u thuis niet kreeg? 'Als je een vader hebt die
geen emotie toont, behalve een keer per jaar heel extreem, dan denk ik dat ik
dat in het theater zocht: emotie in de meest pure vorm. Vrolijkheid, geluk,
ontroering. En je daarbij veilig kunnen voelen, want het is donker.'

Erwin ís musical, zeggen de mensen die hem goed kennen. Illustratief voor zijn
totale gekte: 'Thuis in mijn werkkamer liggen meer dan 2.500 programmaboekjes,
ik heb een collectie van 750 musicalcd's, ik heb negen biografieën van de
tekstschrijver en componist Steven Sondheim, en die heb ik alle negen gelezen -
al voor ik hier begon.'

Waarom negen? 'Ik ben heel nieuwsgierig van aard.'

Je kunt ook zeggen: bezeten. 'Nou ja... ik kan niks een beetje, dat is wel een
grens-ding. Ik doe alles met passie en overtuiging.'

Net als Joop van den Ende. 'Daarin lijken we op elkaar, ja. Elke ochtend dat je
wakker wordt, denken: vandaag wil ik weer beter worden dan gisteren.'

Heeft u met deze baan wel tijd om uw privéleven ook met passie en overtuiging in
te vullen? 'Ik ben te weinig thuis, dat geef ik toe. Daar wil ik aan werken.
Maar als ik er ben, probeer ik er echt te zijn. Voor mijn vrouw, en voor mijn
zoons van 9 en 5. Eens in de twee, drie maanden plan ik een mannendag. Dan gaan
we naar de Efteling, naar het theater, naar het voetbalveld. Zingen we in de
auto heel hard mee met Marco Borsato.'

Waarom heeft u tot uw 35ste gewacht voor u uw eerste stap in de amusementswereld
zette? 'Ik ging heel goed in de hotellerie. Ik was op mijn 28ste directeur van
een hotel met honderd kamers, op mijn 32ste van een met vijfhonderd kamers. Ik
zat bij een internationale keten, vloog de hele wereld over. En passant zag ik
in de theaters in Londen, New York en Parijs alles wat los en vast zat, ik
knipte artikelen en recensies uit buitenlandse kranten, ik maakte lijstjes met
Nederlandse artiesten die geschikt waren voor rollen.' En toen stond ineens zijn
droombaan in de krant: directeur bij Joop van den Ende Theaterproducties. Hij
schreef zijn sollicitabrief op een gehuurde computer in Las Vegas, waar hij met
zijn vrouw vakantie vierde. 'Ik heb 'm nog. Reflecterend op de advertentie dit
en dat, en dat ik weliswaar niet aan de criteria voldeed, want ik had geen
theaterwetenschappen gedaan en ook geen toneelschool, maar dat ik wel een groot
liefhebber was - nou ja, en toen een paar voorbeelden om dat te illustreren.'
Een paar weken later zat hij met het hoofd P&O om de tafel, en nog dezelfde
middag kwam er een telefoontje: 'We willen je aan Joop voorstellen.'

Dacht u: ik ben de gedroomde kandidaat? 'Totaal niet. Ik dacht: het wordt
helemaal niks, maar dan heb ik in ieder geval een keer een kop koffie met Joop
van den Ende gedronken.' Het geplande gesprek van een halfuur duurde twee uur,
maar ook toen had hij nog niet het idee: die baan heb ik in mijn zak. 'Het
klikte wel heel goed. Ik bleek meer musicals gezien te hebben dan Joop. En dat
ik zo jong al zo'n groot hotel had gerund vond hij ook wel intrigerend. Maar het
allerbelangrijkste was dat Joop zijn eigen leergierigheid in mij herkende.' Op
de vraag wat de rode draad was in alle musicals die Joop van den Ende had
gemaakt, antwoordde Van den Ende twee jaar geleden in dit magazine: 'Dat de
gewone man het op eerlijkheid wint.'

Wat is die rode draad bij u? 'Dat grootsheid wordt gekoppeld aan het hart. Een
show moet spektakel zijn, moet mensen even uit hun wereld halen, maar er moet
één moment in zitten, liefst een paar, dat het publiek echt wordt geraakt. Dat
ze de deur uitgaan, in hun auto stappen, dat ze elkaar even, voor ze de motor
starten, aankijken en zeggen: ja.'

Ja, wat? 'Het klinkt heel heftig, maar ik hoop ontzettend dat onze
voorstellingen mensen een zetje kunnen geven in het leven. Dat ze, als ze even
niet vrolijk zijn, denken: verdomme, ik maak er iets van. Of dat ze, als ze
ergens geen raad mee weten, iets oppikken uit de show, en denken: o, dat neem ik
even mee.'

Bij welke voorstelling heeft u zelf dat zetje gehad? 'Bij Foxtrot, met Willem
Nijholt en Gerrie van der Klei. Het was de eerste musical die ik zag. Een
musical waarbij je aan de ene kant de showbizz krijgt, en aan de andere kant
zitten er onderwerpen in als ongewenst zwanger worden, niet weten hoe je daarmee
moet omgaan, homoseksualiteit, noem het maar allemaal op. Toen wist ik: het kan,
een mooie verpakking kan samengaan met inhoud. Het zou alleen nog twintig jaar
duren voor ik in dat mooie vak mocht stappen.'

Love me tender, met hits van Elvis Presley, Petticoat, Kluun, Hazes - de komende
theaterseizoenen staan er tal van premières op stapel. Vraag Van Lambaart over
welk Nederlands icoon hij graag nog een keer een musical zou maken en hij
antwoordt: 'Jeetje. Dan komt meteen Willem van Oranje in me op. Daar kun je een
mooi kostuumstuk van maken, met een Cyrano-achtige benadering. Ik zou het
geweldig vinden als Gijs Scholten van Asschat de hoofdrol zou spelen.'

Bent u goed in uw vak? 'Nu denk ik van wel, ja. Mede dankzij mijn commerciële
inbreng is de omvang van dit bedrijf in tien jaar tijd verdrievoudigd.
Desondanks geldt voor een producent hetzelfde als voor een acteur: je bent zo
goed als je laatste productie. En als je team, natuurlijk.' Onlangs: een bewijs
dat hij ook aan de creatieve kant het verschil kan maken. 'Normaal bevries je
twee dagen voor een première een voorstelling, dan kom je er niet meer aan. Maar
ik zat de avond voor Jozef in première ging in de zaal, het was een hele goede
voorstelling, maar toch zat er een moment in, aan het einde - dat klopte niet.
Jozef, die prins van Egypte is geworden, ziet voor het eerst in lange tijd zijn
vader Jakob. Ze staan samen op het lege toneel, Jozef met een kroon op zijn
hoofd. Ik zeg tegen de regisseur: ik weet dat ik je nu helemaal gek maak, en
toch wil ik dat je nog één detail verandert. Jakob krijgt zijn zóón terug, na al
die jaren. Het is cruciaal dat daar niet een prins staat, maar een zoon, en
daarom moet die kroon af. En die moet Jozef niet afdoen, die moet zijn vader af
doen. Want dat is het symbool.' Gaf Van den Ende hem na de première een groot
compliment: 'Well done.' Het komt, zegt Van Lambaart, steeds vaker voor dat de
man die hem het vak leerde, een voorstelling pas op de avond van de première
ziet. 'De laatste twee, drie jaar geeft Joop mij, heel gracieus, alle ruimte die
er is. Voorheen stond hij in de frontlinie, en duwde ik. Nu sta ik in de
frontlinie, en duwt hij niet, maar vraagt: heb je me nog nodig?'

En hoe vaak is dat het geval? 'Een paar keer per jaar.' Wat hij van Van den Ende
heeft geleerd: 'Eerlijk zijn tegen creatieven als je iets niet goed vindt, en
daar zo nodig hard in kunnen zijn.' Wat Van den Ende van hem heeft geleerd:
'Minder impulsief zijn. Bij Joop is het gevoel, gevoel, doen. Ik heb hem geleerd
af en toe een nachtje ergens over te slapen.' Wat ze elkaar níet hebben geleerd:
minder hard werken, maar vooral: minder willen bewijzen. Een zaal die als één
man opstaat voor een eindapplaus dat niet lijkt op te houden, dan gaat het bij
Van Lambaart van 'whoesj, dat is het grootst denkbare geluk. Want dan doe je
niet alleen je kunstje, dan maak je deel uit van een groter emotioneel geheel.'
Maar een slechte voorstelling: 'Dan weet ik niet hoe snel ik me moet verstoppen.
Want dan heb ik gefaald. Dat neem ik heel persoonlijk.'

Waarom? 'Omdat ik anderen blijkbaar niet heb kunnen duidelijk maken wat ze
moesten doen.'

En dan? 'Ga ik enorm zwemmen. In plaats van mijn dagelijkse zestig baantjes in
het olympische bad in Heemstede doe ik er dan honderd. Dan ben ik helemaal
gesloopt. Vervolgens word ik kwaad, dat duurt een dag of twee. En dan denk ik:
zo. Dóór. Dan ga ik zitten met een blocnote, en ga ik lijstjes maken met
verbeterpunten.'

U bent net zo streng voor uzelf als uw vader voor u was. 'Mijn vader heeft ooit
wel eens gezegd: een goede verkoper is iemand die pas begint op het moment dat
de klant zegt: 'Nee, ik wil uw product niet.' Een goede atleet wordt pas een
goede atleet als zijn coach tegen hem zegt: 'Je kunt het niet.' Dat is de
levensles die in mijn 'zijn' ingebakken zit. Als iets dreigt te mislukken, ga ik
alleen maar harder, harder, harder.'

De geschiedenis van zijn vader: dat hoofdstuk zal hij nooit kunnen afsluiten.
Hij heeft wel eens overwogen het verhaal op te schrijven, maar hij durft het
niet. Te bang dat de details, die hij zou moeten checken, nog meer
gruwelijkheden zullen prijsgeven. Zijn vader stierf toen Van Lambaart 21 was.
'Ik was net afgestudeerd aan de Hogere Hotelschool. Ik weet nog dat ik op de
avond van de diplomauitreiking met mijn handen vol bloemen stond en tegen hem
zei: 'Ik ga een biertje voor je halen.' Waarop hij antwoordde: nee jongen, dat
biertje heb jij verdiend. Toen rolde er een traan over zijn wang.'

cv Erwin van Lambaart

geboren 22 juni 1963 in Rotterdam

burgerlijke staat getrouwd, twee zoontjes

opleiding Hogere Hotelschool

werk Was 13 jaar werkzaam in de internationale hotellerie bij o.m. Sheraton en
Accor. Sinds 1998 algemeen directeur van Joop van den Ende Theaterproducties. Is
sinds 2006 eindverantwoordelijk voor alle activiteiten van de Nederlandse tak
van Stage Entertainment en sinds 2007 lid van de raad van bestuur. Producent van
o.m. het toneelstuk One flew over the cuckoo's nest en de musicals Tarzan, Les
Misérables, Evita, Joseph en High School Musical.

LOAD-DATE: January 26, 2009

LANGUAGE: DUTCH; NEDERLANDS

GRAPHIC: Victor Bergen Henegouwen

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              149 of 155 DOCUMENTS



                                 de Volkskrant

                                January 8, 2009
                                   donderdag

Een portret dat je ook kunt lezen

BYLINE: Merel Bem

SECTION: KUNST; Blz. 15

LENGTH: 731 woorden

DATELINE: Amsterdam

SAMENVATTING:

Bert Nienhuis

De bekende Nederlanders op de foto's van de 'hoffotograaf' van Vrij Nederland
zien er allemaal nét even anders uit.

VOLLEDIGE TEKST:

Amsterdam Je zou je als bekende Nederlander zorgen moeten gaan maken als je niet
door Bert Nienhuis (1944) bent geportretteerd. De laatste dertig jaar legde de
'hoffotograaf' van het weekblad Vrij Nederland zo ongeveer iedereen vast, die
zijn hoofd boven het Hollandse (en internationale) maaiveld uitstak. Schrijvers,
politici, televisiepersoonlijkheden, kunstenaars, museumdirecteuren,
zakenlieden, grote denkers - het zijn nogal wat ogen die je aankijken in de
grote zaal van het Joods Historisch Museum in Amsterdam, waar een overzicht
hangt van Nienhuis' 36-jarige oeuvre, Foto: Bert Nienhuis.

Portretten van bekende mensen sorteren altijd een gek effect. In eerste
instantie lijkt het bekende hoofd belangrijker dan de manier waarop het in beeld
is gebracht. Het gaat bij de kijker vooral om de aha-erlebnis en om de vraag of
de gefotografeerde beantwoordt aan het algemeen geldende beeld.

Is dat laatste het geval, dan loopt zo'n portret het risico om in een
eendimensionale status te blijven hangen. Het is voor velen dan niet veel meer
dan een poster aan de muur, waarop het onderwerp van bewondering is afgebeeld.
De fotograaf erachter wordt vergeten.

De beste, of minst eendimensionale, portretten, zijn die waarop de bekende
persoon net even anders in beeld is gebracht dan de kijker had verwacht. Wanneer
hij iemand niet direct herkent, nog eens moet kijken. Op dat moment wordt de
foto zelf net zo belangrijk als degene die erop staat. Bert Nienhuis, zoon van
ouders die verkeerden in intellectuele, kunstzinnige en links-idealistische
kringen, was en is daar een meester in, zo blijkt in het Joods Historisch en in
het speciaal voor de expositie uitgegeven boek, met daarin teksten van
oud-VN-redacteur Gerard van Westerloo.

Een voorbeeld. Tussen de foto's van (oud-)politici (die, hoe losjes ze ook
overkomen, toch bijna allemaal keurig zijn gekleed) hangt ineens een portret van
Roger van Boxtel uit 2006. Hij werd van bovenaf gefotografeerd, waardoor hij
enigszins fronsend en een beetje onzeker de camera inkijkt. Hij is geen
politicus meer, maar directeur van zorgverzekeraar Menzis, één met de gewone
burger, en maakt dit duidelijk door met een gekreukt linnen jasje, streepjespolo
en afgetrapte schoenen op de foto te gaan. Je zou hem nauwelijks herkennen.

Op zo'n moment komt ook de fotograaf in beeld, degene die vanachter zijn camera
aanwijzingen gaf, knopen doorhakte. En die uiteindelijk, samen met de redactie
van Vrij Nederland, koos voor deze foto, die wringt en schuurt.

Er zijn ook andere manieren waarop Nienhuis, die in alle verhalen naar voren
komt als een uiterst beminnelijke man, zijn publiek uitdaagt. Hij houdt van
verdubbelingen en van het toevoegen van een extra laag: het verleden van de
geportretteerde. Geweldig is het 'portret' van oud-politicus Hans Wiegel uit
2003. De voorzitter van de Zorgverzekeraars Nederland kijkt met de handen op de
rug, afgewend van de camera, naar een portret van zichzelf, gemaakt in de tijd
dat hij een jonge politicus was.

Met dit soort foto's heeft Bert Nienhuis het begrip 'portret' opgerekt tot een
beeld waar je niet alleen naar kunt kijken, maar dat je ook kunt 'lezen', al dan
niet met kennis uit het interview of het artikel waarbij de foto verscheen.
Uiteraard zonder dat zijn bijdrage slechts een illustratie was bij de tekst.

Nienhuis heeft niet alleen portretten gemaakt, al zou je dat wel denken. In de
tentoonstelling zijn ook indrukwekkende sociale zwart-wit reportages uit de
jaren zeventig en tachtig te zien over uiteenlopende onderwerpen. Hij was
voortdurend op stap met journalisten als Elma Drayer en Gerard van Westerloo, op
zoek naar verhalen over asielzoekers, armoede, Urker vissers en
achterstandwijken. Hij hield er ook weer mee op, waarschijnlijk mede doordat
tijdschriften minder genereus werden in de ruimte voor reportagefotografie.

Toch hield het nooit helemaal op. Iets van die reportageblik, die
geïnteresseerde en verwonderde, licht spottende maar nooit vileine kijk op
mensen, zie je terug in de portretten van Nienhuis. Maarten en Eva Biesheuvel,
bezig met de dagelijkse scheerbeurt van de schrijver, lachend, totaal ontspannen
en eindeloos intiem - het is reportage en portret in één. Dat doet niemand Bert
Nienhuis na.

Merel Bem

LOAD-DATE: January 7, 2009

LANGUAGE: DUTCH; NEDERLANDS

NOTES: Foto: Bert Nienhuis. T/m 5 april in het Joods Historisch Museum,
Amsterdam. www.jhm.nl

GRAPHIC: 08KNnienhuis_ph01, Hans Wiegel, Famke Janssen, Foto's Bert Nienhuis
08KNnienhuis_ph02

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              150 of 155 DOCUMENTS



                                 de Volkskrant

                                January 8, 2009
                                   donderdag

Stem van de 'kleine luyden' tot leven gewekt

BYLINE: Anneke Stoffelen

SECTION: BINNENLAND; Blz. 2

LENGTH: 565 woorden

DATELINE: MAASSLUIS

SAMENVATTING:

Een tentoonstelling in Maassluis benadrukt de hernieuwde belangstelling voor de
antirevolutionair Abraham Kuyper.

VOLLEDIGE TEKST:

MAASSLUIS Iemand heeft het bronzen beeld van Abraham Kuyper zorgzaam aangekleed,
met een bruine handschoen en een rode muts van nota bene de PvdA. Hier in zijn
geboorteplaats, het havenstadje Maassluis, is hij zelfs door de
sociaal-democraten nog niet vergeten, de calvinistische staatsman en in 1879
oprichter van de Anti-Revolutionaire Partij, de eerste politieke partij van
Nederland.

Sowieso lijkt er een opleving gaande in de aandacht voor Abraham Kuyper
(1837-1920); gelijktijdig met de onthulling van het bronzen beeld in november
verscheen een nieuwe biografie van hoogleraar Jan de Bruijn, en in het
Gemeentemuseum Maassluis is nog tot 10 mei een tentoonstelling over zijn leven
te zien.

Bij de onthulling van het beeld sprak premier Balkenende zijn bewondering uit en
verklaarde hij zich 'een kuyperiaan in hart en nieren'. Directeur George Harinck
van het Historisch Documentatiecentrum voor het Nederlands Protestantisme van de
Vrije Universiteit ziet de minister-president als belangrijkste aanjager van de
hernieuwde belangstelling voor Kuypers gedachtegoed. 'Als Balkenende het heeft
over actief burgerschap, dan is Kuyper nog heel duidelijk aanwezig. Dat geldt
ook voor het idee dat niet sociaal-economische posities, maar waarden ofwel
levensovertuigingen de basis vormen van de samenleving.'

De expositie in het Gemeentemuseum met de ondertitel Calvinist, Emancipator en
Staatsman probeert aan de hand van originele brieven, foto's en meubels de
figuur Kuyper tot leven te wekken. 'Vooral voor jongeren', zegt conservator
Marije van Rijnswou, 'want die hebben geen idee meer wie hij is'.

Als eerste politicus die het gewone volk, 'de kleine luyden', een stem gaf in
Den Haag, en als grondlegger van de verzuiling is Kuyper bepalend geweest voor
de inrichting van de 20ste-eeuwse maatschappij. In Maassluis is te zien hoe het
jongetje met het 'waterhoofd' - 'geen zorgen, allemaal hersenen', zei de arts -
zich ontwikkelde tot een orthodoxe predikant.

Er hangt bijvoorbeeld een foto van Pietje Baltus, een arme vrouw in Beesd die
niets moest hebben van de 'vrijzinnige' kerkbestuurders van destijds. Na een
ontmoeting met haar wist Kuyper zeker dat hij zich ging inzetten voor het gewone
orthodoxe volk.

Even verderop staat de opengebroken deur van de Amsterdamse Nieuwe Kerk. Met de
braakactie verzetten Kuyper en aanhangers zich in 1886 tegen de in hun ogen te
moderne kerkenraad.

'Hoewel er voor ons een smaakje aan zit, is 'calvinist' toch de meest typerende
omschrijving voor Kuyper', zegt Van Rijnswou. 'Wat hij ook deed als journalist,
hoogleraar, predikant of staatsman, alles kwam uit die ene bron.'

Abraham Kuyper geloofde in soevereiniteit in eigen kring: verschillende
religieuze groeperingen konden maar het beste zoveel mogelijk in hun eigen
wereldje leven. In die zin is zijn gedachtegoed ook nu nog actueel, meent
hoogleraar Harinck. 'In het denken over de positie van de islamitische
bevolkingsgroep is Kuypers inbreng interessant. In zijn visie zou je moslims
moeten stimuleren hun eigen onderwijs te professionaliseren, zichzelf te
organiseren om zo een eigen positie te veroveren in de Nederlandse samenleving.
Als alternatief voor de gedachte van 'pas je maar aan Nederland aan' is dat een
nuttige bezinningsmogelijkheid.'

LOAD-DATE: January 7, 2009

LANGUAGE: DUTCH; NEDERLANDS

NOTES: Premier, predikant en hoofdredacteur; Abraham Kuyper is oprichter van de
Anti-Revolutionaire Partij, de eerste landelijke politieke partij, en was tussen
1901 en 1905 premier. Als politicus pleitte hij voor een kleine rol voor de
overheid en een grote verantwoordelijkheid voor de religieuze gemeenschappen
waartoe burgers behoorden. Hij maakte zich sterk voor bijzonder onderwijs en
stichtte in 1880 de Vrije Universiteit in Amsterdam, de eerste universiteit op
gereformeerde grondslag.; Kuyper is in 1837 geboren in Maassluis. Na een studie
theologie en klassieke talen werd hij predikant in Beesd, Utrecht en Amsterdam.
Dankzij die positie kwam hij in contact met 'de kleine luyden', het gewone volk.
Die zou hij later een stem geven in de politiek. Behalve politicus en predikant
was Kuyper ook journalist. In 1872 richtte hij dagblad De Standaard op, de
voorloper van Trouw, waarvan hij tot zijn dood in 1920 hoofdredacteur zou
blijven.

GRAPHIC: 08BIkuyper_ph01, Het standbeeld van ARP-oprichter Abraham Kuyper in
Maassluis is door iemand opgetuigd met een PvdA-muts., Foto Martijn Beekman

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              151 of 155 DOCUMENTS



                                 de Volkskrant

                                January 7, 2009
                                    woensdag

Maffia-acteurs kenden de praktijk

BYLINE: Eric Arends

SECTION: KUNST; Blz. 14

LENGTH: 427 woorden

DATELINE: ROME

SAMENVATTING:

De film Gomorra staat in vreemd daglicht, nu drie acteurs zelf achter de tralies
zijn beland.

VOLLEDIGE TEKST:

ROME De film staat te boek als keiharde aanklacht tegen de camorra, de maffia
van Napels en omstreken. Gomorra, de verfilming van Roberto Saviano's
gelijknamige 'non-fictieroman', won de juryprijs op het festival van Cannes en
werd vorige maand in Kopenhagen nog met goud behangen tijdens de uitreiking van
de European Film Awards. Hij geldt bovendien als grote kanshebber voor een
Oscar.

Maar de film van Matteo Garrone staat plotseling in een vreemd daglicht, nu de
Italiaanse carabinieri in korte tijd drie acteurs uit Gomorra heeft opgepakt.
Niet omdat de filmspelers door een rood stoplicht reden, of vanwege een ander
klein vergrijp. Maar omdat zij worden verdacht van klassieke maffiapraktijken
als afpersing en handel in drugs - misdrijven die zij als acteur nog fictief
pleegden.

Giovanni Venosa is de laatste die werd gearresteerd. Hij wordt ervan beschuldigd
ondernemers in zijn buurt beschermgeld te hebben afgetroggeld. In Gomorra speelt
hij een meedogenloze baas van een camorradistrict die twee jonge gastjes met
plannen voor een eigen clan uit de weg laat ruimen. 'Zij mogen in mijn gebied
niet de baas spelen', zegt Venosa in de film. 'Dat hebben ze al genoeg gedaan en
ik heb ze meer dan eens gewaarschuwd. Ik kan ze niet langer als kinderen zien.
Ze moeten dood en basta.'

Pikant is dat Venosa tijdens de opnamen dreigde uit de film te stappen, omdat
hij dacht niet de beoogde figuur te zijn om de twee jongens dood te schieten.
Het conflict is gefilmd en zit als extraatje bij de dvd van Gomorra. 'Zij maken
een of andere sukkel van me!', roept Venosa op een gegeven moment op de set. En,
tegen regisseur Garrone: 'Het is ook beter voor de film. Ik ben tenslotte ook
degene die ze in elkaar heeft geslagen.'

Eerder werden Bernardino Terracciano ('oom Bernardino' in Gomorra) en Salvatore
Fabbricino opgepakt op verdenking van afpersing en lidmaatschap van de beruchte
Casalesi-clan. In een interview op de dvd vertelt Terracciano bijna weemoedig
over vroeger, toen de camorra nog 'mooie dingen deed' en een erewoord nog waarde
had.

Garrone maakte voor zijn verfilming gebruik van 'gewone' burgers uit de
voorsteden van Napels. De meesten hadden nooit voor een camera gestaan, maar
konden als geen ander laten zien hoe het leven met de camorra eruitziet. De
acteurs kregen vaak alleen te horen waar de scène over moest gaan. Wat ze
zeiden, en hoe, mochten ze zelf weten.

De regisseur heeft nog niet gereageerd op de arrestaties.

LOAD-DATE: January 6, 2009

LANGUAGE: DUTCH; NEDERLANDS

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              152 of 155 DOCUMENTS



                                 de Volkskrant

                                January 3, 2009
                                    zaterdag

Bankier zonder goede voornemens

SECTION: ECONOMIE; Blz. 11

LENGTH: 891 woorden

SAMENVATTING:

Voor bankiers wordt het nooit meer zoals het was. Al zijn ze daar zelf nog niet
zo zeker van. Door Frank van Alphen enRobert Giebels

VOLLEDIGE TEKST:

De ontslagvergoeding van 8miljoen euro die ABN Amro-baas Jan Peter Schmittmann
meekrijgt, leidde deze week tot de laatste eruptie van bankhaat. De sites met
reacties op nieuwsberichten wemelden van de verontwaardigde reacties. De
hardwerkende Nederlander is woedend. De teneur van de reacties: bankiers storten
ons in het verderf, worden gered met onze belastingcenten en ontpoppen zich
vervolgens tot bankrovers.

De kredietcrisis heeft de zoeklichten gericht op de bankier. Klanten en politici
zien hem als een van de belangrijkste aanstichters van deze crisis, die vorig
jaar is overgeslagen naar de echte economie. Een recessie die in Nederland nog
niet veel mensen heeft geraakt, maar dit jaar meer slachtoffers zal maken.

Heeft deze catastrofe geleid tot een onbarmhartig zelfonderzoek bij bankiers?
Hebben ze tijdens de Kerstdagen een lijstje met goede voornemens gemaakt dat ze
maandag in de hal van het hoofdkantoor gaan voorlezen?

Het ziet er niet naar uit dat de medewerkers van grote banken en verzekeraars
zoals ING, ABN Amro, SNS Reaal, Aegon en Fortis dan te horen krijgen dat hun
werkgever een onderzoek begint naar de wijze waarop een financieel concern zou
moeten opereren. Zo'n onderzoek zou antwoorden kunnen geven op een aantal
brandende vragen. Wat is de maatschappelijke functie van de bank? Hoeveel winst
mag een bank maken op een product? Hoe moet de bonuscultuur worden ingeperkt?
Wat is de optimale grootte van een bank? Hoe voorkom je dat te grote risico's
worden genomen met spaargeld?

Ter vergelijking: in de VS begint Citigroup, onder druk van de politiek, het
nieuwe jaar voortvarend. De bank maximeert de bonussen en maakt het mogelijk ze
terug te halen als later blijkt dat ze op verkeerde gronden zijn uitgedeeld.

Op 26 november was al te zien dat de bestuursvoorzitters van de grote banken
niet van plan zijn sorry te zeggen of kritisch naar zichzelf te kijken. Ze zaten
keurig op een rijtje in de Tweede Kamer om te vertellen over hun rol in de
kredietcrisis. Hun verhaal was dat banken zelf het slachtoffer zijn. De
kredietcrisis is ontstaan in de Verenigde Staten en Nederlandse banken deden
slechts wat andere banken ook doen: geld verdienen.

Teleurstellend, vond de buitenwacht het optreden van de bankiers. 'De Kamer moet
zijn werkwijze gaan aanpassen als twaalf fracties afzonderlijk vragen stellen.
Het was voor de bankiers heel makkelijk om daar een slim antwoord op te vinden
met een leuke dooddoener', zegt Hans Hoogervorst, voorzitter van de Autoriteit
Financiële Markten. 'Ze kwamen er wel erg gemakkelijk mee weg.'

Ondanks de miljarden die de overheid in de banksector heeft gestoken om banken
door deze barre tijden heen te helpen, zijn de meeste bankiers geen toontje
lager gaan zingen. Bert Heemskerk van Rabobank riep bijvoorbeeld dat de
garantieregeling voor spaarders op de helling moet. Nu even niet, was de
gepikeerde reactie uit Den Haag.

Ook Schmittmann van ABN Amro, die weg moest omdat Gerrit Zalm de scepter
overneemt, had begin december nog veel noten op zijn zang. ABN Amro heeft het
meer dan uitstekend gedaan tijdens de kredietcrisis, schrijft hij in Bankbreed,
het interne blad van ABN Amro. Hij wilde meteen een misverstand uit de wereld
helpen: ABN Amro heeft geen staatssteun ontvangen.

Wie kritische geluiden en excuses wil horen, moet zijn oor te luister leggen bij
ex-bankiers. Cees Maas, ex-bestuurder van ING, zei dat hij beide handen in zijn
boezem steekt als het ging over de schuldvraag. Maas is voorzitter van een door
de Nederlandse Vereniging van Banken (NVB) ingestelde commissie die de gevolgen
van de kredietcrisis voor het bankwezen gaat onderzoeken.

Dolf van der Brink, ex-bestuurder van ABN Amro en tegenwoordig hoogleraar
economie, schaamt zich diep als hij aan zijn verleden denkt. Hij vindt dat
bankiers het vertrouwen dat spaarders in ze stelden, hebben verspeeld. Ook
ex-Rabobankier Herman Wijffels haalt hard uit naar zijn voormalige collega's.

De enige actieve bankiers die ideeën hebben over hoe het anders kan, zijn de
bazen van kleinere banken: Floris Deckers van Van Lanschot Bankiers en Peter
Blom van Triodos Bank. Beiden pleiten voor kleinere banken en een splitsing
tussen de gewone saaie spaar-en leenbank en de riskante zakenbank.

Deze omslag in het denken van Deckers, afkomstig uit de stal van ABN Amro, kwam
niet vanzelf. 'Al mijn waarheden over bankzaken lijken niet houdbaar in extreme
omstandigheden.' Banken zijn geen normale bedrijven, is zijn conclusie. Ze
vervullen een publieke functie.

Blom bedacht tussen zijn collega's in de Tweede Kamer dat er twee soorten
bankiers zijn. 'De meesten zijn getraumatiseerd en kunnen er niet over praten.
Een klein deel probeert iets goeds te doen met die ervaring.'

'De meerderheid vindt dat het financiële systeem goed werkt', meent Blom. 'Ze
hebben een correctie meegemaakt met een goed vangnet. En als het stopt met
regenen, komen ze weer onder de tafel vandaan en gaan ze door op de ingeslagen
weg.'

Deckers begrijpt wel waarom bankiers in hun schulp kruipen. 'Na dertig jaren van
winst na winst, zijn het nu rotjaren. Bankiers zijn volledig gepreoccupeerd met
hun eigen bedrijf. Dat werkt zelfreflectie, laat staan verandering, niet in de
hand.'

LOAD-DATE: January 2, 2009

LANGUAGE: DUTCH; NEDERLANDS

NOTES: Alleen bazen van kleine banken hebben ideeën hoe het anders kan;
'Waarvoor moet ik excuses maken?'; Boele Staal, voorzitter van de Nederlandse
Vereniging van Banken: 'Het is goed dat we ons afvragen wat nu precies de
publieke en de commerciële functie van banken is. Die maatschappelijke functie
van banken moet weer prioriteit krijgen. Dat sluit winst maken natuurlijk niet
uit, maar dat hoeft niet met dubbele cijfers te zijn.; De functie van banken is
een tientje twaalf keer uitlenen. Zo creëren banken geld om de begrijpelijke
drang naar meer welvaart te faciliteren. Maar die drang is van ons allemaal:
consumenten, bedrijven en overheden. Die drang heeft een samenleving gecreëerd
die wel degelijk ook de vruchten heeft geplukt van de vernieuwingen in de
financiële sector.; 'En we zijn ook met zijn allen vergeten hoe die drang naar
meer welvaart fout kan gaan. Daardoor is het voor bankiers moeilijk te zeggen:
wij zijn schuldig. Bankiers zijn niet schuldig. Er valt ze wel wat te verwijten.
Net als dat toezichthouders wat te verwijten valt. Maar wat bankiers ook zeggen,
je weet op voorhand dat men daar geen genoegen mee neemt.; Je zag in de Tweede
Kamer hoe dat ging. De politiek smeekte de bankiers bijna het boetekleed aan te
trekken, maar Sjoerd van Keulen van SNS Reaal vroeg terecht: waar moet ik
precies excuses voor maken? Van de negen banken die daar zaten, hebben de meeste
geen verkeerde euro op de balans staan. Bedrijven, overheden en consumenten
hebben de grens van hun schuldcapaciteit opgezocht en de bananenschil was de
hypotheekverlening in de VS, niet in Europa.; 'Dit wil allemaal niet zeggen dat
bankiers geen lessen trekken uit de kredietcrisis. Lessen zoals: als je een
financieel product niet begrijpt, begin er dan ook niet aan. Bouw geen
onbeheersbare loonprikkels in. En: wees wantrouwender.; 'Bankiers worstelen niet
met hun identiteit. Het zijn niet de eendimensionale, op geld gerichte lieden
zoals de media ze afschilderen. Het zijn maatschappelijk betrokken globalisten
met een brede blik. Mensen die begrijpen dat ze een antwoord moeten hebben op
die ene klantenvraag: Wat heb je met mijn geld gedaan?'

GRAPHIC: 3ECBankier_ph01

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              153 of 155 DOCUMENTS



                                 de Volkskrant

                                January 3, 2009

De paarse tuinboerka;
Q & A Islamitisch feminisme

BYLINE: Rob Vreeken

SECTION: HET VERVOLG; Blz. 32-33

LENGTH: 2128 woorden

SAMENVATTING:

Hoe staat het islamitisch feminisme er aan het begin van dit gloednieuwe jaar
voor? Rob Vreeken, die al enige tijd voor het Vervolg de wereld rondreist om
over de positie van vrouwen in islamitische landen te schrijven, maakt de stand
van zaken op in een Q & A-special.

VOLLEDIGE TEKST:

Islamitisch feminisme? Is dat hetzelfde als moslimfeminisme?

Het is een beetje een woordenspel. In de beweging maken sommigen een onderscheid
tussen 'moslimfeministen' - feministische vrouwen die toevallig ook moslim zijn
- en 'islamitisch feministen' - feministen die volop moslim zijn en de idee van
gelijke rechten bevestigd zien in de koran.

Beweging? Is daar sprake van dan?

Dat is inderdaad nog maar de vraag. In ieder geval was Q&A begin november in
Barcelona op wat het Derde Internationale Congres over Islamitisch Feminisme
heette. Er waren denkers en activisten op afgekomen uit Marokko, Senegal,
Egypte, Libanon, Engeland, Pakistan, Duitsland, Indonesië, Maleisië. Arabische
vrouwen uit de diaspora, verbonden aan universiteiten in Europa en de VS.
Doodgewone vrouwen uit Zuid-India die in hun dorp een vrouwenmoskee oprichten.
Studentes uit Dubai. De Afro-Amerikaanse Amina Wadud was er, een indrukwekkende
dame die zich een beetje gedraagt als de hogepriesteres van het islamitisch
feminisme.

Diverse vrouwen had Q&A eerder ontmoet, op reportage in moslimlanden. Het had
iets van ons-kent-ons, een klein wereldje van intellectuelen. Maar zo'n beeld
doet ze onrecht. Eerder is het een uitdijend netwerk van vrouwen die, elk in
eigen land, strijden voor vrouwenrechten in de context van de islam.

Maar dus wel allemaal feministen?

Tsja. Het zit ze zelf soms ook een beetje dwars, dat woord: feminisme. In het
Westen klinkt dat naar paarse tuinbroeken en afkeer van mannen, en in de islam
is het niet anders: de paarse tuinboerka, zeg maar. De gewone vrouw, laat staan
de gewone man, bereik je er sowieso niet mee - brr, eng, feminisme. Asma Barlas,
een intellectueel van Pakistaanse komaf, zei: 'Ik verzet me tegen zulke
etiketten. Ik heb het liever gewoon over vrouwenrechten.'

Paarse tuinboerka, leuk. Maar ze dragen hopelijk toch geen boerka's?

Geen sprake van, alles wat het gezicht bedekt vinden ze vreselijk.

En hoofddoekjes?

Dat is een ander verhaal. Q&A heeft her en der heel wat vrouwen ontmoet die op
de feministische meetlat hoog zouden scoren, en vol overtuiging een sluier
dragen. In Barcelona waren vrouwen mét en vrouwen zónder. Eigenlijk valt er geen
peil op te trekken. De algemene opvatting is dat alles moet kunnen, zolang er
maar geen dwang is. Ze beseffen heel goed dat het hoofddoekje het symbool is
geworden van een cultuurstrijd. Daarom maken ze er liever geen punt van. Vanuit
de zaal stelde iemand een vraag over de sluier. Toen antwoordde Amina Wadud, met
haar Afrikaanse hoofdsjaal, een beetje streng: 'Nee hoor, dáár zijn we onderhand
wel over uitgepraat. Geen verbod, geen verplichting - verder bekijkt iedereen
het maar.' Kijk, zie je dit fotootje? De vrouw met de groene hoofddoek, ken je
haar?

Staat ze niet achter de kassa bij Toko Gembira aan de Rozengracht?

Nee, uil. Het is Musdah Mulia, misschien wel 's werelds belangrijkste
feministische moslim. Een door en door religieuze vrouw, hoogleraar
koranstudies. Ze discussieerde mee in Barcelona, maar in haar woonplaats
Jakarta, waar Q&A haar eerder sprak, staat ze met de laarzen in het bluswater.
Een bijna meisjesachtige manier van praten en giechelen, maar voor niets en
niemand bang. Ze is voorzitter van Fatayat, een Indonesische massaorganisatie
van moslimvrouwen. Adviseur van de minister van Godsdienstzaken. Opsteller van
een op de sharia gebaseerde concept-huwelijkswet waarin de vrouw in niets de
mindere is van de man. Een revolutionair stuk.

Maar wie buiten Indonesië kent Musdah Mulia? Niemand, zeker niet in het
Midden-Oosten. De Arabieren - nog geen 20 procent van de moslims in de wereld -
hebben toch al het idee dat zij de echte islam vertegenwoordigen, maar op
vrouwengebied is het er armoe troef. 'Het enige deel van de wereld waar
nauwelijks iets gebeurt is het Midden-Oosten', zei Dima Dabbous-Sensenig,
directeur van het Institute for Women's Studies in the Arab World in Beiroet.
'Waar is de vrouwenbeweging? Ik zie het niet. Ja, in Iran, in Indonesië. Niet in
de Arabische wereld.'

Foute regeringen misschien?

Het gekke is dat, áls er verandering is in een Arabisch land, het van boven
komt. Zoals in Marokko, waar de koning een progressieve familiewet heeft
doorgevoerd, de mudawana. Op het vorige congres in Barcelona, in 2006, werd de
op de sharia gebaseerde familiewetgeving aangewezen als grootste strijdpunt. In
veel moslimlanden is de ongelijkheid van man en vrouw vastgelegd in wetten over
zaken als huwelijk, voogdij en erfrecht. 'Het komt allemaal aan op de
familiewet', zei Ziba Mir-Hosseini, misschien wel de scherpste geest in de
beweging. 'Het laatste bastion van de sharia.' Margot Badran, een
Egyptisch-Amerikaanse, noemde hervorming van sharia-achtige familiewetten 'de
urgente, brandende kwestie' voor het islamitisch feminisme.

Daarom is Musdah Mulia zo belangrijk. Haar modeltekst bulkt van de verwijzingen
naar de heilige geschriften, maar nergens doet ze concessies aan de gelijkheid
van man en vrouw. Polygamie bijvoorbeeld wijst ze vierkant af.

Hoe staan de islamitisch feministen tegenover het westers feminisme?

Er valt wel wat wrevel te bespeuren. Ze hebben zich vaak miskend gevoeld.
Saidiyya Shaikh uit Zuid-Afrika zei: 'Het seculier feminisme had oog voor
allerlei groepen: zwarten, seksuele minderheden, de onderklasse. Behalve voor de
islam. Dat blijf ik ze kwalijk nemen.' En Ziba Mir-Hosseini, nu verbonden aan de
London School of Economics, beklaagde zich dat ze in het feminisme aanvankelijk
niet serieus werd genomen. 'Het is inmiddels anders', zei ze, 'maar toen ik me
begin jaren negentig als een van de eersten 'moslimfeminist' ging noemen, kreeg
ik in academische kring geen poot aan de grond. Mijn artikelen werden niet
gepubliceerd. De seculieren zeiden: als je feminist wil zijn, moet je je
identiteit als moslim opgeven.'

Zo. Dat riekt naar verlichtingsfundamentalisme.

Precies. Dat zei Ziba ook. Ze schaarde de verlichtingsfundamentalisten zelfs in
haar rijtje tegenstanders, omdat zij álle religie als vrouwvijandig zien. 'Sinds
9/11', zei Norani Othman van de Sisters of Islam uit Maleisië, 'moeten we tegen
twee krachten vechten: het fundamentalisme en de islamofobie.' Daar zit wel iets
in. Het zijn twee handen op één buik: beide zeggen in feite dat er maar één ware
islam bestaat - de orthodoxe.

Wie zijn de andere tegenstanders?

In het algemeen 'het patriarchaat'. De problemen van vrouwen zijn kolossaal,
zoals Musdah Mulia zei: geweld, discriminatie, polygamie, kindhuwelijken. Maar
het is toch vooral de politieke islam. Dat zien de islamitische feministen echt
als hun hoofdvijand. Een grote stap terug ook, de afgelopen dertig jaar. 'In de
Arabische wereld gaat de boel achteruit door de fundamentalisten', zei Fatma
Khafagy van de Alliantie voor Arabische Vrouwen in Caïro. 'De staat doet hun, om
ze koest te houden, concessies over zaken die vrouwen aangaan.' De islamisten
bijten zich vast in het bewaken van de vrouwelijke zedigheid. Oumaima Abu Bakr,
ook uit Egypte, zei: 'Vrouwen zijn in deze tijden van globalisering het laatste
bastion van de islamisten. Ze denken: je kunt ons vernederen, maar blijf van
onze vrouwen af.'

Ziba Mir-Hosseini vatte het vorig jaar tijdens een symposium in Berlijn mooi
samen. 'Het streven van de politieke islam naar de shariastaat heeft het
islamitisch feminisme geschapen', zei ze. 'Wij zijn het kind van de politieke
islam.' Toen zei Oumaima Abu Bakr, ad rem vanonder haar groene hoofddoek: 'Het
ongewenste of het buitenechtelijke kind?' Iedereen lachen.

De meeste islamistische organisaties hebben grote vrouwenafdelingen. Wat moeten
we daarvan vinden?

Interessant, en verwarrend. In de politieke islam is het tegenwoordig al abc dat
vrouwen studeren, werken, politiek actief zijn. Elke keer als Q&A ze tegenkwam,
verbaasde hij zich erover dat het zulke zelfbewuste types zijn. Oumaima Abu-Bakr
uit Egypte zei: 'Ik ben niet geneigd de politieke islam als duivel te zien. Een
van de voordelen van de islamitische revival is de betrokkenheid van vrouwen. De
vrouwen van organisaties als Hamas en de Moslimbroederschap spelen een erg
actieve, publieke rol.'

Maar is dat dan ook een vorm van feminisme? Margot Badran was daar heel stellig
over: nee. Zo ver moet het begrip niet worden opgerekt. 'Waar het om gaat is:
ben je voor de volledige gelijkheid van man en vrouw? Alleen dan kun je jezelf
feminist noemen.'

De lakmoesproef is: wie is in het huwelijk de baas? 'In het privédomein houden
de islamistische vrouwen vast aan de patriarchale orde', zei Margot. 'Dat is
voor mij de ondergrens.' Let op: als iemand zegt: 'Man en vrouw zijn niet
gelijk, maar gelijkwaardig', zou het best eens een aanhanger van de politieke
islam kunnen zijn. Of Andreas Kinneging.

Stoten de vrouwen in de islam binnenkort ook hun hoofd tegen het glazen plafond?

Dat moeten we maar afwachten. De feministische moslims hebben, vergeleken met
hun westerse zusters, minstens één handicap: zij hebben niet alleen een glazen
plafond, ze moeten zij ook een compleet theologisch debat voeren - en winnen. De
uitleg van de koran moet grondig op de schop.

Doormidden scheuren!

Ho, ho, weet je dat het met de koran zelf nog best meevalt? Auteurs als Amina
Wadud en Asma Barlas zijn het allemaal gaan herlezen om het opnieuw te
interpreteren. Zij toonden aan dat de koran in zijn tijd eigenlijk een grote
stap vooruit betekende voor vrouwen. Maar daarna zijn het altijd mannen geweest
die, in patriarchale samenlevingen, met het niet altijd even heldere woord van
de Profeet aan de haal zijn gegaan.

Eigenlijk staan er maar een paar verzen in die écht problematisch zijn, zoals
aya 3:34, waarin over vrouwen staat dat God mannen boven vrouwen 'heeft doen
uitmunten' en: 'Degenen, van wie gij ongehoorzaamheid vreest, wijst haar terecht
en laat haar in haar bedden alleen en tuchtigt haar.' Maar zelfs daar weten ze
met het nodige taalkundige goochelwerk wel een mouw aan te passen. Bovendien
zeggen ze: je moet de hele koran zien in zijn historische context.

Veel meer moeite hebben ze met de hadith, de overlevering van de daden en
uitspraken van de Profeet zoals die naderhand - door mannen! - zijn
opgeschreven. 'Het voorbeeld van de Profeet', heet dat. Dima Dabbous zei: 'De
meeste problemen in de islam komen niet van de koran, maar van de hadith. Die
gebruiken ze om al die vreselijke praktijken goed te praten. Maar in de
Arabische wereld kun je niet zeggen: ik wil het alleen over de koran hebben. Als
je met de gewone vrouwen gaat praten, zullen ze vragen: wat zegt de hadith
erover?' Daarom herlezen mensen als Musdah Mulia nu ook de hadith.

Overigens zei Saidiyya Shaikh: 'We kunnen de problematische delen van de koran
niet eenvoudig weg-wensen.' En Margot Badran: 'Er zijn mensen die zeggen dat
Mohammed een feminist was. Zo ver wil ik niet gaan.'

Dus tot dat theologisch debat is beslecht, gebeurt er niks?

Nee, nee, wees niet bang. Een belangrijk deel van de emancipatie van
moslimvrouwen vindt plaats los van welk religieus debat dan ook, en ook niet
onder de clubvlag van het feminisme. Vrouwen studeren, nemen banen, zitten op
MySpace, slikken de pil en weten meer dan hun moeders weten wat er te koop is in
de wereld. Vrouwenorganisaties doen heel praktisch werk, tegen discriminatie,
tegen geweld. Kijk eens wat er in Indonesië gebeurt, in Bangladesh. Of neem die
Indiase dorpsvrouwen met hun vrouwenmoskee.

Overal boeken vrouwen vooruitgang, óók in de Arabische wereld. Ze krijgen minder
kinderen, gaan naar school, studeren, betreden de arbeidsmarkt en het publieke
domein, wat niet zelden - o, ironie - mogelijk is dankzij het dragen van een
hoofddoek.

Ziba Mir-Hosseini zei: 'Als ze dat eenmaal bereikt hebben, kun je ze niet meer
onderwerpen aan het gezag van de man. Vrouwen eisen in hun dagelijks leven
rechten op, of ze dat nu zelf feminisme noemen of niet.' Laat die twee zinnen
maar goed tot je doordringen, dat is de essentie.

Maar ook die 'rechten' kunnen ingewikkeld zijn. Waar het allemaal op uitdraait,
zei Fatma Khafagy, is de bepaling dat de man de plicht heeft zijn gezin te
onderhouden, en dat de vrouw het geld dat ze verdient voor zichzelf mag
gebruiken. 'Dat is uiteindelijk wat de vrouwen in hun ondergeschikte positie
houdt', zei ze.

Bepaling?

In de familiewet, de sharia. Bij Mohammed in de tent ging het ook zo.

Ah! Het voorbeeld van de Profeet.

Ja. Norani Othman, van de Sisters of Islam, schamperde: 'Het voorbeeld van de
Profeet, het zou wat. Dat halen de guys alleen maar aan als het ze goed uitkomt.
De Profeet reed op een ezel. Maar die mannen willen allemaal een Mercedes.'

LOAD-DATE: January 2, 2009

LANGUAGE: DUTCH; NEDERLANDS

NOTES: 'Vrouwen eisen in hun dagelijks leven rechten op, of ze dat nu zelf
feminisme noemen of niet.'; 17VeBo--; VeBoL--

GRAPHIC: 03VV4open_ph01, Vrouwen staan in de rij bij een kiesbureau in
Koeweit-stad om voor het eerst hun stem uit te brengen in
parlementsverkiezingen, 29 juni 2006., Foto AFP

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              154 of 155 DOCUMENTS



                                 de Volkskrant

                                January 3, 2009

Michelle Obama;
iemand met smaak

BYLINE: tekst en beeld Gert Jonkers

SECTION: MAGAZINE; Blz. 42

LENGTH: 517 woorden

SAMENVATTING:

Over de goede smaak van de aanstaande first lady draaien de Amerikaanse
modecommentatoren overuren.

VOLLEDIGE TEKST:

Geen artikel of blog entry over Michelle Obama of je stuit op een verwijzing
naar Jackie O., wat strikt technisch gezien eigenaardig is want Jackie O. heette
nog Jackie K. toen ze een fashion icon in het Witte Huis was. Maar goed, de
jonge mevrouw Kennedy liet inderdaad een modieuze wind door de first wardrobe
waaien, en het Amerikaanse volk is minstens zo opgewonden over de stijl van
Michelle Obama.

Michelle heeft zich tijdens de campagne ontpopt van een zakelijk geklede jurist
in zwarte krijtstreep tot een feestelijke vertoning met een goeie neus voor een
leuke jurk. En in alle heibel over de kosten van het verkiezingscircus kon Jan
met de pet tevreden constateren dat mevrouw Obama in de talkshow van Jay Leno
verscheen in een geel ensemble van J. Crew, zeg maar de Amerikaanse C&A, en in
het discussieprogramma The View een zwart gebloemde jurk à 148 dollar droeg van
White House/ Black Market. Een andere keer daalde ze de vliegtuigtrap af in een
jurk van H&M die 34,95 dollar had gekost. Dat is stoer voor iemand die dagelijks
de krant haalt.

Goed, ze draagt ook duurder: Moschino, de Amerikaanse ontwerpers Narciso
Rodriguez en Thakoon. En haar favoriete ontwerper is Maria Pinto, een
plaatselijke beroemdheid in Chicago, die op het oog nogal simpele monochrome
jurken maakt, bijna op het saaie af. Maar Michelle Obama leukt zo'n fuchsiaroze
of paarse jurk trefzeker op met net de juiste mix van accessoires: broches,
strikjes, speldjes en parelsnoeren. Die nonchalant her en der geplaatste
versierselen zijn de hoeksteen van Michelle's opgewekte stijl.

Met de inauguratie op komst, is dé modevraag natuurlijk: wie ontwerpt De Jurk?
Dat is niet zozeer de jurk die Michelle bij de inzegeningsplechtigheid zelf zal
dragen - die vindt buiten plaats, steenkoud. De Jurk is de creatie die Michelle
zal dragen op de tientallen balls die ze 's avonds met Barack af moet hollen.
Modedagblad Women's Wear Daily vroeg ontwerpers om iets voor Michelle te
schetsen. Karl Lagerfeld tekende een wit Chanelpakje, Christian Lacroix bedacht
iets in de Amerikaanse driekleur, met een blauwe slanke jurk en een hysterische
rode cape. Beiden maken natuurlijk geen schijn van kans op de definitieve
opdracht; de Obama's worden gekielhaald worden als ze geen Amerikaanse ontwerper
vroegen.

Ondertussen roepen de verzamelde bloggers natuurlijk dat in tijden van recessie
zo'n jurk niks mag kosten, wat me als modeliefhebber toch wat treurig stemt. Ik
bedoel, láát mevrouw Obama lekker, op de dag dat vijf miljard mensen op aarde
zich kritisch buigen over haar silhouet, de stofvalling en het decolleté. Haar
man heeft de allergrootste klotebaan op aarde, ze mogen uit oogpunt van
staatsgeheim niet eens meer e-mailen, de dierenbescherming heeft al geklaagd
over de Goldendoodle (een hypo-allergene kruising tussen een retriever en een
poedel) die ze voor hun dochters willen kopen, en nu moet zo ook nog in iets
goedkoops naar haar mans beëdiging? Dat kunnen we Michelle O. niet aandoen.

LOAD-DATE: January 6, 2009

LANGUAGE: DUTCH; NEDERLANDS

GRAPHIC: Op tv in een jurkje van White House/Black Market, eigenhandig
opgefleurd met een corsage.

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved

                              155 of 155 DOCUMENTS



                                 de Volkskrant

                                January 2, 2009

'Laten we Erasmus zijn avontuurtjes gunnen';
Interview Theo Steens

BYLINE: Rob Gollin

SECTION: CICERO; Blz. 20-21

LENGTH: 1712 woorden

SAMENVATTING:

Uit nieuwsgierigheid waagde Theo Steens zich elf jaar geleden aan de vertaling
van een brief van Erasmus. Inmiddels voltooide hij deel vijf van de verzamelde
correspondentie van de Rotterdamse geleerde, die uiteindelijk 22 delen zal
omvatten. 'Ik heb vaak gedacht: waar ben ik aan begonnen?' Door Rob Gollin

VOLLEDIGE TEKST:

Dit, zegt Theo Steens, typeert Desiderius Erasmus, humanist, schrijver, filosoof
(ca. 1467-1536). Hij slaat een boekwerk met gebundelde brieven open, loopt naar
het huiskamerraam en leest voor in het licht van de late winterzon:

'Er is inderdaad iets Attisch in mijn verzen. (...) Ze onthouden zich geheel en
al van heftige gemoedsuitstortingen, die men passie noemt. In mijn verzen geen
stormen, geen bruisende stromen die de oevers overschrijden. (...) Zij kabbelen
liever langs de kust, dan dat zij zich laten meeslepen naar de volle zee. (...)
Geen enkele opschik, maar de natuurlijke kleur en zelfs die nog - wat kan ik
eraan doen? - enigszins verschoten en grauw als een wezel.'

De citaten uit een brief van Erasmus aan zijn vriend Johan Sixtinus volgen op de
vraag of Steens een ontwikkeling in karakter en stijl van Erasmus heeft kunnen
waarnemen, na vijf kloeke delen in chronologie vertaalde correspondentie van de
augustijner monnik. Hij klapt het boek dicht. 'Niet echt, dus. Dit is hem ten
voeten uit. Erasmus is altijd zichzelf gebleven. Spits, razend intelligent, maar
nooit flamboyant of pathetisch, eerder wat afstandelijk.'

Steens' perceptie weegt. Hij heeft op z'n minst enige kijk verworven op de
inborst van de op vier na Grootste Nederlander aller tijden (verkiezingen in
2004). Vanaf 1997 heeft hij zich op de zolder van zijn woning in Krimpen aan den
IJssel gewijd aan het omzetten uit het Latijn naar het Nederlands van brieven
die Erasmus verstuurde en ontving; de verhouding ligt ruwweg op 60 tegen 40
procent. Het zijn er 3141 in totaal, verzameld, gerubriceerd en becommentarieerd
door de Oxfordse classicus Percy Stafford Allen, die zijn levenswerk rond 1900
uitgaf onder de titel Opus Epistolarum Des. Erasmi Roterodami. Nadien doken er
nog spaarzaam geschriften in Leipzig, Rome en Brussel, maar Steens verwacht niet
dat er nog veel bij komt. 'Dit moet het wel zijn, zo'n beetje.'

De vertaler, 74, is nog lang niet halverwege. Zojuist is deel 5 verschenen van
De correspondentie van Desiderius Erasmus, Brieven 594-841, uit de jaren 1517 en
1518, toen Erasmus internationaal naam had gemaakt en zich in Leuven vestigde.
Een reeks van 22 delen is voorzien, maar Steens zal het monnikenkarwei niet
afmaken; zijn vrouw tobt met haar gezondheid. Inmiddels heeft de uitgever, Ad.
Donker in Rotterdam, latinisten voor de delen 6, 7 en 8 aan het werk gezet. Het
pionierswerk op de Krimpense zolder is niet onopgemerkt gebleven: sinds oktober
mag Steens zich ereburger van Rotterdam noemen.

Hij heeft vele uren plezier beleefd aan de brieven, vaak ging hij door tot diep
in de nacht. 'Je krijgt op deze manier echt van binnenuit zicht op de
geschiedenis. Uit eerste hand kom je te weten hoe het er destijds aan toeging.
Het is ongelooflijk met hoeveel vooraanstaande figuren uit die tijd Erasmus
correspondeerde: staatslieden, kerkvorsten, geleerden uit Engeland, Frankrijk,
Duitsland, Italië, Polen, Hongarije, Spanje. En het is toch bijzonder als je
leest dat zijn vriend Thomas More in een brief Erasmus bedankt voor een
schilderij van Quinten Matsys, een diptiek dat ik hier zelf in het Museum
Boijmans Van Beuningen heb zien hangen.'

Zijn beeld van de man, in eerste aanleg alleen gebaseerd op schilderijen en
prenten, is dan ook veranderd. Erasmus was aanvankelijk vooral die stille
geleerde met baret en opgestoken kraag die achter zijn schrijftafel in zekere
eenzaamheid zijn geschriften produceerde. 'Maar hij stond wel degelijk midden in
de tijd. Hij was een netwerker avant la lettre.' Onjuist waren de afbeeldingen
trouwens niet: Erasmus droeg steevast hoofddeksels omdat hij doorgaans in
steenkoude vertrekken verbleef. Van haardvuur kreeg hij hoofdpijn.

Voordat Steens aan het titanenwerk begon, ontbraken zowel de filosoof van de
Renaissance als het Latijn nagenoeg op zijn levenspad. De klassieke talen
behoorden weliswaar tot het pakket op het gymnasium, maar een studie Frans
mondde uit in een leraarschap, telkens op scholen in Erasmus' geboortestad
Rotterdam; de laatste school was zelfs het Erasmiaans gymnasium.

Nadat er om gezondheidsredenen een voortijdig einde kwam aan het bestaan voor de
klas, begon hij zich meer te verdiepen in geschiedenis, en stuitte daarbij op
Erasmus. Hij las diens Lof der Zotheid, waarin wetenschappers, onderwijzers,
hovelingen maar vooral de clerus er van langs krijgen. 'Een meesterwerk.' Toen
hij bij een antiquariaat in Leiden de 12 delen van P.S. Allen zag staan, heeft
hij maar even getwijfeld - '2000 gulden was een heel bedrag'.

Het was vooral nieuwsgierigheid die hem aan het vertalen zette, met twee
woordenboeken en twee grammaticahandleidingen op het bureau als instrumentarium.
Was het moeilijk, zo'n klus als niet-classicus? 'Het viel eerst niet mee, moet
ik zeggen. Ik heb vaak gedacht: waar ben ik aan begonnen? Waar gaat dit in
godsnaam over? In het Frans, Engels of Duits begrijp en beleef je de teksten al
vaak zonder ze te vertalen. Maar in het Latijn is me dat niet vergund. Al in de
eerste brief bleven tal van vragen openstaan. En zo ging het verder, naar brief
4, naar 5, en altijd die open eindjes. Pas bij brief 100 ben ik eens gaan
teruglezen, en toen bleek het mogelijk veel alsnog in te vullen. Je begreep
verbanden, verwijzingen, gebeurtenissen. Het werd toen gewoon ontzettend leuk
werk.'

Nooit, leerde hij, moet je als vertaler iets voetstoots aannemen. 'Ave', dat is
wees gegroet, daar dacht hij wel vanuit te kunnen gaan. Totdat hij ontdekte dat
'Ave' ook de vocativus (zesde naamval) van 'Avus' is, oom. 'Sella', dat moest
wel zadel zijn. Totdat Erasmus er gewag van maakte dat hij zijn meubels in
Leuven liet opslaan, en in die notitie waarin ook tafels voorkomen, moest
'sella' wel de betekenis krijgen van zetel of fauteuil.

Steens volgde enkele jaren cursussen op het gebied van de klassieke oudheid.
Toen hij een paar vertaalde brieven aan de docente toonde, spoorde zij hem deze
te gaan publiceren. Alleen Donker, die al meer boeken over Erasmus op zijn naam
had staan, was bereid de voltallige correspondentie uit te geven, en stelde een
begeleidende redactieraad samen. 'Hoe ik die nuttige en terechte opmerkingen die
per mail binnenkwamen in al die verschillende brieven moest verwerken, daar
kreeg ik pas echt het lazarus van.'

Met het fileren van de correspondentie ontstaat een zekere verwantschap met
Erasmus, in de ogen van Steens op de eerste plaats een filoloog die probeert de
klassieke teksten, misvormd door talloze kopiisten en niet-deskundigen, in hun
oorspronkelijke zuiverheid te herstellen; de pas uitgevonden boekdrukkunst
dreigde al die fouten nog eens te bestendigen.

De brieven van het vijfde deel vallen samen met de periode dat Erasmus in Leuven
werkt aan de herziening van zijn eerdere uitgave van het Nieuwe Testament, een
niet ongevaarlijke onderneming daar de Vulgaat van Hiëronymus als onaantastbaar
gold. Zo had hij het abstracte verbum, woord in de opening van het
Johannes-evangelie - in den beginne was het Woord, en het Woord was bij God, en
het Woord was God - vervangen door het concretere sermo, preek of gesprek. Onder
een storm van protest trok hij dit overigens later weer terug.

Steens is de bastaardzoon van een priester allengs meer gaan bewonderen. Zijn
eruditie, het verzet tegen dogma's en onverdraagzaamheid in de kerk, zijn
scherpte, zijn analyses, zijn compassie met het gewone volk dat het meest onder
de oorlogen had te lijden, zijn branie - 'De manier waarop hij met al die
prominenten omgaat, is verbazingwekkend. Hij is dertig jaar en nog nauwelijks
bekend als hij een brief schrijft aan de toekomstige Hendrik VIII, waarin hij
vorsten op de korrel neemt die zich laten inpakken door geschenken van
sierstenen en goud en zich weinig aantrekken van de letteren; en dat allemaal op
een toon alsof hij tot zijn gelijke spreekt.'

Maar hij heeft geen aanleiding gezien geheimzinnig te doen over de bij een
tolerante denker niet zo voor de hand liggende anti-joodse opvattingen, die in
deel 5 zijn opgetekend. De begeleidende redactieraad wijst in een noot op
weergave van kwetsende uitlatingen, zonder er overigens commentaar bij te
leveren; antisemitisme was wijdverbreid in de zestiende eeuw, Erasmus was naast
geleerde en vrijdenker ook een kind van zijn tijd. 'De uitspraken zijn
betreurenswaardig', zegt Steens. 'Misschien moeten we ze toeschrijven aan zijn
pacifisme en zijn angst dat de christelijke godsdienst verscheurd zou raken en
dat bloedige oorlogen het gevolg zouden zijn. Dat was uiteindelijk zijn grote
nachtmerrie.'

Helemaal doorgronden kan Steens Erasmus nog niet. Uit verregaande
aanhankelijkheidsbetuigingen aan het adres van een medebroeder uit het klooster
in Stein - de liefde wordt niet beantwoord - is bijvoorbeeld een homoseksuele
geaardheid op te maken. In latere briefwisselingen duikt geregeld genegenheid
voor leerlingen op. Maar Steens is er niet zeker van. 'Het ligt voor de hand,
misschien, in het kloosterleven. Maar in zijn latere leven was hij zo overstelpt
door werkzaamheden en zo vaak ziek dat het onwaarschijnlijk is dat hij grote
liefdes heeft gehad.'

Bovendien bevat Lof der Zotheid een aanwijzing dat Erasmus niet ongevoelig was
voor charmes van de andere sekse: op een spotprentje van Holbein de Jongere
stapt de humanist op de markt in een mandje met eieren nadat hij zich had
omgekeerd om een vrouw na te kijken. 'Laten we deze grote man dus maar zijn
avontuurtjes gunnen.'

Steekt het hem dat de meeste Rotterdammers inmiddels denken dat Erasmus de
ontwerper was van de Erasmusbrug over de Maas? 'Ach nee. Ik wist laatst ook niet
zou gauw Bep van Klaveren te plaatsen. Waarom zou je dat iemand kwalijk nemen?'

In zijn afscheidswoord in deel 5, schrijft Steens dat 'hij aan het eind van zijn
Latijn is gekomen'. Hij dankt alle betrokkenen en troost zich met de gedachte
dat 'uiterst competente personen' zijn plaats hebben ingenomen. Inmiddels is
hij, in alle stilte, wel aan deel 9 begonnen. 'Ik heb nog wat tijd over. Ik kan
het niet laten.'

LOAD-DATE: January 2, 2009

LANGUAGE: DUTCH; NEDERLANDS

NOTES: Boekcitaat; -- Boekcitaat blablabla blablabla blablabla blablabla
blablabla blablabla blablabla blablabla blablabla--; Uit: Titel; Cultureel
erfgoed; 'Dit is ons cultureel erfgoed. Dit is wereldliteratuur.' Willem A.
Donker heeft weinig woorden nodig om uit te leggen waarom zijn uitgeverij Ad.
Donker te Rotterdam 22 delen met de vertaalde correspondentie van Erasmus op de
markt brengt.; Er is een speciale stichting in het leven geroepen om de
publicatie te financieren: de stichting ter bevordering van de volledige uitgave
van de correspondentie van Erasmus. In het comité van aanbeveling zitten onder
anderen Hedy d'Ancona, Eelco Brinkman, Ivo Opstelten, Saskia Stuiveling en Henk
Vonhoff.; Volgens Donker is er inmiddels ongeveer 300 duizend euro aan
toezeggingen binnen, vooral van andere culturele stichtingen. De uitgave van één
deel kost zo'n 25 duizend euro. De oplage bedraagt per deel 'enkele honderden'.;
Het streven is twee delen per jaar uit te brengen, 'maar dat gaan we
waarschijnlijk niet halen', vermoedt Donker. De eerste vijf delen zijn vertaald
door Theo Steens. De fakkel is overgenomen door Tineke ter Meer, John Piolon en
Ton Osinga.; Cultureel erfgoed; De correspondentie van Desiderius Erasmus, deel
V - brieven 594-841; Ad. Donker; 532 pagina's; (E) 39,50ISBN 978 90 6100 591 9;
De delen I t/m V zijn tegen gereduceerde prijs in cassette leverbaar:(E)
150,-ISBN 978 90 6100 630 5

GRAPHIC: 02CI3interview_ph01, 'De manier waarop Erasmus met prominenten omgaat,
is verbazingwekkend.', Foto Martijn Beekman
02CI3interview_ph02, Erasmus, 1517.
02CI3interview_ph03

PUBLICATION-TYPE: Krant


                       Copyright 2009 PCM Uitgevers B.V.
                              All Rights Reserved
