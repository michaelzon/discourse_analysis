
                               1 of 125 DOCUMENTS

                                 de Volkskrant

                               December 24, 2004

Tv-makers vervalsen de werkelijkheid

BYLINE: CORNALD MAAS

SECTION: Forum; Pg. 8

LENGTH: 475 words


Afgelopen dinsdag was het weer zover. Het Journaal, dat toch al een abonnement
op Geert Wilders lijkt te hebben, pakte uit met een ellenlange reportage over
het mogelijk electorale succes van de bedreigde politicus. Een paar
Wilders-sympathisanten kwamen aan het woord - met de stilzwijgende afspraak,
uiteraard, dat die representatief zijn voor een grotere groep. Een vrouw die
politici met brieven bestookt, mocht uitleggen waarom zij dat doet: Nederland
moet vooral Nederland blijven, betoogde ze, en ze moet er - ook in het belang
van haar kleindochter - niet aan denken dat wij straks geregeerd worden door
'islamieten'.

Op maandag sprak Jeroen Pauw voor Nova met de ouders van Theo van Gogh. Zij
uitten, in minder grote woorden dan later werd gesuggereerd, hun kritiek op het
optreden van Jan Peter Balkenende, en Anneke van Gogh bekende dat zij tot voor
kort moest overgeven als ze iets over moslims hoorde. Spek voor de bek van
tv-verslaggevers: de dag erop haastten zij zich met cameraploegen naar politici
en opiniemakers om een reactie te vragen. Bij SBS6 kwam uiteraard de gewone man
aan het woord die voorbehoudsloos mocht fulmineren tegen moslims in het algemeen
en Balkenende in het bijzonder.

Het verdriet en de wrok van de ouders van Van Gogh zijn begrijpelijk. De
opmerkingen van de brievenschrijfster al heel wat minder: alsof moslims niet
zouden kunnen regeren en het Nederland dat zij voor ogen heeft niet al lang en
onherroepelijk van kleur en samenstelling is veranderd.

Maar tv-makers lijken dat soort afwegingen niet te maken. Eerder werden de
kwesties rond de geweigerde hand van Rita Verdonk, de islamitische prediker Van
de Ven bij Andries Knevel en de opmerkingen van Laurens-Jan Brinkhorst over de
film van Ayaan Hirsi Ali grenzeloos uitgemolken. Naar aanleiding van de
verschijning van een rapport over extreem-rechts nam vorige week, ook alweer Het
Journaal, de afgebrande basisschool in Uden nog maar eens op in een ronkend
nieuwsoverzicht - alsof inmiddels niet is gebleken dat de brandstichting niks
van doen heeft met extreem-rechtse of moslimvijandige sympathieen.

Het maakt niet uit: tv-makers pompen op, vergroten uit, geven grote betekenis
aan zaken die niet zo veel betekenis hebben. Zo dragen ze bij aan een klimaat
dat verstikkend is en soms nodeloos kwetsend voor moslims. En op zijn minst
presenteren zij ons, juist in een periode waarin er behoefte is aan rust en
zinnige analyse, een nogal gechargeerde versie van de werkelijkheid. De doorsnee
weldenkende Nederlander herkent zich intussen steeds minder in het steekspel
tussen verslaggevers, politici en opiniemakers zoals ons dat op televisie wordt
voorgeschoteld.

Het wordt, kortom, tijd dat tv-makers weer hun journalistieke
verantwoordelijkheid nemen.

De auteur is medewerker en voormalig tv-criticus van de Volkskrant

LOAD-DATE: December 24, 2004

LANGUAGE: DUTCH

                           © 2004 PCM Uitgevers B.V.

                               2 of 125 DOCUMENTS

                                 de Volkskrant

                               December 18, 2004

Links als levensstijl ; Vrije moraal van links dupeert de gewone man

BYLINE: DOOR H.J. SCHOO

SECTION: Reflex; Pg. 17

LENGTH: 2582 words


Ooit stond links voor klassenstrijd en emancipatie van de arbeiders. In het
postindustriele tijdperk is links vooral een levensstijl geworden waarmee een
elite zich juist wil onderscheiden van haar oude achterban.

Misschien was het wel Ernest Hemingway die de linkse levensstijl uitvond en deze
als internationale celebrity zijn bewonderaars voorleefde. Kind van de betere
voorstad, meester van de proletarische nonchalance, flirten met linkse ideeen,
zuipen als een bootwerker, vechten - althans wat daarvoor door moest gaan -
tegen het fascisme in de Spaanse Burgeroorlog, er als de kippen bij zijn om
Castro te steunen. Maar tegelijkertijd grand seigneur, geld omhanden, pendelen
tussen Europa en Amerika, snelle auto's, her en der een buitenhuis.

De befaamde oorlogsreporter Martha Gellhorn, kortstondig zijn vrouw, wist ook
waar het in het leven om draait. 'Voor haar was stylishness een morele
aangelegenheid, verbonden met moed en betrokkenheid bij sociale
rechtvaardigheid', schreef A. Alvarez dit voorjaar in The New York Review of
Books, dat monument van het linkse levensgevoel dat ik al dertig jaar met
plezier lees.

Mocht Hemingway onverhoopt niet de uitvinder van de linkse levensstijl zijn, dan
niet getreurd, want er zijn genoeg gekwalificeerde kandidaten voor die titel.
Het gaat ook niet om hem, maar om mensen als hij die een antiburgerlijke,
anti-autoritaire habitus de westerse middenklasse binnensmokkelden. In 'de
eindeloze jaren zestig' adopteerde politiek links massaal die vrijgevochten
levensstijl, met inbegrip van zijn lage dunk van gewone mensen, het verachte
'klootjesvolk'. Antiburgerlijk, non-conformistisch, wantrouwig tegen elke
autoriteit, geobsedeerd door drugs en zelfkant, werd de tegencultuur
sociaal-cultureel dominant.

Voor hogere milieus betekende de nieuwe ontspannen levensstijl het beste van
twee werelden. Zij konden voortaan de zekerheden, status, hulpbronnen en het
sociaal kapitaal van de gezeten burgerij combineren met de culturele
verworvendheden van de jaren zestig. Maar voor lagere maatschappelijke strata -
van onderklasse tot lage middenklasse - pakte de maatschappelijke ontspanning
negatiever uit.

Zij beschikken immers niet over dezelfde ring of protection als de bourgeoisie
en betaalden daarom het gelag van de permissive society, van informalisering,
ontremming en afkeer van autoriteit. Maatschappelijke plagen als de gestegen
criminaliteit, 'gedemocratiseerd' drugsgebruik, verzwakking van het gezin,
verslonsde buurten, schooluitval en uitkeringsafhankelijkheid deden daar hun
destructieve werk.

Door een antiburgerlijk wereldbeeld en een krachtig waarden- en
cultuurrelativisme te omarmen, gaf links zijn centrale politieke project prijs:
de emancipatie der minder bedeelden. Wie burgerlijkheid minacht, neemt dat
streven niet langer serieus - wat men verder ook beweert. Emancipatie van de
lagere strata betekent immers 'verheffen', cultureel, sociaal en economisch
laten opklimmen tot de rangen van - om te beginnen - de kleine burgerij.
Verburgerlijking liep via het onderwijs en de wereld van het werk.

Minstens zo belangrijk was een ordentelijke, gedisciplineerde gezinssfeer,
gesteund door de maatschappelijke waardering voor burgerlijke deugden als
spaarzaamheid, netheid, matigheid, arbeidsethos en prestatiemoraal - normen die
door het om zich heen grijpende antiburgerlijke ethos ondermijnd raakten.

Dragers van links gedachtegoed als gelijkheid en solidariteit waren vroeger de
arbeidersklasse en haar leidslieden. De huidige linkse ideologie heeft als
organieke basis de meritocratische Nieuwe Klasse, het best opgeleide,
professionele, welvarende volksdeel. Voor deze bohemian bourgeois of bobo, zoals
David Brooks de Nieuwe Mens in Bobos in Paradise (2001) noemt, is links-zijn
geen emancipatoire noodzaak, maar een houding, zelfexpressie, sociale pasmunt.
Met hun opvattingen, stijl en smaak definieren (en feliciteren) zij zichzelf en
- minstens zo belangrijk - onderscheiden zij zich van mensen met een lagere
status en minder esoterische voorkeuren. Met elkaar vormen zij wat
marktonderzoekers een 'levensstijlsegment' noemen.

De Nieuwe Klasse is verregaand autonoom en opereert in een complexe,
postmoderne, grotendeels hierarchieloze, subjectieve wereld. Perceptie, imago en
emotie wegen er zwaarder dan objectieve feiten. Sociale en emotionele
intelligentie behoren tot haar 'kerncompetenties'. Alle 'waarheid' is subjectief
en ontstaat in een permanent proces van onderlinge afstemming.

Niet voor niets heeft de term chattering classes opgang gemaakt. Haar metier is
het fijne onderscheid, subtiele emotionele nuances, het juiste (dus machtige)
woord, de betere moraal en de goede gezindheid. Die bestanddelen vormen een
onuitputtelijke, zich steeds vernieuwende bron van kennis, waarnemingen en
oordelen. Op dit sociaal-culturele kapitaal baseert de Nieuwe Klasse het recht
uit te maken wat goede smaak is en maatschappelijk leidend te zijn.

Al in 1970 signaleerde Tom Wolfe, Amerikaans trendwatcher en sociaal chroniqeur,
met zijn hilarische Radical Chic de doorbraak naar maatschappelijke prominentie
van de Nieuwe Klasse - althans de extravagante wegbereiders ervan. (De
Nederlandse socioloog Abram de Swaan deed dat in Amerika in termijnen al eerder,
in 1968. Naderhand muntte hij ook nog de term 'linksisme' voor het nieuwe,
diffuse linkse gedachtegoed.)

Inmiddels bemensen - in de postindustriele samenleving staan ook vrouwen hun
mannetje - 'kosmopolitische' professionals een veelomvattende
bewustzijnsindustrie: onderwijs en wetenschap, communicatie en media, de hogere
echelons van overheid, juristerij, gezondheidszorg en grote delen van de nieuwe
diensteneconomie.

'Klassiek' links was innig verbonden met de industriele samenleving, met
klassenstrijd (zaliger nagedachtenis), zeggenschap over de productiemiddelen,
verdelingsvraagstukken, het 'optillen van de onderkant'. Die sociaal-economische
dimensie hoort nog steeds bij postmodern links, maar is niet langer de kern.
Links bewijst routineus lippendienst aan dergelijke materiele kwesties, maar de
immateriele dimensie is steeds belangrijker geworden.

Veel linkse politiek (met name van PvdA en GroenLinks; de SP schurkt nog tegen
de oude kwesties aan) heeft een culturele inzet en draait om de interpretatie
van de sociale werkelijkheid, om definitie- en benoemmacht. Je kunt ook zeggen
dat links zich engageert met kwesties waarin niet de belangen van zijn oude
aanhang in het geding zijn - de arbeidersklasse - maar de voorkeuren van de
postmateriele Nieuwe Klasse.

Linkse stijlmeesters en fijnproevers ijveren voor de rechten van verdachten,
extravagante rechtsstatelijkheid, het non-discriminatiebeginsel,
privacybescherming, de internationale rechtsorde, het gelijkberechtigen van
seksuele voorkeuren, multiculturalisme - om enkele thema's te noemen.

Terwijl links in het industriele tijdperk veel heil van de staat verwachtte,
werd die voor de Nieuwe Klasse gaandeweg tot vijand, de Leviathan. Alleen als
verzorgingsstaat, deel van de machtsbasis van de Nieuwe Klasse en laboratorium
voor haar denkbeelden, kan hij op krediet rekenen. Blindelings heeft links zich
ermee vereenzelvigd: met de professionals die hem runnen en met de ratio die er
heerst. Het denkraam is niet-normatief; de verzorgingsstaat moraliseert, straft
of dwingt niet (de client is immers autonoom). Alleen praktische, non-directieve
hulp is geoorloofd.

Hier openbaart zich een intrigerende dubbele moraal. Postmaterieel links bestaat
bij de gratie van het moraliseren en stileren van de politiek. 'De arrogantie
van de macht werd opgevolgd door de arrogantie van de moraliteit', constateerde
Samuel Huntington in The Promis of Disharmony (1981). Tegelijkertijd
demoraliseert - zoals de neoconservatieve Amerikaanse historica Gertrude
Himmelfarb het uitdrukte - hedendaags links de 'onderdanen' van de
verzorgingsstaat.

Zo zijn inzet en inhoud van links de voorafgaande decennia onherkenbaar
veranderd. De klassieke linkse ideologie richtte zich op belangenbehartiging,
lotsverbetering en emancipatie van de arbeidersklasse. Postmodern links is een
potpourri van postmateriele ingredienten, een statement over de smaak en
sociaal-culturele voorkeuren van de Nieuwe Klasse: links als levensstijl.

O

p zichzelf is dit natuurlijk geen probleem. Dat in een postindustriele
samenleving andere politiek-maatschappelijke kwesties komen bovendrijven dan
onder eerdere sociaal-economische condities is logisch. Ook spreekt het vanzelf
dat een nieuw type samenleving een nieuwe elite voortbrengt.

Veel minder logisch is dat de Nieuwe Klasse er bijna systematisch een andere
levenspatroon op nahoudt dan zij voor anderen wenselijk en mogelijk acht.
Huidige linkse opvattingen en waarden corresponderen nauwelijks met het
alledaagse bestaan van hun meest uitgesproken aanhangers. Theorie en praktijk
blijken twee geheel verschillende zaken. Op bijna schizofrene wijze zijn
ideologie en maatschappelijk-zijn ontkoppeld geraakt. Ook hier houdt links er
een dubbele moraal op na. En dat is wel een serieus probleem.

Een voorbeeld. Een links, dus milieubewust lid van de Nieuwe Klasse is rijk,
woont in een kast van een huis op ruime afstand van de madding crowd, maar vindt
dat er geen huizen (meer) in het groen gebouwd kunnen worden. Vol is vol. De
'anderen' moeten dus in hoge dichtheden (blijven) wonen, op elkaars lip. In die
volheid des levens worden zij geacht solidair te zijn met hun lotgenoten en nog
minder geprivilegieerde medeburgers.

Uiteraard is de neolinkse rijkaard ook voorstander van immigratie en een royaal
asielbeleid. Toch bezoeken zijn kinderen een hagelwitte school. De anderen,
alweer, moeten hun scholen en overige publieke voorzieningen wel delen met het
kroost van de laatste lichting immigranten. Vanzelfsprekend mogen zij geen lucht
geven aan eventuele onvrede - hun plicht is het om tolerant te zijn en
intercultureel ongemak zonder morren te dragen.

Regentesk links is van alle tijden. Ook vroeger rekruteerde links zijn
voorlieden in betere kringen. Toen de grote vakbondsman Henri Polak een
landhuisje op de Gooise hei betrok, bleven 'zijn' arbeiders achter op
Amsterdamse tussenwoninkjes. Maar de volgelingen van Polak konden nog serieus
denken dat hun tijd wel zou komen. Misschien naief, maar hoop, de gedachte dat
een betere toekomst nabij is, een nog niet door cultuurpessimisme aangetast
optimisme, hoorden net zo bij de linkse beweging als 1 mei, Morgenrood,
drankbestrijding en de opwaartse wegen - collectief en individueel - van het
proletariaat.

Inmiddels onderkent iedereen, zeker bij links, dat hun tijd niet meer zal komen,
dat de schaarste voor sommige goederen niet zal worden opgeheven.

Het verschil met toen is niet gradueel, maar fundamenteel. Voormalig links hield
zich aan de categorische imperatief van Immanuel Kant: we mogen anderen alleen
een gedragswijze opleggen indien deze ook voor ons geldt. Dus als het om een
algemeen toegepast beginsel gaat. Maar gaandeweg zijn linkse beginselen
veranderd in een door een elite voor derden gepropageerde plichtenleer, waarvan
men zelf goeddeels is gedispenseerd.

Openbaar vervoer is goed - maar niet voor ons, want. . . Gemengd onderwijs moet
- maar natuurlijk niet hier op het dorp, of in onze witte stadsenclave. Hasj en
ecstasy moeten kunnen - maar wij zorgen er wel voor dat onze kinderen er met hun
tengels van afblijven. Leve de middenschool - zolang er voor de elite gymnasia
zijn.

Dit klinkt als je reinste populisme, als afgunst jegens de elite. Maar het
wegkwijnen van de categorische imperatief als vanzelfsprekend onderdeel van het
linkse gedachtegoed, is principieel van een andere orde dan het klassieke
verwijt aan wereldverbeteraars dat zij 'niet praktiseren wat ze preken'.

De al te zichtbare discrepantie tussen leer en leven van de Nieuwe Klasse,
tussen de morele hoogspanning die zij maatschappelijke problemen meegeeft en
haar vermogen zelf buiten schot te blijven, heeft dan ook voedsel gegeven aan
nieuwe maatschappelijke tegenstellingen. Niet zelden kwam die morele politiek,
de plichtenleer voor lager geschoolden en maatschappelijk minder gevorderden,
neer op een openbare kastijding door de Nieuwe Klasse van een tegenstribbelende
onderkant. Hervormd predikant Sam Janse had het onlangs in Trouw over 'een
Bergrede-moraal waarin aan mensen gevraagd wordt om constant boven hun macht te
leven en te werken.'

D

e populistische revolte die zich in West-Europa manifesteert en met Fortuyn zijn
intrede in Nederland deed, heeft hier alles mee te maken. Het is het verzet van
de 'anderen' tegen de hypocrisie, de dubbele moraal van de Nieuwe Klasse, tegen
hun opgelegde voorkeuren waaraan de leidende klasse zichzelf onttrekt. De
Opstand der Burgers is de terugkeer van rechts in de West-Europese politieke
arena en als zodanig goed vergelijkbaar met het Amerikaanse neo-conservatisme.

Die beweging, in de jaren tachtig op stoom gekomen, revolteerde tegen 'de jaren
zestig', de sociaal-culturele en intellectuele overheersing door de Nieuwe
Klasse, haar oudbakken cultuurpessimisme en morele experimenteerlust die,
evenals in Europa, vaak neerkwam op een Umwertung aller Werte. Het
neo-conservatisme is vooral een poging om het openbare leven van een andere
moraal te voorzien. Vaak met behulp van religie, streeft het een doorgrondelijke
morele orde na die praktischer, bruikbaarder is dan de te hoog gegrepen
neo-linkse leerstellingen.

In het pakket van de neo's zit ook optimisme, de overtuiging dat (eigen)
inspanningen van gewone mensen ertoe doen, verschil maken, dat zij hun lot -
welzijn, welvaart - zelf in de hand kunnen nemen en niet door omstandigheden tot
criminaliteit of een low life veroordeeld zijn - emancipatoire noties die bij
links zijn verdord.

In het neo-conservatisme is waarheid meer dan 'intersubjectieve'
overeenstemming, moraal universeler dan de Nieuwe Klasse stipuleert. Bij elkaar
komt dit neer op eerherstel voor de categorische imperatief, voor een moreel
gelijkheidsdenken. Geen dubbele moraal meer, een voor de elite en een voor
gewone mensen. Geen status quo die het goede leven voorbehoudt aan een elite en
maatschappelijke lasten eenzijdig oplegt aan van iedere hoop beroofde have nots.

Greep op het eigen leven, ook hard werken voor een huis in het groen,
maatschappelijke lotsverbetering, scholen naar eigen keuze, veiligheid, een
haalbare publieke moraal - dit perspectief biedt het neo-conservatisme niet aan
een enkeling, maar aan iedereen. Het heeft de wereld op z'n kop gezet: rechts is
tegenwoordig egalitair, links elitair.

Dit principiele egalitarisme van hedendaags rechts verklaart de grote
aantrekkingskracht ervan op 'gewone mensen' - de neo-conservatieve Amerikaanse
variant zowel als de populistisch West-Europese. Daarom won George W. de
verkiezingen, in weerwil van de evident ongelijke maatschappelijke uitkomsten
van zijn neo-conservatieve politiek. (Maar links produceert, zoals we zagen,
zijn eigen schrijnende ongelijkheid.)

Wil links buiten de Nieuwe Klasse aanhang behouden, dan moet het, milder en
wijzer, zijn dubbele moraal herzien, de categorische imperatief in ere
herstellen en het emancipatieproject weer oppakken. Dat lukt alleen als links
zijn achterhaalde antiburgerlijkheid aflegt, dat allesoverheersende thema van de
linkse levensstijl.

Schrijver Ernest Hemingway in zijn huis op Cuba, rond 1950. Naast hem fotomodel
Jean Patchett. FOTO CORBIS

LOAD-DATE: December 18, 2004

LANGUAGE: DUTCH

                           © 2004 PCM Uitgevers B.V.

                               3 of 125 DOCUMENTS

                                 de Volkskrant

                               December 18, 2004

In de schaduwen van het heden

BYLINE: H.J. SCHOO

SECTION: Forum; Pg. 7

LENGTH: 881 words


'Presentisme' noemt de emeritus historicus H.W. von der Dunk de neiging van
tijdgenoten om medetijdgenoten, televisie-sterren en voetballers niet
uitgezonderd, voor weergaloze grootheden te houden. Zijn uitspraak werd
ingegeven door de uitverkiezing van Pim Fortuyn tot 'grootste Nederlander aller
tijden'. Met recht een betwistbare keuze. Maar ook kietelend, want had die
uitslag standgehouden, dan was ik toch maar mooi in de vererende positie geweest
die allergrootste Nederlander persoonlijk te hebben gekend. Wat zeg ik, hij
heeft me nog trots zijn huis getoond, salon, bibliotheek, kelder, zolder,
slaapkamer met scabreus glas-in-lood raam. Niet enkele handdrukken verwijderd
van de eeuwige roem, maar cheek to cheek.

Later bleek het enigszins mee te vallen. Na telling van alle uitgebrachte
stemmen ging Willem de Zwijger officieus alsnog met de zege aan de haal. De
Nederlanders die de moeite namen om hun stem (of stemmen?) uit te brengen, deden
het beter dan de Duitsers en Engelsen, die hun onherroepelijke keus lieten
vallen op twintigste-eeuwers als Adenauer en Churchill. Historisch besef is ons
misschien net iets minder vreemd dan veel zwartkijkers concludeerden.

Dat neemt niet weg dat het heden altijd groter en indringender aanwezig is dan
het verleden. Het verleden wijkt voortdurend, het heden dringt zich dagelijks
op, overweldigt, vernauwt de blik. In de komende jaaroverzichten zullen het
begrafenisceremonieel voor Andre Hazes en de moord op Van Gogh dan ook prominent
aan bod komen. Ook het sterven van de 'oude koningin' en de Prins der
Nederlanden - grondleggers van de 'populaire monarchie' - zullen in de herhaling
veel aandacht krijgen.

De massale rouw om Hazes, de eredienst in de Arena, is veelvuldig getypeerd als
een cultuur historisch novum. De dood, intens prive, althans tot voor kort, werd
voor onze ogen gecollectiviseerd, het verdriet van de nabestaanden een
mediaspektakel. Maar is publiek rouwbetoon wel zo nieuw? Prenten van de stoet
die Michiel de Ruyter naar zijn laatste rustplaats in de Amsterdamse Nieuwe Kerk
vergezelde, weerspreken het. En wat te denken van de tienduizenden mensen die
vorige eeuw in het ingetogen Haarlem op de been waren bij de begrafenis van
natuurkundige Hendrik Lorentz?

Massale, publieke rouw is minder nieuw dan we in onze presentistische waan
aannemen. Nieuw zijn de extraverte gevoelsuitstortingen. Ook nieuw is dat de
objecten van massale rouw voortbrengselen zijn van de populaire cultuur. Hazes
was geen Nobelprijswinnaar, maar een volks zanger op zijn retour. De adoratie en
tranenvloed bij zijn dood zeggen daarom veel over de keuze van onze idolen. Niet
langer vertegenwoordigen die de hoge cultuur: hedendaagse idolen zijn volks,
informeel, even gewoon en narcistisch als de fans die zich in hen moeten
herkennen. In de populaire cultuur heerst de heffe des volks.

Ook Theo van Gogh was product en exponent van de massacultuur. Filmmaker,
showmaster, interviewer, tv-persoonlijkheid, columnist van een weggeefkrant, de
laatste openlijke roker. Intellectueel voor de gewone man, working class hero,
niet door afkomst maar door een rauw, ongekamd optreden. Maar net als Hazes werd
Van Gogh meer dan een beetje welwillend gadegeslagen door de elite. Populair in
volkswijk, slaapstad en grachtengordel, belichamen de nieuwe idolen de culturele
convergentie die tekenend is voor onze tijd: niet hoog, niet laag, maar van
iedereen.

Betoont de populaire cultuur zich extra ontvankelijk voor het presentisme, de
chronische overschatting van het heden, dus zelfoverschatting? De score van
Fortuyn in de competitie om de grootste Nederlander wijst er ontegenzeggelijk
op. Hetzelfde geldt voor de vele 'populaire' tijd genoten die waren
bijeengebracht op de longlist voor de grootste Nederlander aller tijden. Het
heden is soeverein, telt ettelijke reuzen, het verleden is het domein van
dwergen, een enkele uitzondering daargelaten.

Zo bezien is het goed mogelijk dat de geweldige commotie die op de rituele moord
op Theo van Gogh volgde, ook al een uiting is geweest van presentisme - ver
hevigd door populisme, die onafscheidelijke metgezel van de populaire cultuur.
Een strovuur, het welpenvoetbal van een kluitje onbeheerste, vraaggestuurde
media. Bij lange na niet de Grootste Gebeurtenis van het Jaar 2004 en al
helemaal geen waterscheiding in de nationale worsteling met de integratie van de
islam in een secu liere samenleving. Niet meer dan een incident.

Dat Juliana en Bernhard niet zullen beklijven, volgt vanzelfsprekend uit de
geringe rol die hun toekwam in de constitutionele monarchie. De onschendbare
Koning is nu eenmaal tot historische onbeduidendheid gedoemd. Maar in het geval
van Van Gogh kan het nageslacht pas tot een rijp oordeel komen. Dat bepaalt
uiteindelijk de hierarchie van de gebeurtenissen waar verblinde tijdgenoten zich
mateloos druk over maakten en grote woorden als 'crisis' en 'burgeroorlog' voor
bezigden. Eigenlijk is het te hopen dat ook Van Gogh te zijner tijd tot figurant
ineengeschrompeld zal zijn, dat zijn tragische schendbaarheid nergens een
voorbode van is geweest, zijn dood een zinloos feit. Dat het jaar 2004 om
andere, vooralsnog onopgehelderde redenen memo rabel zal blijken te zijn. Maar
helemaal gerust ben ik er niet op.

LOAD-DATE: December 19, 2004

LANGUAGE: DUTCH

                           © 2004 PCM Uitgevers B.V.

                               4 of 125 DOCUMENTS

                                 de Volkskrant

                               December 18, 2004

Links als levensstijl ; Dubbele moraal

BYLINE: DOOR H.J. SCHOO

SECTION: Reflex; Pg. 17

LENGTH: 2590 words


Vrije moraal van links dupeert de gewone man

Ooit stond links voor klassenstrijd en emancipatie van de arbeiders. In het
postindustriele tijdperk is links vooral een levensstijl geworden waarmee een
elite zich juist wil onderscheiden van haar oude achterban.

Misschien was het wel Ernest Hemingway die de linkse levensstijl uitvond en deze
als internationale celebrity zijn bewonderaars voorleefde. Kind van de betere
voorstad, meester van de proletarische nonchalance, flirten met linkse ideeen,
zuipen als een bootwerker, vechten - althans wat daarvoor door moest gaan -
tegen het fascisme in de Spaanse Burgeroorlog, er als de kippen bij zijn om
Castro te steunen. Maar tegelijkertijd grand seigneur, geld omhanden, pendelen
tussen Europa en Amerika, snelle auto's, her en der een buitenhuis.

De befaamde oorlogsreporter Martha Gellhorn, kortstondig zijn vrouw, wist ook
waar het in het leven om draait. 'Voor haar was stylishness een morele
aangelegenheid, verbonden met moed en betrokkenheid bij sociale
rechtvaardigheid', schreef A. Alvarez dit voorjaar in The New York Review of
Books, dat monument van het linkse levensgevoel dat ik al dertig jaar met
plezier lees.

Mocht Hemingway onverhoopt niet de uitvinder van de linkse levensstijl zijn, dan
niet getreurd, want er zijn genoeg gekwalificeerde kandidaten voor die titel.
Het gaat ook niet om hem, maar om mensen als hij die een antiburgerlijke,
anti-autoritaire habitus de westerse middenklasse binnensmokkelden. In 'de
eindeloze jaren zestig' adopteerde politiek links massaal die vrijgevochten
levensstijl, met inbegrip van zijn lage dunk van gewone mensen, het verachte
'klootjesvolk'. Antiburgerlijk, non-conformistisch, wantrouwig tegen elke
autoriteit, geobsedeerd door drugs en zelfkant, werd de tegencultuur
sociaal-cultureel dominant.

Voor hogere milieus betekende de nieuwe ontspannen levensstijl het beste van
twee werelden. Zij konden voortaan de zekerheden, status, hulpbronnen en het
sociaal kapitaal van de gezeten burgerij combineren met de culturele
verworvendheden van de jaren zestig. Maar voor lagere maatschappelijke strata -
van onderklasse tot lage middenklasse - pakte de maatschappelijke ontspanning
negatiever uit.

Zij beschikken immers niet over dezelfde ring of protection als de bourgeoisie
en betaalden daarom het gelag van de permissive society, van informalisering,
ontremming en afkeer van autoriteit. Maatschappelijke plagen als de gestegen
criminaliteit, 'gedemocratiseerd' drugsgebruik, verzwakking van het gezin,
verslonsde buurten, schooluitval en uitkeringsafhankelijkheid deden daar hun
destructieve werk.

Door een antiburgerlijk wereldbeeld en een krachtig waarden- en
cultuurrelativisme te omarmen, gaf links zijn centrale politieke project prijs:
de emancipatie der minder bedeelden. Wie burgerlijkheid minacht, neemt dat
streven niet langer serieus - wat men verder ook beweert. Emancipatie van de
lagere strata betekent immers 'verheffen', cultureel, sociaal en economisch
laten opklimmen tot de rangen van - om te beginnen - de kleine burgerij.
Verburgerlijking liep via het onderwijs en de wereld van het werk.

Minstens zo belangrijk was een ordentelijke, gedisciplineerde gezinssfeer,
gesteund door de maatschappelijke waardering voor burgerlijke deugden als
spaarzaamheid, netheid, matigheid, arbeidsethos en prestatiemoraal - normen die
door het om zich heen grijpende antiburgerlijke ethos ondermijnd raakten.

Dragers van links gedachtegoed als gelijkheid en solidariteit waren vroeger de
arbeidersklasse en haar leidslieden. De huidige linkse ideologie heeft als
organieke basis de meritocratische Nieuwe Klasse, het best opgeleide,
professionele, welvarende volksdeel. Voor deze bohemian bourgeois of bobo, zoals
David Brooks de Nieuwe Mens in Bobos in Paradise (2001) noemt, is links-zijn
geen emancipatoire noodzaak, maar een houding, zelfexpressie, sociale pasmunt.
Met hun opvattingen, stijl en smaak definieren (en feliciteren) zij zichzelf en
- minstens zo belangrijk - onderscheiden zij zich van mensen met een lagere
status en minder esoterische voorkeuren. Met elkaar vormen zij wat
marktonderzoekers een 'levensstijlsegment' noemen.

De Nieuwe Klasse is verregaand autonoom en opereert in een complexe,
postmoderne, grotendeels hierarchieloze, subjectieve wereld. Perceptie, imago en
emotie wegen er zwaarder dan objectieve feiten. Sociale en emotionele
intelligentie behoren tot haar 'kerncompetenties'. Alle 'waarheid' is subjectief
en ontstaat in een permanent proces van onderlinge afstemming.

Niet voor niets heeft de term chattering classes opgang gemaakt. Haar metier is
het fijne onderscheid, subtiele emotionele nuances, het juiste (dus machtige)
woord, de betere moraal en de goede gezindheid. Die bestanddelen vormen een
onuitputtelijke, zich steeds vernieuwende bron van kennis, waarnemingen en
oordelen. Op dit sociaal-culturele kapitaal baseert de Nieuwe Klasse het recht
uit te maken wat goede smaak is en maatschappelijk leidend te zijn.

Al in 1970 signaleerde Tom Wolfe, Amerikaans trendwatcher en sociaal chroniqeur,
met zijn hilarische Radical Chic de doorbraak naar maatschappelijke prominentie
van de Nieuwe Klasse - althans de extravagante wegbereiders ervan. (De
Nederlandse socioloog Abram de Swaan deed dat in Amerika in termijnen al eerder,
in 1968. Naderhand muntte hij ook nog de term 'linksisme' voor het nieuwe,
diffuse linkse gedachtegoed.)

Inmiddels bemensen - in de postindustriele samenleving staan ook vrouwen hun
mannetje - 'kosmopolitische' professionals een veelomvattende
bewustzijnsindustrie: onderwijs en wetenschap, communicatie en media, de hogere
echelons van overheid, juristerij, gezondheidszorg en grote delen van de nieuwe
diensteneconomie.

'Klassiek' links was innig verbonden met de industriele samenleving, met
klassenstrijd (zaliger nagedachtenis), zeggenschap over de productiemiddelen,
verdelingsvraagstukken, het 'optillen van de onderkant'. Die sociaal-economische
dimensie hoort nog steeds bij postmodern links, maar is niet langer de kern.
Links bewijst routineus lippendienst aan dergelijke materiele kwesties, maar de
immateriele dimensie is steeds belangrijker geworden.

Veel linkse politiek (met name van PvdA en GroenLinks; de SP schurkt nog tegen
de oude kwesties aan) heeft een culturele inzet en draait om de interpretatie
van de sociale werkelijkheid, om definitie- en benoemmacht. Je kunt ook zeggen
dat links zich engageert met kwesties waarin niet de belangen van zijn oude
aanhang in het geding zijn - de arbeidersklasse - maar de voorkeuren van de
postmateriele Nieuwe Klasse.

Linkse stijlmeesters en fijnproevers ijveren voor de rechten van verdachten,
extravagante rechtsstatelijkheid, het non-discriminatiebeginsel,
privacybescherming, de internationale rechtsorde, het gelijkberechtigen van
seksuele voorkeuren, multiculturalisme - om enkele thema's te noemen.

Terwijl links in het industriele tijdperk veel heil van de staat verwachtte,
werd die voor de Nieuwe Klasse gaandeweg tot vijand, de Leviathan. Alleen als
verzorgingsstaat, deel van de machtsbasis van de Nieuwe Klasse en laboratorium
voor haar denkbeelden, kan hij op krediet rekenen. Blindelings heeft links zich
ermee vereenzelvigd: met de professionals die hem runnen en met de ratio die er
heerst. Het denkraam is niet-normatief; de verzorgingsstaat moraliseert, straft
of dwingt niet (de client is immers autonoom). Alleen praktische, non-directieve
hulp is geoorloofd.

Hier openbaart zich een intrigerende dubbele moraal. Postmaterieel links bestaat
bij de gratie van het moraliseren en stileren van de politiek. 'De arrogantie
van de macht werd opgevolgd door de arrogantie van de moraliteit', constateerde
Samuel Huntington in The Promis of Disharmony (1981). Tegelijkertijd
demoraliseert - zoals de neoconservatieve Amerikaanse historica Gertrude
Himmelfarb het uitdrukte - hedendaags links de 'onderdanen' van de
verzorgingsstaat.

Zo zijn inzet en inhoud van links de voorafgaande decennia onherkenbaar
veranderd. De klassieke linkse ideologie richtte zich op belangenbehartiging,
lotsverbetering en emancipatie van de arbeidersklasse. Postmodern links is een
potpourri van postmateriele ingredienten, een statement over de smaak en
sociaal-culturele voorkeuren van de Nieuwe Klasse: links als levensstijl.

O

p zichzelf is dit natuurlijk geen probleem. Dat in een postindustriele
samenleving andere politiek-maatschappelijke kwesties komen bovendrijven dan
onder eerdere sociaal-economische condities is logisch. Ook spreekt het vanzelf
dat een nieuw type samenleving een nieuwe elite voortbrengt.

Veel minder logisch is dat de Nieuwe Klasse er bijna systematisch een andere
levenspatroon op nahoudt dan zij voor anderen wenselijk en mogelijk acht.
Huidige linkse opvattingen en waarden corresponderen nauwelijks met het
alledaagse bestaan van hun meest uitgesproken aanhangers. Theorie en praktijk
blijken twee geheel verschillende zaken. Op bijna schizofrene wijze zijn
ideologie en maatschappelijk-zijn ontkoppeld geraakt. Ook hier houdt links er
een dubbele moraal op na. En dat is wel een serieus probleem.

Een voorbeeld. Een links, dus milieubewust lid van de Nieuwe Klasse is rijk,
woont in een kast van een huis op ruime afstand van de madding crowd, maar vindt
dat er geen huizen (meer) in het groen gebouwd kunnen worden. Vol is vol. De
'anderen' moeten dus in hoge dichtheden (blijven) wonen, op elkaars lip. In die
volheid des levens worden zij geacht solidair te zijn met hun lotgenoten en nog
minder geprivilegieerde medeburgers.

Uiteraard is de neolinkse rijkaard ook voorstander van immigratie en een royaal
asielbeleid. Toch bezoeken zijn kinderen een hagelwitte school. De anderen,
alweer, moeten hun scholen en overige publieke voorzieningen wel delen met het
kroost van de laatste lichting immigranten. Vanzelfsprekend mogen zij geen lucht
geven aan eventuele onvrede - hun plicht is het om tolerant te zijn en
intercultureel ongemak zonder morren te dragen.

Regentesk links is van alle tijden. Ook vroeger rekruteerde links zijn
voorlieden in betere kringen. Toen de grote vakbondsman Henri Polak een
landhuisje op de Gooise hei betrok, bleven 'zijn' arbeiders achter op
Amsterdamse tussenwoninkjes. Maar de volgelingen van Polak konden nog serieus
denken dat hun tijd wel zou komen. Misschien naief, maar hoop, de gedachte dat
een betere toekomst nabij is, een nog niet door cultuurpessimisme aangetast
optimisme, hoorden net zo bij de linkse beweging als 1 mei, Morgenrood,
drankbestrijding en de opwaartse wegen - collectief en individueel - van het
proletariaat.

Inmiddels onderkent iedereen, zeker bij links, dat hun tijd niet meer zal komen,
dat de schaarste voor sommige goederen niet zal worden opgeheven.

Het verschil met toen is niet gradueel, maar fundamenteel. Voormalig links hield
zich aan de categorische imperatief van Immanuel Kant: we mogen anderen alleen
een gedragswijze opleggen indien deze ook voor ons geldt. Dus als het om een
algemeen toegepast beginsel gaat. Maar gaandeweg zijn linkse beginselen
veranderd in een door een elite voor derden gepropageerde plichtenleer, waarvan
men zelf goeddeels is gedispenseerd.

Openbaar vervoer is goed - maar niet voor ons, want. . . Gemengd onderwijs moet
- maar natuurlijk niet hier op het dorp, of in onze witte stadsenclave. Hasj en
ecstasy moeten kunnen - maar wij zorgen er wel voor dat onze kinderen er met hun
tengels van afblijven. Leve de middenschool - zolang er voor de elite gymnasia
zijn.

Dit klinkt als je reinste populisme, als afgunst jegens de elite. Maar het
wegkwijnen van de categorische imperatief als vanzelfsprekend onderdeel van het
linkse gedachtegoed, is principieel van een andere orde dan het klassieke
verwijt aan wereldverbeteraars dat zij 'niet praktiseren wat ze preken'.

De al te zichtbare discrepantie tussen leer en leven van de Nieuwe Klasse,
tussen de morele hoogspanning die zij maatschappelijke problemen meegeeft en
haar vermogen zelf buiten schot te blijven, heeft dan ook voedsel gegeven aan
nieuwe maatschappelijke tegenstellingen. Niet zelden kwam die morele politiek,
de plichtenleer voor lager geschoolden en maatschappelijk minder gevorderden,
neer op een openbare kastijding door de Nieuwe Klasse van een tegenstribbelende
onderkant. Hervormd predikant Sam Janse had het onlangs in Trouw over 'een
Bergrede-moraal waarin aan mensen gevraagd wordt om constant boven hun macht te
leven en te werken.'

D

e populistische revolte die zich in West-Europa manifesteert en met Fortuyn zijn
intrede in Nederland deed, heeft hier alles mee te maken. Het is het verzet van
de 'anderen' tegen de hypocrisie, de dubbele moraal van de Nieuwe Klasse, tegen
hun opgelegde voorkeuren waaraan de leidende klasse zichzelf onttrekt. De
Opstand der Burgers is de terugkeer van rechts in de West-Europese politieke
arena en als zodanig goed vergelijkbaar met het Amerikaanse neo-conservatisme.

Die beweging, in de jaren tachtig op stoom gekomen, revolteerde tegen 'de jaren
zestig', de sociaal-culturele en intellectuele overheersing door de Nieuwe
Klasse, haar oudbakken cultuurpessimisme en morele experimenteerlust die,
evenals in Europa, vaak neerkwam op een Umwertung aller Werte. Het
neo-conservatisme is vooral een poging om het openbare leven van een andere
moraal te voorzien. Vaak met behulp van religie, streeft het een doorgrondelijke
morele orde na die praktischer, bruikbaarder is dan de te hoog gegrepen
neo-linkse leerstellingen.

In het pakket van de neo's zit ook optimisme, de overtuiging dat (eigen)
inspanningen van gewone mensen ertoe doen, verschil maken, dat zij hun lot -
welzijn, welvaart - zelf in de hand kunnen nemen en niet door omstandigheden tot
criminaliteit of een low life veroordeeld zijn - emancipatoire noties die bij
links zijn verdord.

In het neo-conservatisme is waarheid meer dan 'intersubjectieve'
overeenstemming, moraal universeler dan de Nieuwe Klasse stipuleert. Bij elkaar
komt dit neer op eerherstel voor de categorische imperatief, voor een moreel
gelijkheidsdenken. Geen dubbele moraal meer, een voor de elite en een voor
gewone mensen. Geen status quo die het goede leven voorbehoudt aan een elite en
maatschappelijke lasten eenzijdig oplegt aan van iedere hoop beroofde have nots.

Greep op het eigen leven, ook hard werken voor een huis in het groen,
maatschappelijke lotsverbetering, scholen naar eigen keuze, veiligheid, een
haalbare publieke moraal - dit perspectief biedt het neo-conservatisme niet aan
een enkeling, maar aan iedereen. Het heeft de wereld op z'n kop gezet: rechts is
tegenwoordig egalitair, links elitair.

Dit principiele egalitarisme van hedendaags rechts verklaart de grote
aantrekkingskracht ervan op 'gewone mensen' - de neo-conservatieve Amerikaanse
variant zowel als de populistisch West-Europese. Daarom won George W. de
verkiezingen, in weerwil van de evident ongelijke maatschappelijke uitkomsten
van zijn neo-conservatieve politiek. (Maar links produceert, zoals we zagen,
zijn eigen schrijnende ongelijkheid.)

Wil links buiten de Nieuwe Klasse aanhang behouden, dan moet het, milder en
wijzer, zijn dubbele moraal herzien, de categorische imperatief in ere
herstellen en het emancipatieproject weer oppakken. Dat lukt alleen als links
zijn achterhaalde antiburgerlijkheid aflegt, dat allesoverheersende thema van de
linkse levensstijl.

Schrijver Ernest Hemingway in zijn huis op Cuba, rond 1950. Naast hem fotomodel
Jean Patchett. FOTO CORBIS

LOAD-DATE: December 19, 2004

LANGUAGE: DUTCH

                           © 2004 PCM Uitgevers B.V.

                               5 of 125 DOCUMENTS

                                 de Volkskrant

                               December 18, 2004

De onafwendbare teloorgang van gy, mensch en brillekoker ; Spelling

BYLINE: DOOR MIEKE ZIJLMANS

SECTION: Wetenschap; Pg. W05

LENGTH: 1392 words


Nederlandse taal ontglipt al tweehonderd jaar standaardisering

Precies tweehonderd jaar geleden werd de eerste officiele spelling van het
Nederlands ingevoerd. De protesten waren niet van de lucht. Latere hervormingen
ondergingen hetzelfde lot.

Of die van 1997 heeft geholpen, weet niemand.

Vondel, Hooft, Bredero, Vadertje Cats: al deze grootheden van de Nederlandse
letterkunde schreven in een taal waarvan de spelling een rommeltje was. Om het
cru te stellen: de heren die nog altijd worden geroemd om hun prachtig
taalgebruik, deden op het gebied van spelling in zekere zin maar wat,
afhankelijk van het dialect dat ze op school hadden geleerd te schrijven.

Vandaag precies tweehonderd jaar geleden, op 18 december 1804, werd de eerste
officiele spelling van het Nederlands bekrachtigd. Voordien kende de taal geen
vastliggende schrijfwijze. Zo werden ij en y, en k en ck naar eigen goeddunken
gebruikt, wat naast elkaar schrijfwijzen opleverde zoals bedrieghlyk en
bedrieghelijck. De dubbele aa bestond naast de ae, en een duistere regel vond
dat werkwoorden op aai, ooi, oei en ei in de meervoudsvorm een dubbele ii
moesten krijgen, met maaiien, gooiien, roeiien, vleijen als gevolg.

In 1804 voerde het bestuur van de Bataafse Republiek de eerste eenheidsspelling
in, opgesteld door Matthijs Siegenbeek in zijn Verhandeling over de
Nederduitsche Spelling, ter bevordering van eenparigheid in dezelve. In 1805
schreef Siegenbeek er een Woordenboek voor de Nederduitsche spelling bij, dat
kan worden beschouwd als een voorloper van het huidige Groene Boekje.

Het idee om een eenheidsspelling in te voeren, werd eerder geboren uit politieke
motieven dan uit liefde voor de letteren. De voormalige Republiek der Verenigde
Nederlanden viel vanaf 1795 onder Franse heerschappij en heette tot 1806 zelfs
Bataafse Republiek, een naam waarin het hele woord 'Nederland' niet meer
voorkwam.

Dankzij het Nederlandsnationalistische rumoer was de goedgebekte 23jarige
predikant Matthijs Siegenbeek in 1797 in Leiden ook al benoemd tot de
allereerste hoogleraar neerlandistiek in de geschiedenis, al heette de taal toen
nog 'Nederduitsch'. Even nationalistisch was het idee hem vaste spellingregels
te laten opstellen.

Die eerste officiele voorkeurspelling kreeg dezelfde ontvangst als de jongste,
ingevoerd in 1997: het volk kon er slecht mee uit de voeten, en bij schrijvers
zette ze ronduit kwaad bloed. Onder aanvoering van Willem Bilderdijk
protesteerden onder anderen Jacob van Lennep, Nicolaats Beets en De
Schoolmeester tegen de spellingSiegenbeek, want spellingvoorschriften zouden hun
creativiteit maar beknotten.

Zo maakte Bilderdijk zich bijvoorbeeld druk over de ijspelling van Siegenbeek.
Bilderdijk prefereerde de y aan het einde van woorden boven de ij, zodat het
'gy', 'hy', 'zy' werd, maar hij koos dan weer wel voor de ij middenin woorden,
met 'verdwijnen' als resultaat.

Belgie scheidde zich in 1830 van de noordelijke Nederlanden af. De schrijver Jan
Frans Willems zag er in 1844 een eigen, Vlaamse voorkeurspelling door de koning
bezegeld.

De spellingSiegenbeek werd ook op termijn nooit in brede kring populair. De
behoefte aan een meer geaccepteerd en solide spellingsysteem deed zich voelen
toen hoogleraar Matthias de Vries en gymnasiumleraar Lammert te Winkel zich warm
liepen voor wat uiteindelijk het prestigieuze Woordenboek der Nederlandsche Taal
zou worden. Zonder bruikbaar spellingsysteem konden zij niet aan het werk. Te
Winkel stortte zich op een nieuwe spelling, en kwam uiteindelijk tot een stelsel
van 274 regels.

Te Winkel legde verplicht aa, uu en ij op, waarmee de door Siegenbeek ook
toegelaten ae, ue en y definitief vervielen. Hij voerde spellingen in die
teruggingen op de herkomst van woorden uit het Oudgermaans en Gotisch, zodat
'heeten' met twee klinkers werd geschreven, omdat het Gotisch 'haitan' kende.

Van Te Winkel komt ook de vroegere beregeling van de tussenn in samenstellingen.
Die n is verplicht als het eerste woord van een samenstelling alleen kan worden
begrepen als een meervoud, zoals in 'brillenmaker'. De n moet worden weggelaten
als dat eerste woord niet per se een meervoud is, zoals in 'brillekoker'. Al in
1863 publiceerde Te Winkel De grondbeginselen der Nederlandsche spelling, maar
zijn regels werden pas in 1883 officieel door de overheid erkend.

Op haar beurt kreeg de spellingDe Vries en Te Winkel tegengas van Roelant
Kollewijn: veel te ingewikkeld, was de klacht, en te afwijkend van de
spreektaal. Of het niet gewoon 'mens' kon zijn, in plaats van 'mensch', en 'vis'
waar Te Winkel 'visch' voorschreef. Kollewijn wilde de ae in vreemde woorden
schrappen waar die klonk als e, zoals in 'pedagogiek'.

In de lange nasleep van die stroming werd in 1947 de spelling-Marchant
bekrachtigd. Die liet de gewraakte sch en ae inderdaad vallen, veranderde
'bloote beenen' in 'blote benen', en verving het lidwoord 'den' op de meeste
plaatsen door 'de'.

In 1954 werd die spelling vastgelegd in de Woordenlijst Nederlandse Taal, beter
bekend als het Groene Boekje. Protesten klonken op tegen inconsistenties zoals
'kopie' versus 'fotocopie', en de lastige regels voor onder andere de tussenn.
Bovendien zou ook deze spelling moeilijk te leren zijn, met veel spelfouten als
gevolg.

Uiteindelijk begon de rituele dans om een nieuwe spelling in 1988 opnieuw. Deze
keer kreeg de Nederlandse Taalunie de taak een nieuwe regelgeving uit te
broeden. Die werd in 1997 ingevoerd. Het gekrakeel daaromheen, zoals twee eeuwen
geleden mede afkomstig van dichters en schrijvers, is nauwelijks verstomd.

Voor 2005 staat een ietsje herzien Groen Boekje op de agenda, waarin voor de
zoveelste keer lichtjes wordt gesleuteld aan de onuitroeibare tussenn. Als het
meezit, zijn er zo links en rechts weer een paar onlogische nen gesneuveld.

De onuitroeibare paardenbloem

Na bijna een decennium bakkeleien over welke regels moesten worden veranderd,
werd op 1 september 1997 de jongste spellinghervorming van kracht. Die
hervorming zou nodig zijn omdat te veel mensen de spelling van 1947 niet
helemaal onder de knie konden krijgen. Wat volgens een aantal taalkundigen ook
geen wonder was, omdat veel regels moeilijk, verwarrend en inconsequent waren.

Zeven jaar na dato is de vraag of het iets heeft geholpen: zijn de Nederlanders
inderdaad beter gaan spellen, maken ze minder fouten dankzij de nieuwe regels?
Navraag in de taalkundige wereld leert dat feitelijk niemand daarop het antwoord
weet.

Voorafgaand aan de invoering van de nieuwe spelling is voor zover na te gaan
geen degelijk onderzoek gedaan naar de spellingvaardigheid van de normale
Nederlander. Er bestaan bijvoorbeeld geen statistische gegevens over hoeveel
procent van de mensen de regels rond de roemruchte tussenn niet beheersten,
zoals toe te passen in 'bessesap' en 'bessenjam'. Daarmee is er op 31 augustus
1997 geen vergelijkingsmateriaal waaraan eventuele vorderingen nadien kunnen
worden afgemeten.

Sinds de hervorming is slechts op zeer bescheiden schaal onderzoek gedaan naar
de stand van de spellingvaardigheid.

Aan de Luikse universiteit studeerde Piet Creten in 2003 af op een onderzoek
naar het beheersen van de tussennregel door 269 Vlaamse middelbare scholieren.
De 'hoofdregel' pasten ze in 90 procent van de gevallen correct toe: de meesten
schreven 'ballenjongen', 'stoelendans', en 'boekenworm'. Maar van de
uitzonderingen en bijregels maakten ze een potje: Cretens scholieren zien de
logica niet in van 'vliegezwam', 'paardebloem', 'brekebeen', 'hordeloper',
versus 'brillendoos', 'studentenzwangerschap', enzovoort.

In Nederland heeft de Nijmeegse hoogleraar prof. dr. Anneke Neijt niet
onderzocht of de tussenn regel nu wel correct wordt toegepast, maar of die
verplichte tussenn leidt tot verandering van begrip van de betekenis van
woorden. Ze vroeg proefpersonen in 1996 of ze woorden als 'pannenkoek' en
'hondenhok' begrepen als iets waaraan meerdere pannen of honden te pas komen.
Dat vond een deel van de mensen toen wel, een tussenn verwees naar een meervoud.
In 2003 bleek dat effect weggeebd, de n in 'pannenkoek' betekende volgens lezers
niet dat er meerdere pannen nodig zijn om koeken te bakken.

Amsterdam

De Siegenbeekspelling uit 1804; collectie Universiteitsbibliotheek Leiden. FOTO
MARTIJN BEEKMAN - DE VOLKSKRANT

LOAD-DATE: December 19, 2004

LANGUAGE: DUTCH

                           © 2004 PCM Uitgevers B.V.

                               6 of 125 DOCUMENTS

                                 de Volkskrant

                               December 17, 2004

Jaren vijftig herleven in boekvorm en op expositie

BYLINE: VAN ONZE VERSLAGGEVER

SECTION: Binnenland; Pg. 4

LENGTH: 256 words

DATELINE: AMSTERDAM


Een fiets in Amsterdam die niet op slot staat, koken op een petroleumstel en een
driewielige Messerschmitt die doorgaat voor een echte auto. In het Noordbrabants
Museum in Den Bosch zijn de jaren vijftig bezig aan een rehabilitatie.

Volgens de makers van de tentoonstelling wordt die periode na de oorlogsjaren en
voor de wilde jaren zestig ten onrechte gekenschetst als saai en kneuterig. Met
die kwalificatie wordt een belangrijk tijdperk tekortgedaan, vinden de
tentoonstellingsmakers.

Nederland kon niet anders dan door soberheid, plichtsbesef en hard werken er
weer bovenop komen. Bovendien vonden in dat decennium allerlei ontwikkelingen
plaats die voor brede lagen van de bevolking een breuk met het verleden
betekenden.

De wasmachine en andere huishoudelijke apparaten maakten het werk van de
huisvrouw eenvoudiger, de televisie verbreedde de blik op de wereld, de auto
vereenvoudigde het reizen, de arbeidersjongen kon naar de hbs en de
kampeervakantie bood de gewone man de mogelijkheid om ook eens op vakantie te
gaan.

Dat daarnaast restanten van de verzuilde vooroorlogse maatschappij nog steeds de
grootste vinger in de pap hadden, erkennen de makers, maar kauwgum ,
jeugdcultuur, reclame, brommers, rock'n roll leken de weg naar een ontzuilde en
ontkerkelijkte maatschappij onontkoombaar te plaveien.

De expositie in Den Bosch is te zien van 9 februari tot 23 mei volgend jaar. Het
boek (titel: Het jaren 50 boek) met ongeveer 425 foto's in zwart-wit uit de
jaren vijftig, verscheen donderdag.

LOAD-DATE: December 17, 2004

LANGUAGE: DUTCH

                           © 2004 PCM Uitgevers B.V.

                               7 of 125 DOCUMENTS

                                 de Volkskrant

                               December 16, 2004

Paardebloem wordt eindelijk paardenbloem

BYLINE: VAN ONZE VERSLAGGEVER

SECTION: Binnenland; Pg. 4

LENGTH: 263 words

DATELINE: AMSTERDAM


De paardebloem wordt definitief paardenbloem. Dit heeft de Nederlandse Taalunie
woensdag bekendgemaakt. Het is een van de belangrijkste aanpassingen in de
volgend jaar oktober te verschijnen herziene editie van de Woordenlijst
Nederlandse taal, ofwel het Groene Boekje.

Bij de spellinghervorming van tien jaar geleden besloot de Nederlandse Taalunie
dat een woord dat is samengesteld uit een dierennaam als eerste lid en een
plantkundige aanduiding als tweede woord, geen -n kreeg. Deze uitzondering op de
regel voor de spelling van woordsamenstellingen leidde tot veel verwarring,
beroering en onbegrip.

Critici verwierpen de logica van paardebloem tegenover paardendeken, en
kattekruid tegenover kattengejank. In de herziene editie van oktober 2005 komt
de uitzonderingsregel dan ook te vervallen.

Ook het woordbestand van het Groene Boekje ondergaat enkele wijzingen. De lange
rijen van samenstellingen met hetzelfde eerste lid worden geschrapt.
Bijvoorbeeld de honderdtien samenstellingen van geld met een ander zelfstandig
naamwoord, van geldauto tot geldzuivering, worden weggelaten en vervangen door
een paar voorbeelden. Het Groene Boekje wordt dus dunner.

Dat de Nederlandse Taalunie bijna een jaar voor het verschijnen van het Groene
Boekje nu zelf al de publiciteit zoekt, is toe te schrijven aan 'een zekere
ongerustheid' over mogelijke nieuwe spelling onder boekhandelaren, leerkrachten
en ook 'gewone burgers'.

Ook waren eind augustus de nieuwe aanpassingen al uitgelekt nadat ze onder
embargo naar een groep uitgevers waren gezonden.

LOAD-DATE: December 16, 2004

LANGUAGE: DUTCH

                           © 2004 PCM Uitgevers B.V.

                               8 of 125 DOCUMENTS

                                 de Volkskrant

                               December 16, 2004

Kantorenparken worden spooksteden ; Oude, leegstaande kantoren zullen nooit meer
een huurder vinden

BYLINE: VAN ONZE VERSLAGGEVER MERIJN RENGERS

SECTION: Economie; Pg. 9

LENGTH: 674 words

DATELINE: AMSTERDAM


Op de kantorenmarkt voltrekt zich een stil drama. De leegstand stijgt snel,
terwijl in de topjaren geplande kantoren gereedkomen. 'Het ontstaan van
spooksteden is een feit.'

Spooksteden. Een vleiender omschrijving voor sommige kantorenparken rond
Hoofddorp dringt zich niet op. Desolate verdiepingen, glimmende gevels en
verlaten parkeerplaatsen smeken om huurders. De 'te huur'-borden hangen er
tevergeefs.

Medio 2004 stond in de regio Haarlemmermeer (Hoofddorp, Nieuw-Vennep en
Schiphol) meer dan 250 duizend vierkante meter, oftewel vijftig voetbalvelden,
kantoorruimte leeg, blijkt uit gegevens van bedrijfsmakelaar DTZ Zadelhoff. In
de eerste zes maanden van dit jaar vond nog geen 25 duizend vierkante meter
(tien procent daarvan, oftewel vijf velden) een nieuwe huurder.

Arthur van Dijk, VVD-wethouder Economische Zaken in Haarlemmermeer, houdt de
moed er in. 'We hebben geen leegstand, zeg ik weleens. We hebben een gebrek aan
vraag.' Toch beseft hij dat hij niet aan sloop en herbestemming van oude
kantoorterreinen ontkomt. 'Woningen, gemengde zones, betere bereikbaarheid; er
is veel te doen.'

Jan Fokkema, directeur van de Neprom, de branchevereniging van
projectontwikkelaars, is duidelijker. 'De kantorenmarkt is in mineur,' zegt hij.
'De leegstand is historisch hoog. Zeker een miljoen vierkante meter zal nooit
meer gevuld worden.'

Fokkema bevindt zich in goed gezelschap. Steeds meer kenners van de
vastgoedmarkt praten over spooksteden, kantorenkerkhoven en de kansloze meters
in de satellietsteden rond Amsterdam, Rotterdam en Utrecht.

Curieus genoeg vertoont diezelfde kantorenmarkt - ondanks de spookachtige
leegstand - tekenen van koortsachtige activiteit. 'Er wordt nog steeds gebouwd
en de telefoon bij makelaars staat niet stil', zegt Philip Hardeveld,
vastgoedanalist van ABN Amro.

Aan geld hebben ontwikkelaars geen gebrek. De rente is historisch laag.
Tegelijkertijd hebben beleggers de laatste jaren massaal vastgoedfondsen
gespekt, omdat de rendementen op aandelen en obligaties zo laag zijn. En met de
opkomst van vastgoed-cv's (vastgoedbeleggingen voor de gewone man) is het direct
beleggen in vastgoed - tegen exorbitant hoge kosten - ook voor particulieren
toegankelijk.

De analisten van ABN Amro zijn echter uitermate kritisch. 'Bedrijven die een
nieuw kantoor betrekken, zijn niet aan het uitbreiden', weet Hardeveld. 'Ze
zoeken een beter pand, voor minder geld. Het optimisme is schone schijn. Het
ontstaan van spooksteden van kantoren, vooral rondom Amsterdam, is een feit.'

En dat is een nieuwe ontwikkeling, zelfs voor de kantorenmarkt, die door de
lange bouw- en ontwikkeltijd van panden onderhevig is aan een varkenscyclus. De
plannen voor de nieuwe kantoren zijn gesmeed in de jaren negentig, toen er een
tekort aan kantoorruimte was, en het optimisme hoogtij vierde. Nu de panden
worden opgeleverd zit het economische tij tegen en zijn bedrijven vooral bezig
met inkrimpen.

'De overheid heeft in de afgelopen jaren de markt gered door nieuwe kantoren te
blijven huren', zegt Hardeveld. 'Maar met de huidige plannen is daar de komende
tijd weinig van te verwachten.'

Knoeien in de boekhouding?

Het is een publiek geheim dat kantoren voor lagere prijzen verhuurd worden dan
de verhuurders de buitenwereld voorhouden. Een veel voorkomende truc is het
weggeven van een huurvrije periode. Een bedrijf dat een vijfjarig huurcontract
afsluit, hoeft bijvoorbeeld de eerste twee jaar geen huur te betalen.

Zo'n huurvrije periode heeft grote voordelen voor de verhuurder. In de eerste
plaats hoeft hij de vierkante-meterprijs niet te verlagen en kan hij bij
toekomstige onderhandelingen opnieuw mooie kortingen aanbieden.

De tweede reden is belangrijker. De boekwaarde van kantoren is direct
afhankelijk van de huur die daarvoor ontvangen wordt. Door de panden te
waarderen tegen de (te hoge) officiele huurprijs, in plaats van tegen de
werkelijke prijs (inclusief kortingen), zien de boeken van vastgoedbeleggers er
beter uit dan die in werkelijkheid zijn.

LOAD-DATE: December 16, 2004

LANGUAGE: DUTCH

                           © 2004 PCM Uitgevers B.V.

                               9 of 125 DOCUMENTS

                                 de Volkskrant

                               December 16, 2004

Hondenbeest

BYLINE: WIM DE JONG

SECTION: Service; Pg. 25

LENGTH: 427 words


Niet iedereen zal er misschien zijn oog zo snel op laten vallen, maar de tv-week
zit vol met pareltjes en vrolijke rommeltjes die het dagelijkse zappen nog
enigszins avontuurlijk maken. De liefde in het land van Hansje Bunschoten, op de
vroege zondagavond op Nederland 1, is typisch zo'n bloempje dat in de
slagschaduw van de grote feel good-programma's van de KRO (Memories, Spoorloos)
moet zien te gedijen, en daarin ook slaagt dankzij het pretentieloze
enthousiasme waarmee de maakster door het land banjert om 'gewone Nederlanders'
over de liefde te interviewen.

Lekker om naar te kijken, want Hansje is niet van de allerzoetsappigste vleugel
in de KRO-familie. Een beetje slap houen-van bestaat niet in haar woordenboek,
dus moeten alle types die ze voor de camera haalt, bereid zijn de witte en de
vuile was buiten te hangen. Zo was er een paar weken geleden een uitzending met
een vier keer getrouwde, Amsterdamse vent van 60, die nu bij een vrouw van 28 in
Afrika een kind heeft verwekt en daar van tijd tot tijd naartoe reist om eens te
kijken hoe de zaken erbij staan.

Zijn zoon van 24 wil pa niet meer zien vanwege diens neuktoerisme, maar die
redeneert: als je zelf ook bereid bent je zoon te verstoten voor zo'n
buitenkansje, dan moet er wel sprake zijn van echte liefde. 'Dus ik zit hier
niet tegenover een ouwe viespeuk?', vraagt Hansje op zo'n moment. Welnee! En
voort gaat het weer in De liefde in het land, want als er een omroep is die naar
je, als gewoon mens zijnde, toe komt, dan is het de KRO.

Echte pareltjes, het is hier al vaker gezegd, zitten in het Z@ppelin-aanbod.
Jammer dus dat u gewoon, serieus werk heeft overdag. Mevrouw Ten Kate in Villa
VPRO is geweldig om te zien, en ook Dokument Junior van de NCRV biedt vrijwel
altijd liefdevol gemaakte tv. Met gisteren het op de negende plaats in de
publieksenquete van het documentairefestival IDFA geeindigde filmpje Ik ben
sterk van Anneloek Sollart.

Daarin probeert het jongetje Greg met behulp van een psychiater, zijn moeder en
de plaatselijke uitlaatdienst zijn angst voor honden te overwinnen. Een missie
die zich aanvankelijk laat aanzien als een onoplosbare kinderramp, maar toch een
happy end kent wanneer Greg uiteindelijk op het strand wandelt en zomaar een
hondenbeest aan zich voorbij kan laten lopen: 'Ik kan weer gaan en staan waar ik
wil. Eindelijk.' In tien minuten tijd rollen de tranen over je wangen over de
stommiteit van al die honden die steeds zomaar op Greg af kwamen kwispelen.
Vandaag wordt Ik ben sterk herhaald. Vrije middag nemen.

LOAD-DATE: December 16, 2004

LANGUAGE: DUTCH

                           © 2004 PCM Uitgevers B.V.

                              10 of 125 DOCUMENTS

                                 de Volkskrant

                               December 15, 2004

Bromsnor vergroot gevoel van veiligheid

BYLINE: GUUSJE TER HORST

SECTION: Forum; Pg. 13

LENGTH: 1093 words


Niet ministers in Den Haag, maar een moderne Bromsnor moet de veiligheid op
lokaal niveau zien te bevorderen. En lokale zeggenschap is dan ook noodzakelijk,
betoogt Guusje ter Horst.

De ministers Remkes en Donner hebben een wetsvoorstel naar de Tweede Kamer
gestuurd om hun bevoegdheden over de politie te versterken. Ze willen meer macht
om 'beter nationaal te kunnen sturen'. De Kamer buigt zich erover.

Een sterkere sturing uit Den Haag zal de veiligheid op straat niet verbeteren.

Veiligheid is een subjectief begrip. Hoe veilig mensen zich voelen, heeft weinig
te maken met georganiseerde criminaliteit, Oosteuropese maffia of
bolletjesslikkers op Schiphol. Mensen voelen zich veilig of onveilig in hun
directe omgeving, in hun stad, wijk, of straat. Drugsoverlast, een ingetikte
autoruit of luidruchtige hangjongeren hebben veel meer impact op het
veiligheidsgevoel van mensen dan een liquidatie in Amsterdam.

Zitten die mensen te wachten op de helpende hand van Remkes en Donner in het
verre Den Haag? Ik denk het niet. Want de veiligheidsproblemen van de gewone
Nederlanders los je niet op vanuit de ministeries. Die problemen pak je waar ze
zich voordoen: op lokaal niveau.

Het is overigens een kortzichtige gedachte dat de politie de oplossing is voor
alle veiligheidsvraagstukken. Lokale partners zoals de gemeente, bedrijven en
instellingen, en niet in de laatste plaats burgers zelf spelen een belangrijke
rol.

Stel: in een woonwijk terroriseert een groep van 25 jongeren de buurt. Drie
jongeren vertonen ernstig crimineel gedrag. De rest van de groep bestaat uit
jonge meelopers. Om zo'n probleem op te lossen, is een multidisciplinaire aanpak
nodig. De politie moet de drie gangmakers scherp in de gaten houden en oppakken
wanneer de gelegenheid zich voordoet. Justitie moet vervolgens voorkomen dat
deze jongens niet binnen een paar uur weer op straat staan, maar ze versneld
veroordelen.

Als de leiders uit de groep zijn gehaald, zijn de jongerenwerkers aan de beurt
om de rest van de groep weer de goede kant op te sturen, vaak gekoppeld aan
scholings- of werkervaringsprojecten. Kortom, samenwerking tussen politie,
justitie, welzijnswerk, onderwijs en bedrijfsleven.

De afstand tussen de ministers en de praktijk in gemeenten is veel te groot om
adequaat te kunnen sturen. Elk dorp en elke stad kentnen zijn eigen problemen.
Voor de politie betekent dit in mijn ogen de terugkeer van de ouderwetse
Bromsnor, zij het in een moderner jasje.

Versterking van de lokale politie, die in samenwerking met lokale partners de
problemen in de eigen gemeente kan aanpakken, daar pleit ik voor. Mijn
uitgangspunt voor die samenwerking is dat er een de baas moet zijn. Om dat te
garanderen, moet de politie weer lokaal worden georganiseerd als onderdeel van
een intergemeentelijke veiligheidsdienst, samen met brandweer, milieudienst en
andere toezichthouders. Dat kan alleen als er voldoende sturingskracht is over
die diensten, inclusief de politie. Dus moet de gemeente ook wat te zeggen
hebben over het personeel, geld en middelen, over het beheer van zo'n
veiligheidsdienst. Dit betekent ook dat het Openbaar Ministerie genoeg ruimte
moet krijgen van Den Haag om lokaal de problemen op te lossen die daar op het
bord liggen. Dus geen landelijke productiesturing van het Openbaar Ministerie.

Wel moeten we oppassen dat er geen vijfhonderd politie-eilandjes ontstaan. Er
moeten een informatiehuishouding, een cao, standaard opleidingen en toezicht op
de financien van de korpsen komen. Zowel vanuit het oogpunt van het voorkomen
van versnippering als vanuit het oogpunt van efficiency is dat noodzakelijk. De
winst in samenwerking die de regiokorpsen hebben gebracht, moeten we niet laten
schieten in de opzet van intergemeentelijke korpsen. Dat betekent enige
autonomie inleveren, maar dat weegt niet op tegen het verlies aan efficiency dat
we lijden als iedereen maar zijn eigen gang gaat. Toch is veiligheid meer dan
alleen de direct zichtbare alledaagse problemen in de wijken.

We kampen immers met steeds grotere risico's in onze samenleving. 'Terrorisme',
maar ook de complexe infrastructuur, waterproblematiek, mobiliteit en
vervoersstromen, bedreiging van de volksgezondheid door virussen en de
afhankelijkheid van elektronische hulpmiddelen bergen grote risico's in zich.
Risico's die zich elke dag voor kunnen doen en waar we als samenleving goed op
voorbereid moeten zijn. Deze problemen overstijgen de schaal van de gemeente. We
kunnen de bestrijding van een infectieziekte of zware criminaliteit niet laten
ophouden bij de gemeentegrens. Hiervoor is een sterke nationale sturing nodig.

En dan zijn er nog de problemen die de schaal van het dorp, de wijk en de stad
overstijgen, maar geen nationale problemen zijn. Het gaat dan om zware
criminaliteit, vrouwenhandel, synthetische drugs, mensensmokkel, wapenhandel, et
cetera. De lokale respectievelijk nationale politiekorpsen moeten operationeel
op regionaal en internationaal niveau samenwerken. Het is evident dat
bijvoorbeeld de rampenbestrijding een regionale structuur vergt waarin de lokale
veiligheidsdiensten - inclusief politie - samenwerken.

Het is nu niet duidelijk wie er verantwoordelijk is voor het functioneren van de
politie. Er wordt onderscheid gemaakt in beheer en gezag en regionaal en
nationaal, maar een helder onderscheid is dat niet. Gemeenteraden kunnen
namelijk wel de burgemeester, maar niet de korpsbeheerder ter verantwoording
roepen. Dat is een democratisch gat dat voor een organisatie als de politie niet
wenselijk is. Want in dat democratisch gat schuilt een groot risico.

Als we er niet in slagen in de bestrijding van lokale problemen heldere
politieke keuzes te maken, dan kunnen we ook niet verwachten dat burgers en
bedrijfsleven zich betrokken voelen. Dat wordt beter als we kiezen voor
nationale en lokale veiligheidsdiensten.

De aanpak van lokale problemen moet door de lokale gemeenteraad worden
gecontroleerd en de aanpak van nationale problemen door het parlement. Daarbij
moeten herkenbare politieke keuzes kunnen worden gemaakt in de aanpak. Alleen
dat geeft echt mogelijkheden om leefbaarheid en veiligheid dichtbij de burger te
brengen en te houden. Dat is de enige manier om de problemen op wijk- en
dorpsniveau structureel goed aan te blijven pakken; met betrokkenheid van onze
inwoners en de politiek.

G. ter Horst is burgemeester van Nijmegen en korpsbeheerder van de politieregio
Gelderland-Zuid.

Wijkagent in een plantsoen in Amsterdam-Slotervaart. FOTO BERT VERHOEFF

LOAD-DATE: December 15, 2004

LANGUAGE: DUTCH

                           © 2004 PCM Uitgevers B.V.

                              11 of 125 DOCUMENTS

                                 de Volkskrant

                               December 14, 2004

Wachten op de onverwachte dood in een intrigerend gekkenhuis

BYLINE: ANNETTE EMBRECHTS

SECTION: Kunst; Pg. 15

LENGTH: 462 words


Ach de mens is sterfelijk, dat is het ergste niet. Vervelender is dat de mens zo
onverwacht sterfelijk is.

Dat pijnlijke levensinzicht vormt de basis van de nieuwste voorstelling van het
Hans Hof Ensemble. Vrij naar de roman De Meester en Margarita van de Russische
schrijver Michail Boelgakov (1891-1940) borduurt de groep in Morgen Gestorben
voort op de door Boelgakov gestelde vraag: 'Hoe kan iemand iets regelen als hij
niet eens weet wat hem morgen overkomt?' Dus laten de vijf mannen en een vrouw,
allen in witte badjas, het dagelijks geregel van de gewone man voor wat het is
en richten ze zich op absurde bewegingen, ontmoetingen en verkleedpartijen, die
nergens toe leiden behalve tot tijdverdrijf. En waar kun je dat beter doen dan
in een gekkenhuis?

Die situatie krijgt gestalte in een fascinerend toneelbeeld van een stellage met
schuinoplopende vloeren. Bovenin staat een tweepersoonsbed dat af en toe ruimte
biedt aan een dromer of muzikant. Halverwege vormt het scheve, verhoogde podium
een ideaal platform voor talloze glijpartijen die goed getimed op de rand
eindigen. Of net erover. En onderin, af en toe zichtbaar via ter plekke
opgenomen filmbeelden, heerst de duivelsbende uit het boek van Boelgakov. Daar
eindigt (mensen)vlees in de gehaktmolen, imiteert een jongen Magere Hein en
wordt een stel met de dood in een koffer uit hun liefdesbed verjaagd.

De sfeer is bevreemdend maar het knappe van de Hans Hoffers, dit keer aangevuld
met Peter Kadar en een opvallend soepele Jens Biedermann, is dat ze suggereren
dat een verblijf in dit herstellingsoord Morgen Gestorben vanzelfsprekender is
dan het leven zelf. De gasten hebben geen besef van tijd: hun dag is voorbij (en
de voorstelling dus ook) als er voor de tweede keer een bord soep wordt gegeten.
Verder jongleren ze met boeken waarbij ze telkens met een vinger de pagina
vasthouden waar ze zogenaamd zijn. Maar waarom onthouden waar je gebleven bent,
als je morgen overleden kunt zijn ?

Zo zijn er meer suggestieve tafereeltjes die je soms wel en soms niet kunt
plaatsen. Het geheel krijgt een melancholieke ondertoon door het pianospel van
Wiebe Gotink , Andreas Denk op scheurende gitaar en vooral de stemmige samenzang
van de mannen. Andrea Boll, de enige dame en bovendien regisseuse, toont haar
vrouwelijkheid aan de trapeze , waarna Kadar haar als de Meester verleidt.

Als het zestal aan het slot gezamenlijk een toon aanslaat, zijn ze van
zonderlingen veranderd in vrienden op dit even curieuze als intrigerende bal der
gekken. De onverwachte dood mag komen.

Theater

Morgen Gestorben door het Hans Hof Ensemble. Regie en choreografie Andrea Boll.
Toneelbeeld Andreas Denk. Compositie Wiebe Gotink. 11 December in het Korzo
Theater in Den Haag. Tournee.

LOAD-DATE: December 14, 2004

LANGUAGE: DUTCH

                           © 2004 PCM Uitgevers B.V.

                              12 of 125 DOCUMENTS

                                 de Volkskrant

                               December 11, 2004

Redder van de arme burgers ; Profiel Hans van Wegen

BYLINE: TEKST MARCEL VAN LIESHOUT

SECTION: Utrecht; Pg. U2

LENGTH: 1722 words


Op jaarbasis zijn de vragen van de Burger Partij Amersfoort (BPA) goed voor twee
voltijdbanen. 'Dat moet dan maar', zegt fractievoorzitter Hans van Wegen van de
tweemanspartij. 'Ik wil alles op papier!' Intussen komt de 'stemmingmakerij' van
Van Wegen veel collega's de keel uit.

Tijdens een wandeling door de Amersfoortse binnenstad doemt het volgende, nu nog
imaginaire maar straks levensgrote probleem op. 'Hier komt het', duidt Hans van
Wegen de plek aan waar de toekomstige behuizing voor de Rijksdiensten voor
Monumentenzorg en Oudheidkundig Bodemonderzoek is gedacht.

Naast de historische Koppelpoort, een visitekaartje van de stad waar
treinreizigers zo'n mooi zicht op hebben. Dat fraaie monument valt straks
natuurlijk helemaal weg tegen het kolossale bouwwerk van de Spaanse architect
Baldeweg, mokt Van Wegen.

Want waar kijkt de treinreiziger straks tegenaan? 'Tegen de grootste
graffitiwand van de wereld', voorziet de fractievoorzitter van de Burger Partij
Amersfoort (BPA). Het gebouw van Baldeweg is weliswaar een soort spiegelpaleis,
maar dan alleen aan de kant die naar de binnenstad is gericht en niet aan de
zijde waarlangs het spoor voert. Aan die kant wordt het gebouw een lange
betonnen bak.

Nee, zeker weten, dat wordt een walhalla voor de graffitispuiters. Problemen,
problemen, problemen. Als ze er nog niet zijn, dan voorziet Hans van Wegen ze
wel. Het wemelt in Amersfoort van de problemen, zo maakt hij uit zijn dagelijkse
contacten op, en zijn BPA kaart ze een voor een bij de gemeente aan. 'Wij pakken
tenminste alles op. Wij luisteren naar de bevolking', beklemtoont Van Wegen keer
op keer.

Amersfoort heeft inderdaad veel problemen en een van de grootste is Van Wegen
zelf, zo foeterde maandagavond GroenLinks-raadslid Sylvia Kesler tijdens een
vergadering van de raadscommissie sociaal-maatschappelijke ontwikkelingen. 'Die
man speelt alleen maar in op onderbuikgevoelens', licht Kesler de opmerkelijk
felle en publieke aanval op haar collega-raadslid toe.

Kesler zegt dat afgelopen weekeinde aan den lijve te hebben ondervonden toen zij
als bewoonster van de Schimmelpenninckbuurt veelvuldig werd aangeklampt door
ongeruste buurtgenoten. Die hadden uit een huisaanhuis verspreide brief van de
BPA opgemaakt dat de gemeente op het punt stond een pand in die buurt te
bestemmen tot gebruikersruimte voor verslaafden.

'Stemmingmakerij', vindt Kesler, die beweert dat het gemeentebestuur nog lang
geen keuze heeft gemaakt en nog alles met de raad moet bespreken. Meesmuilend
sprak Kesler maandagavond over 'de BPA-methode' die haar, zo bevestigt ze, zo
langzamerhand de keel uit komt.

'Altijd maar weer wekt Van Wegen de indruk dat wij met z'n allen stiekem dingen
bekokstoven die de burgers niet mogen weten. En we doen ook alleen maar heel
domme dingen. Altijd weer werpt hij zich op als de man die de arme burgers komt
redden. Met halfware of compleet onjuist informatie is hij bezig met zieltjes
winnen. En vooral met het oproepen van een beeld dat de lokale politiek overal
een zooitje van maakt.'

Ach, hier spreekt een representante van 'de macht', stelt Van Wegen zich
onaangedaan teweer. 'GroenLinks heeft voor het eerst een wethouder in het
college. Kennelijk kan die partij niet tegen oppositionele geluiden.' Mag hij er
nog even aan toevoegen dat de bewoners in de Schimmelpenninckbuurt wel degelijk
heel ongerust waren over de mogelijke komst van een gebruikersruimte?

En is het niet zo dat de verantwoordelijke wethouder Van der Weg (CDA) nu maar
mooi publiekelijk heeft gezegd dat die ruimte niet in die woonwijk zal komen?
'Dankzij ons is die duidelijkheid er nu', zegt Van Wegen, die overigens ook nog
even kwijt wil dat zijn buurtactie drie nieuwe BPA-leden heeft opgeleverd.
'GroenLinks roept maar, ik ga vrolijk verder. Ik heb van die kritiek geen drie
seconden wakker gelegen.'

Volgende maand spreekt de Amersfoortse gemeenteraad over de onderlinge
verhoudingen en over politieke integriteit. En als het aan GroenLinks ligt, moet
bij die gelegenheid ook eens de manier van politiek bedrijven van Hans van Wegen
aan de orde worden gesteld.

'Bestuurders en ambtenaren worden door hem zo vaak geschoffeerd dat het het
aanzien van ons allen schaadt. Het publieke bestuur wordt door hem neergezet als
de vijand van de burgers', vindt Sylvia Kesler. 'Hij roept ook de hele tijd maar
dat wethouders liegen. Hij overziet niet wat de consequenties zijn van dat soort
taalgebruik.'

Volmondig geeft Hans van Wegen (56) toe dat de argwaan jegens 'het bestuur' er
bij hem als het ware zit ingebakken. 'Maar daar heb ik ook mijn redenen voor.'
Hij ziet zichzelf als 'ervaringsdeskundige'. Al lang voordat hij zelf tot de
gemeenteraad toetrad, deed hij 'onthutsende' ervaringen op met de ambtenarij en
de lokale politiek. 'En nu ik wat meer in de keuken kan kijken, is mijn beeld
niet veel positiever geworden.'

Botsingen met de lokale macht had Van Wegen al bij herhaling toen hij nog als
gewoon burger bij raadsen commissievergaderingen op de tribune zat. 'Ik ben
indertijd meerdere keren bestraffend toegesproken door burgemeester Brouwer',
zegt hij over zijn periode als 'meedebatterend' bezoeker. Daar, op de publieke
tribune, overviel hem vaak het gevoel dat 'de politiek' helemaal geen oog of oor
heeft voor 'de burger'.

Begin 1998 besloot Van Wegen dat het tijd werd dan maar zelf een politieke
partij op te richten. Gevraagd naar zijn motivatie wijst hij op twee
persoonlijke ervaringen: een slepende kwestie over de (on)geldigheid van zijn
rijbewijs (werkzaam in de internationale telecommunicatie had Van Wegen veel in
het buitenland vertoefd en tot zijn ontsteltenis bleek plots zijn rijbewijs niet
meer aan de Nederlandse regelgeving te voldoen) en een aanvaring 'over een
pandje dat ik had gekocht'.

Van Wegen is er zo een die vindt dat 'de gewone man' altijd weer wordt gepakt.
Zelf een representant van de soort ('Mijn vader werkte bij de NS, ik kom uit een
arbeidersgezin uit de binnenstad') werpt hij zich sinds zijn verkiezing tot
raadslid in 2002 op als aanvoerder van de partij die naar de bevolking luistert.

Wie hem verwijt dat hij steeds maar weer de belangen van particulieren of
actiegroepjes verdedigt, denkt hem te kwetsen maar doet dat niet. 'Hoor eens, ik
zit er niet voor de ambtenarij of voor het gemeentebestuur. Ik ben raadslid om
de problemen van de burgers aan te kaarten. Ik hoef helemaal geen vrienden te
maken in de raad.'

Zijn wapenfeiten spreken voor zich, vindt Van Wegen. Hij stond aan de basis van
de motie van wantrouwen die vorig jaar het hele college van B en W in een crisis
deed belanden, zo stelt hij met enige trots vast. 'En mede dankzij onze inbreng
is het nu elke keer weer spannend bij de stemmingen.' Op de vraag of dat een
verdienste is: 'Jazeker. Alles was hier in de raad in het verleden altijd
voorgekookt. Die cultuur zijn we aan het doorbreken.'

'We' staat voor de twee leden tellende BPA-fractie (bij wie
ex-CDA-fractievoorzitter Gerard van Vliet zich ook heeft aangesloten), die in
omvang bescheiden mag zijn maar niet in luidruchtigheid. Geen partij die zo
veelvuldig het college van B en W met schriftelijke vragen bestookt als de BPA.
Navraag bij de gemeentelijke griffie leert dat Van Wegen en zijn fractiegenoot
Kees Kraanen meer vragen indienen dan de elf overige partijen tesamen.

Er gaat geen week voorbij of bij de burgemeester of wethouders belandt zo'n
vraag ('Op grond van artikel 37 van het reglement van orde....' etc.) op het
bureau. Burgemeester Van Vliet heeft Van Wegen al enkele keren aangesproken of
het niet wat minder kan en of hij zich niet wat vaker, zoals andere raadsleden
doen, rechtstreeks kan verstaan met ambtenaren of wethouders, zo bevestigt de
'kampioen vragenstellen'.

Van Wegen: 'Daar begin ik niet aan. Het reglement bepaalt dat op schriftelijke
vragen binnen 21 dagen moet worden geantwoord en ik vind het erg belangrijk dat
ik alles zwart op wit krijg. Anders kunnen ze zich straks weer verschuilen
achter teksten als: 'Zo heb ik dat nooit gezegd, zo heb ik dat nooit bedoeld.'
Volgens de burgemeester kosten onze vragen op jaarbasis twee fte's. Dat moet dan
maar, ik wil alles op papier!'

En hoezo getuigt die opstelling van een wel heel vergaand wantrouwen jegens het
bestuur? 'Ik treed op namens burgers en ik heb vastgesteld dat heel veel
ambtenaren er alleen maar zitten om hun eigen sport te beoefenen.' Laat staan de
politieke bestuurders. Vooral PvdA'ers wekken Van Wegens woede. 'Dat zijn hier
altijd regenten geweest en nu nog. Deze stad wordt bestuurd door PvdA-wethouder
De Wilde. Hij is de baas, dat zie je aan zijn body language.'

En als hij nu toch bezig is, kan er ook nog wel een kritisch geluid bij voor
burgemeester Van Vliet. Die houdt de door Van Wegen zo geliefde 'burgers' veel
te veel op afstand. Neem nu de kwestie van de verplaatsing van een moskee uit
het Soesterkwartier naar de wijk De Liendert. Daarover bestaat in De Liendert
grote onrust maar Van Vliet voelt dat niet aan.

'Wat doet ze? Ze nodigt achttien mensen uit om op het stadhuis over deze kwestie
te komen praten. Dan komen er maar twee opdagen, en dat is voor de burgemeester
kennelijk het bewijs dat het wel meevalt met de ongerustheid in die wijk. Je
moet mensen niet uitnodigen op het stadhuis! Zo'n omgeving schrikt af. Als
burgemeester moet je zelf de wijk ingaan.'

Luis in de pels? Van Wegen wikt de woorden. 'Nee, nee. Ik zeg altijd: we zijn
niet links, we zijn niet rechts, we zijn eerlijk. Hoezo is dat een dooddoener?
Vraag het in de wijken. Vraag het aan de burgers.'

Naam: Hans van Wegen. Leeftijd: 56 jaar. Burgerlijke staat: getrouwd (tweemaal),
vier kinderen van 14, 12, 7 en 5 jaar. Politieke functie: oprichter en
fractievoorzitter van Burger Partij Amersfoort, sinds 2002 in de gemeenteraad
vertegenwoordigd. Opleiding: avondHTS. Beroep: was tot twee jaar geleden
werkzaam in de internationale telecommunicatie, als laatste bij KPN. Heeft in
opdracht van de VN gewerkt in onder meer Suriname en Fiji. Bijnaam in de
gemeenteraad: kampioen vragenstellen. Lievelingszin: Op grond van artikel 37 van
het reglement van orde van de gemeenteraad van Amersfoort wil de BPA graag de
volgende vragen aan het college van B en W stellen.

Hans van Wegen FOTO'S JEAN-PIERRE JANS

Kampioen vragenstellen

LOAD-DATE: December 11, 2004

LANGUAGE: DUTCH

                           © 2004 PCM Uitgevers B.V.

                              13 of 125 DOCUMENTS

                                 de Volkskrant

                               December 10, 2004

Aan tafel met generaal De Gaulle ; De roman van Jean-Paul Dubois

BYLINE: WINEKE DE BOER

SECTION: Cicero; Pg. 26

LENGTH: 894 words


Over Une vie francaise van Jean-Paul Dubois zijn de Franse lezers,
boekhandelaren, recensenten en jury's het roerend met elkaar eens: dit is de
roman van de literaire rentree. Van het met de Prix Femina bekroonde boek zijn
inmiddels zo'n 150 duizend exemplaren verkocht.

Jean-Paul Dubois is journalist bij de Nouvel Observateur, in welke hoedanigheid
hij vaak reportages schrijft over de Verenigde Staten. Hij heeft echter een jaar
vrij genomen om boeken te kunnen schrijven. Door zo'n veertien tot vijftien uur
per dag te werken lukt het hem om zo'n sabbatical optimaal te benutten: Une vie
francaise schreef hij in twee maanden en negen dagen. Zijn volgende boek is al
klaar.

In Une vie francaise kijkt de vijftiger Paul Blick terug op zijn leven vanaf het
moment dat zijn twee jaar oudere, en door hem erg bewonderde, broertje Vincent
overlijdt in het ziekenhuis. Het is 1958 en Paul is dan acht. Ondanks hun
inspanningen is het de Blicks daarna niet meer gelukt een echt gezin te vormen.
Het is alsof die plotselinge dood een deel van hun leven heeft geamputeerd. Paul
merkt dat Vincents plaats aan tafel, tegenover hem, al snel is ingenomen door
generaal De Gaulle: het nog nieuwe televisietoestel was achter de stoel van de
overledene geplaatst en de generaal, die ten tijde van de koloniale oorlog in
Algerije niet van het beeldscherm week, werd hun disgenoot.

Deze wrange constatering raakt aan de kern van het boek. Une vie francaise gaat
over het grote, de politiek in de ruimste zin van het woord, en het kleine, de
alledaagsheid van een leven. De grote cycli van de geschiedenis, die zich
onttrekken aan het zicht van de gewone man, beinvloeden, soms zonder dat hij het
weet, zijn intimiteit en dagelijkse beslommeringen. Dubois verweeft die twee
werelden, die in het democratische Frankrijk voor elkaars bestaan
verantwoordelijk zijn, op onnadrukkelijke wijze met elkaar. Zoals de verhitte
discussies tijdens het familiekerstdiner die laten zien hoe de gemiddelde
Fransman over Algerije dacht, of de uitgesproken voorliefde die Pauls moeder op
latere leeftijd ontwikkelt voor Francois Mitterrand.

Paul zelf houdt de politiek na zijn linkse studentenleven liever op afstand:
heeft nog nooit gestemd en ziet er het nut ook niet van in. De politiek komt ook
het boek binnen via de titels van de hoofdstukken: het zijn de namen van de
achtereenvolgende presidenten, en de jaartallen van hun mandaat markeren de
periodes waarin de hoofdstukken zich afspelen.

Dubois laat op een prachtige manier zien hoe de sfeer in de maatschappij met de
tijd verandert. Het bestaan van Paul Blick is ingebed in die sociale
geschiedenis van Frankrijk. Maar de hoofdpersoon zelf heeft het gevoel dat dat
bestaan er juist helemaal buiten staat. Dat gevoel van vervreemding is misschien
al begonnen bij het overlijden van zijn broertje, waarover hij constateert dat
hij en zijn ouders sindsdien meer op geesten leken dan op een gezin. De
mei-revolutie van 1968 lijkt een korte onderbreking voor hem te zijn geweest: op
de barricaden voelde hij zich betrokken bij en verantwoordelijk voor de
omwenteling die zich voltrok.

Maar een paar jaar na zijn studie sociologie, die weinig voorstelde, hoort hij
nergens meer echt bij. Paul wordt verliefd op een mooi meisje, Anna, uit een
rijke, burgerlijke familie. Ze trekt bij hem in en raakt zwanger. Een door Anna
en haar moeder afgedwongen huwelijk ondergaat Paul als een nederlaag. Dat is het
moment waarop zijn ontgoocheling definitief doorzet. Dat komt niet doordat hij
beschaamd beseft een burgermannetje te zijn geworden, tien jaar nadat hij in
1968 nog stoeptegels naar de ME aan het gooien was. De malaise zit dieper.

Zijn leven gaat verder zonder dat hij er vat op heeft. Anna neemt het bedrijf
van haar vader over en wordt een kille ondernemer die na een tijdje alleen nog
maar kan schelden op de vakbonden. Paul en zij groeien uit elkaar. Hij beleeft
enkele gelukkige jaren als huisman met zijn jonge kinderen. Tot er een oppas
komt en ook zijn kinderen van hem vervreemd raken. In die jaren is hij
verslingerd geraakt aan fotografie: 's nachts gaat hij zijn doka in om
'afgesloten van alles' foto's af te drukken. Paul fotografeert geen mensen,
alleen bomen en stenen, natuur. Een opdracht om een fotoboek te maken, met de
bomen van Frankrijk, grijpt hij aan om weg te zijn uit de statige, veel te grote
villa waar hij en zijn gezin wonen. Het is werk dat hem gelukkig maakt en hem
bevredigt, dat roem en geld brengt, maar waardoor hij ook steeds verder afglijdt
in de eenzaamheid.

Une vie francaise is allesbehalve een aaneenschakeling van mislukkingen en
ellende. Dubois laat zijn Paul de wereld waarin hij zich niet thuisvoelt met de
nodige, want verlichting brengende, afstandelijkheid beschouwen. Hij doorziet
wat er in zijn leven gebeurt, maar voelt zich niet bij machte er iets aan te
veranderen. Dubois heeft een scherpzinnig, gevoelig en meesterlijk boek
geschreven. Paul Blick, die iedereen zou kunnen zijn, is op zijn 54ste nog
altijd het jongetje van acht dat hij ooit was. Het leven is hem als zand door de
handen geglipt. Het zand is weg, de handen zijn er nog.

Jean-Paul Dubois: Une vie francaise

Editions de l'Olivier, import Nilsson & Lamm

356 pagina's

E 21,-

ISBN 2 87929 467 3

De Nederlandse vertaling verschijnt eind mei 2005 bij De Arbeiderspers

LOAD-DATE: December 10, 2004

LANGUAGE: DUTCH

                           © 2004 PCM Uitgevers B.V.

                              14 of 125 DOCUMENTS

                                 de Volkskrant

                                December 7, 2004

Soestdijk museum?

BYLINE: AIMEE KIENE SEADA NOURHUSSEN

SECTION: Binnenland; Pg. 3

LENGTH: 429 words


Peter van der Vorst, 'royaltywatcher' voor RTL Boulevard: 'Ik zou het leuk
vinden als paleis Soestdijk een jaar lang opengesteld zou worden voor het
publiek. Zodat gewone Nederlanders kunnen zien hoe Bernhard en Juliana leefden
en hoe de koninklijke familie is opgegroeid. Ze zouden er een tentoonstelling
bij kunnen maken. In Engeland is dat al jaren een succes, daar is Buckingham
Palace elk jaar drie maanden open voor het publiek. Als dat niks is, zouden de
jonge Oranjes er kunnen gaan wonen. Constantijn en Laurentien bijvoorbeeld. '

J.G. Kikkert, Oranje-kenner, historicus en schrijver van meerdere biografieen
over de Oranjes: 'Ik hoorde iemand zeggen dat Soestdijk dienst zou kunnen doen
als bejaardentehuis voor oorlogsveteranen. Dat zou ik wel een mooie bestemming
vinden vanwege de nauwe band die de oud-strijders met prins Bernhard hebben. Het
paleis is in ieder geval groot genoeg. Het zou dan wel flink verbouwd moeten
worden. Bernhard en Juliana bewoonden namelijk alleen een klein deel van het
gebouw. De rest werd ingenomen door administratieve staf en andere werknemers. '

Harry Mens, presentator van het televisieprogramma Business Class en makelaar:
'Ik zou wel weten wat ik met Soestdijk zou doen: er de mooiste appartementen van
Nederland van maken. Het is een prachtige locatie, heeft een geweldige
historische waarde. Het gebouw met al dat land levert al gauw dertig, veertig
miljoen euro op. Maar ja, het wordt nooit verkocht. Ik denk dat prins
Willem-Alexander over een jaar of vijf, zes de troon overneemt en dat Beatrix
dan haar intrek neemt in paleis Soestdijk. '

Peter Rehwinkel, burgemeester van Naarden en royaltywatcher: 'Paleis Soestdijk
is een begrip, dat realiseer ik me de afgelopen dagen steeds meer. Ik hoor om me
heen dat men er met een ander gevoel langsrijdt nu het leeg staat. Ik hoop dat
de historische waarde die het voor veel mensen heeft, als uitgangspunt dient. Ik
zou het goed vinden als het toegankelijk wordt voor publiek .'

Marc van der Linden, hoofdredacteur van het tijdschrift Weekend en
royalty-journalist: 'De komende tien jaar mag het paleis niet worden opgeknapt.
Het moet een Bernhard & Juliana Museum worden, waar het publiek kan zien hoe die
twee woonden. De lakeien moeten de rondleidingen geven. Zij kunnen dat met
respect doen en ze zitten vol interessante informatie. Al denk ik niet dat het
koningshuis met dit plan instemt, want het zal de magie van de monarchie
afhalen. In het park rond het paleis moeten giraffen en zebra's gaan rondlopen,
als eerbetoon aan prins Bernhard.'

LOAD-DATE: December 7, 2004

LANGUAGE: DUTCH

                           © 2004 PCM Uitgevers B.V.

                              15 of 125 DOCUMENTS

                                 de Volkskrant

                                December 3, 2004

'Soestdijk zal anders worden' ; Een bloemlezing van uitspraken die in de loop
der jaren over prins Bernhard zijn gedaan.

SECTION: Binnenland; Pg. 3

LENGTH: 665 words


Generaal (later president) Dwight Eisenhower vlak na de oorlog: 'Ik heb hem
nooit beschouwd als een nutteloos aanhangsel van de koninklijke familie, maar
als een intelligente persoonlijkheid, die erop gebrand was iets nuttigs te
doen.'

Oud-minister Joseph Luns in juni 1971: 'Ja, Zijne Koninklijke Hoogheid moet 't
inderdaad kalmer-aan doen, maar hij heeft nu eenmaal een tomeloze energie. Ik
heb het dit jaar al twee keer meegemaakt, bij zeer officiele gelegenheden, dat
hij nauwelijks kon staan van de pijn in de rug. Hij zou zich moeten beperken,
maar het is nu eenmaal zijn temperament om, ver buiten de grens van hetgeen
verstandig is, te doen wat van hem wordt verwacht.'

J.G. Kikkert, schrijver van Prins Bernhard Tachtig Jaar in 1994: 'Juliana wilde
graag een gewone mevrouw zijn, maar dat was ze niet. Bernhard is geen gewone
meneer, maar hij heeft weer de neiging dat te overdrijven. Hij denkt dat hij
overal boven staat, boven het gewone volk, boven de kritiek en boven de regels.
Bijvoorbeeld boven de verkeersregels. Ik geloof dat hij wel zeventig
verkeersongelukken heeft veroorzaakt in zijn leven.'

Oud-minister Henk Vredeling van Defensie in 1996: 'De prins heeft de eer aan
zichzelf gehouden. Maar je moet niet vragen hoe. Koningin Juliana vergezelde me
naar de vertrekken van de prins. Bij de geopende deur bleef ze staan, maar
Bernhard wimpelde haar af: Mevrouw, dat regelen wij heren onder elkaar wel.
Waarna hij tegen me losbarstte dat zo'n uniformverbod totaal geen indruk op hem
maakte. En hij rukte de kast open en gebaarde driftig: Kijk maar, ik heb hier
wel dertig uniformen hangen.'

Joop Wolff, oud-verzetsman en gewezen CPN'er in 1996: 'De gaven van een
humoristische kijk op dingen hoort ook bij de prins. Zo was hij in het kader van
een actie voor World Wildlife Fund samen met Andre van Duin in een van de grote
dierenparken. Ik werd ineens omstuwd door kinderen, die een handtekening
vroegen, doet de prins me z'n verhaal. Maar opeens kwam Andre van Duin in het
gezichtsveld en in no time was ik iedere klandizie kwijt. Andre van Duin vonden
ze allemaal veel belangrijker. Handig hoor, zo'n beroemdheid bij de hand.'

Niek van Heijst, algemeen directeur Wereld Natuur Fonds: 'Prins Bernhard heeft
met zijn doortastendheid erg veel weten te bereiken. Zo maakte hij president
Kennedy erop attent dat Amerikaanse mariniers op Groenland uit verveling
ijsberen waren gaan schieten. Een telefoontje van de president (van het WNF,
red.) aan de commandant ter plaatse was voldoende dit te stoppen.'

Floris Bosch, op het officiele internet-condoleanceregister: 'Laten we niet
vergeten wat prins Bernhard voor Nederland heeft betekend. Een aantal jaren
geleden hoorde ik tijdens een interview zijn uitspraak: Mijn vrouw maakt zich
altijd druk om dingen waar ze niets aan kan veranderen. Ik maak me uitsluitend
druk om dingen waar ik wel wat aan kan doen. Wijze woorden van een wijze man.'

J. Maas, generaal buiten dienst en voorzitter van het Nationaal Comite
Herdenking Capitulaties 1945 Wageningen: 'Iedereen dacht dat hij het eeuwige
leven had, juist omdat hij zo vaak op de rand van leven en dood verkeerde.'

Condoleance van Gerie Groeneveld: 'Soestdijk zal anders worden. Geen defile
meer, geen bloemenzee.'

Minister Henk Kamp van Defensie, en zijn staatssecretaris Cees van der Knaap:
'Het overlijden van prins Bernhard wordt binnen de krijgsmacht diep gevoeld.
Velen zullen het ervaren als een persoonlijk verlies.'

Medewerker van Flowershop Ivy in Amsterdam, 38 jaar leverancier van de
dagelijkse witte anjer aan de prins: 'Het is droevig. En als een klant zo trouw
is, dan pink je wel een traantje weg.'

Dj Edwin Evers van Radio 538 (imiteerde prins Bernhard tien jaar lang): 'Hij was
iemand met wie je heel veel kon. Vanwege zijn accent, maar ook vanwege zijn
bewogen leven. Ik vind het niet chique om er nu nog mee door te gaan. Toen ik
hoorde dat hij ongeneeslijk ziek was, had ik al besloten ermee te stoppen.'

LOAD-DATE: December 3, 2004

LANGUAGE: DUTCH

                           © 2004 PCM Uitgevers B.V.

                              16 of 125 DOCUMENTS

                                 de Volkskrant

                                December 1, 2004

Bescheiden meerderheid is aan de beurt

BYLINE: SHERVIN NEKUEE

SECTION: Forum; Pg. 13

LENGTH: 451 words


Hoe lang zal Nederland nog een vredig land zijn? Als het aan de extremisten
ligt, niet lang. De moslimjongeren die in de ban zijn geraakt van Bin Laden, de
Kalief der Duisternis, willen een burgeroorlog in Europa. Dus ook in Nederland.
De militante fundamentalisten willen de moslimbevolking, wereldwijd, bewijzen
dat het Westen enkel uit is op het uitdagen, vernederen en temmen van de
moslim-mens. Et voila, in Nederland vindt de moslimfundamentalist zijn
ideaaltypische Westen dat het bloed onder de nagels van de moslims haalt. Het
Nederland van Geert Wilders, die meisjes met hoofddoeken 'rauw lust'; van de
'intellectuele' erfgenamen van wijlen Theo van Gogh. Het Nederland waarin een
minister Verdonk een oude, orthodoxe imam voor het oog van de camera opzettelijk
voor schut zet.

De militante voorvechters van de Verlichting dagen uit, en de moslimterroristen
gaan die uitdaging zeker niet uit de weg. Op het eerste gezicht is dit
schouwspel voor ons - gewone burgers - een amusant gladiatorengevecht. Toch is
de inzet van het spel hoog, en de gevolgen treffen niet louter de vechtersbazen.

Ik keur zelfmoord niet per definitie af. Wel vind ik het laf als een mens in
zijn grootheidswaan met zijn dood, anderen meesleurt. Het is laf om een heel
land naar een burgeroorlog te duwen, enkel om het eigen gelijk te bewijzen.

Elke keer dat minister Verdonk op tv een bebaarde man vernedert, gaat een
militante moslim op zoek naar een op het hart getrapte moslimjongen. Elke nieuwe
wrede moord door een militante moslim, maakt ruimte voor nog hardere taal van de
Verlichtings-fundamentalist.

Het wordt tijd dat wij toeschouwers, de stille, geamuseerde, verontruste of
gewoon onverschillige meerderheid, ingrijpen. Het wordt tijd voor het
machtsvertoon van de bescheiden meerderheid. Na al dat gescheld en de
wederzijdse doodwensen, is het tijd voor verdraagzaamheid.

Voor verzoening is hoffelijkheid nodig, het vermogen om niet enkel de eigen
rechten te willen claimen. Maar hoffelijkheid is helaas een schaars goed hier.
De assertiviteitstrainingen sinds het einde van jaren zestighebben veel goeds
gebracht, maar helaas is daarbij de hoffelijkheid gesneuveld. Die geldt
tegenwoordig als lafheid, zwakte, een gebrek. Ook aan de tweede generatie
moslim-immigranten is het assertiviteitvirus niet voorbijgegaan. Toch is mijn
hoop gevestigd op de hoffelijkheid die als sociale deugd geldt in de islam. Als
eenieder die zich verbonden voelt met de islamitische cultuur, de hand zou
reiken aan een autochtone Nederlander. Konden we maar op een en dezelfde dag
naar de Dam, moslims en Hollanders. Laten we, naar goed Nederlands gebruik, de
agenda's trekken.

De auteur is socioloog.

LOAD-DATE: December 1, 2004

LANGUAGE: DUTCH

                           © 2004 PCM Uitgevers B.V.

                              17 of 125 DOCUMENTS

                                 de Volkskrant

                               November 26, 2004

Vastgoed nu ook voor de gewone man ; Achtergrond

BYLINE: VAN ONZE VERSLAGGEVERS FRANK VAN ALPHEN MERIJN RENGERS

SECTION: Economie; Pg. 9

LENGTH: 817 words

DATELINE: DEN HAAG


Na de Quotemiljonairs stappen ook kleine beleggers in winkels en kantoren 'We
zouden dit nooit verkopen als we er niet achter stonden'

Direct beleggen in vastgoed is hot. Beleggers tuimelen over elkaar heen om in te
stappen in Poolse winkels of oudHollandse huizen in de VS. 'Het lijkt de
ICTgekte wel.'

'Bijna iedereen die bij ons op gesprek is geweest, wil meedoen', zegt Bert Lips,
directeur van Vastekoers Vastgoedfondsen tevreden. Het Haagse bedrijf, dat
particulieren warm wil krijgen om te beleggen in Nederlandse kantoorpanden, is
een representant van een nieuwe hausse in de financiele wereld: de
vastgoedbelegging voor de gewone man.

Het verhaal van de verkopers van deze belegging klinkt aantrekkelijk. Je kunt
namelijk razend rijk worden van vastgoed. Zo wordt de Quote 500 van rijkste
Nederlanders gedomineerd door vrije jongens die doorgaans 'iets met vastgoed'
doen.

'Het beleggen in vastgoed is voor de gewone man onbetaalbaar', zegt Martijn
Vintges van Vastekoers. 'Een vastgoedCV lost dit probleem op.' Bij deze
beleggingsvorm, bekend van beleggingen in films en schepen, wordt de aankoop van
een duur object opgeknipt in kleine participaties, die aan particulieren worden
verkocht.

In het geval van Vastekoers zijn dit participaties van 50 duizend euro. Als het
project naar wens verloopt, moeten die 12,5 procent rendement per jaar
opbrengen. Bedrijfsmakelaar Vintges en Lips zoeken naar klanten in hun
vriendenkring en relatiebestand, en adverteren onder meer in de Telegraaf.

De markt voor vastgoedbeleggingen voor de gewone man groeit dan ook als kool. Er
zijn inmiddels ruim vijftig aanbieders actief, die meer dan 330 projecten
aanbieden. In deze beleggingsvehikels rouleert naar schatting 4 miljard euro -
ingelegd door Nederlandse beleggers - en circa 10 miljard aan leningen van de
bank.

Hiermee wordt vastgoed van diverse pluimage aangekocht, uiteenlopend van
verhuurde huizen en kantoren in Nederland, tot winkelcentra in Polen, Saksische
vakantiewoningen in Drenthe, en boerderijen naar 'Broek in Waterland'ontwerp in
de staat New York.

Dat alles tegen oogverblindende rendementen. Vastekoers is met een beloofd
rendement van 12,5 procent nog bescheiden. Global State Investments uit Weesp
belooft beleggers zelfs een rendement van tot 25 procent op jaarbasis bij
participatie in de maatschap EStone Central Europe. Volgens de website van
Global State zijn de 665 participaties in Pools, Tsjechisch en Hongaars vastgoed
in minder dan een maand allemaal verkocht.

De beloofde rendementen bestaan in de regel uit een combinatie van
huuropbrengsten en (verwachte) verkoopopbrengsten van het vastgoed aan het eind
van de looptijd van de belegging. Die lopen gemiddeld na zeven jaar af. Risico's
zijn er vanzelfsprekend volop. Zo kan de rente stijgen, de woningof
kantorenmarkt instorten, of de opgetuigde financiele constructie minder stabiel
zijn dan beloofd.

Volgens Henny te Beest, directeur van StaalBankiers (op deze markt actief sinds
1991), dreigen de vastgoedbeleggingen aan hun succes te bezwijken. 'We zien een
wildgroei', zegt Te Beest. Die is volgens de Staaldirecteur goed verklaarbaar.
'De rendementen op aandelen en obligaties zijn laag, terwijl vastgoed nog steeds
goed rendeert. Dat trekt klanten en nieuwe aanbieders aan.'

En daarin schuilt volgens Te Beest het gevaar. 'Wij doen vooral
woningbeleggingen, en hebben moeite om geschikte panden te vinden. Tot onze
verbazing bieden andere aanbieders hogere prijzen. Daardoor nemen de risico's
voor particulieren navenant toe.'

Voor Te Beest zijn vehikels die voor particulieren beleggen in Nederlandse
kantoren of buitenlands vastgoed, op dit moment uit den boze. 'Veel te riskant.
Zo goed gaat het niet op de Nederlandse kantorenmarkt. En voor buitenlandse
investeringen moet je weten hoe die markt in elkaar steekt. Een aantal
aanbieders ontbeert die kennis.'

Ook bij andere marktkenners heerst twijfel over de snelle opmars van de
vastgoedbeleggingen. Volgens vakblad Vastgoedmarkt doet de gretigheid waarmee
vastgoedparticipaties aftrek vinden zelfs denken aan de ICTgekte op de
beursvloer van eind jaren negentig van de vorige eeuw.

Bijkomend nadeel voor de argeloze belegger is dat het toezicht op de
vastgoedinvesteringen op dit moment mild is. Aanbieders krijgen - na toetsing
van de bestuurders en een blik op het prospectus - een vergunning voor drie
maanden. In die periode mogen zij participaties verkopen.

Tot medio 2005, als de regels strenger worden, leest de AFM de prospectussen
niet inhoudelijk. Kort gezegd: niemand kijkt of het verhaal dat de aanbieders
vertellen realistisch is. Dat moeten beleggers zelf doen.

'Wij hebben zelf ook in Vastekoers geinvesteerd', besluit Martijn Vintges. 'En
bovendien: we zouden dit product toch niet aan vrienden en relaties aanbieden,
als we er niet achter stonden?'

261104 © de Volkskrant

LOAD-DATE: November 26, 2004

LANGUAGE: DUTCH

                           © 2004 PCM Uitgevers B.V.

                              18 of 125 DOCUMENTS

                                 de Volkskrant

                               November 26, 2004

Paardensportbond zet in Den Haag charmeoffensief in

BYLINE: VAN ONZE VERSLAGGEVER MARTIEN SCHURINK

SECTION: Sport; Pg. 218

LENGTH: 458 words

DATELINE: DEN HAAG


Niet toevallig resideerde de bestuurlijke top van hippisch Nederland
gistermiddag in Nieuwspoort. De hippische sportfederatie (KNHS) achtte de tijd
gekomen om indruk te maken op de Haagse politiek, maar liever nog op de gewone
man en vrouw. De hoogste tijd dat die de paardensport serieus nemen.

Vreemd eigenlijk dat een organisatie als de KNHS zijn heil moet zoeken in Den
Haag en zich, zo mijmerde bondspreses Martien van den Heuvel, gedrongen voelt
een charmeoffensief te lanceren. 'We hebben het wel over een sportbond die
groeit en bloeit, vorig jaar van 145.000 leden doorschoot naar 170.000, een bond
die qua ledental deel uitmaakt van de nationale topvijf, die 5500 evenementen
organiseert, een bond ook die waakt over het welzijn van 400.000 paarden.'

Maar wie heeft er ooit van de KNHS gehoord? 'We zijn in den lande behoorlijk
onbekend', mokte Van den Heuvel. 'We vragen ons al jaren af waar onze bond dat
aan te danken heeft en elke keer namen we ons voor daar wat aan te doen. Daar is
het helaas nooit van gekomen.'

Onder (zachte) druk van hoofdsponsor Rabobank, die gisteren a raison van 500.000
euro per jaar zijn contract met vier jaar verlengde, wil de KNHS nu wel alles op
alles zetten om een eind te maken aan zijn 'onzichtbaarheid in de sportmarkt'.
Daarom gaat het imago op de schop en wil Van den Heuvel de KNHS omtoveren in een
'moderne, eigentijdse en dynamische organisatie'.

De hippische bond greep de ondertekening van het sponsorcontract aan om
wereldkundig te maken welke maatregelen zullen worden genomen om dit doel te
bereiken. Allereerst wil de bond de breedtesport en topsport ruimer faciliteren,
het Rabotalentenplan voortzetten, in Ermelo een centrum voor de paardenhouderij
vestigen en een nieuwe wedstrijdenreeks opzetten.

Gunstig voor het imago is ook de overstap van de KNHS van het ministerie van
Landbouw naar dat van VWS. Als enige grote sportbond viel de paardenorganisatie
niet onder de staatssecretaris van Sport, Ross van Dorp. Ook dit feit werd
gisteren in Nieuwspoort gevierd.

Van Landbouw naar VWS is een flinke stap in de goede richting, vond ook Van den
Heuvel, maar 'we zijn er nog niet'. Volgens de Brabander is het de hoogste tijd
om eens met een kritisch oog de uitdossing van de dames en heren te paard te
bezien.

'Men beoefent onze wedstrijdsport in een soort avondkledij. Niet zoals de
schaatsers in een strak aerodynamisch pak, neen, men draagt een keurig maar
onpraktisch jasje met een wit befje, op de plaats gehouden door een gouden speld
en een witte rijbroek. Ben je zo goed dat je in de gespecialiseerde
dressuursport mag meedoen, wordt het ook nog een pandjesjas, die bij iedereen
verder alleen uit de kast komt bij bruiloften of begrafenissen.'

LOAD-DATE: November 26, 2004

LANGUAGE: DUTCH

                           © 2004 PCM Uitgevers B.V.

                              19 of 125 DOCUMENTS

                                 de Volkskrant

                               November 26, 2004

De oorlog en ik ; Opmars van egodocumenten over WO II

BYLINE: DOOR GERARD GROENEVELD

SECTION: Cicero; Pg. 323

LENGTH: 1852 words


De Amsterdamse Hansy de Maijer (82) ondervond tijdens de Tweede Wereldoorlog aan
den lijve wat een hongerwinter betekende. Ze maakte er aantekeningen van, die ze
later omvormde tot een vijftal verhalen. In de jaren zestig zocht ze contact met
Simon Carmiggelt, die haar aanraadde de verhalen te publiceren. Maar uitgeverij
De Arbeiderspers liet De Maijer na lezing van haar manuscript weten dat er voor
verhalen geen markt was; ze moest er maar een roman van maken. Haar tekst bleef
liggen, tot ze vorig jaar besloot haar boek bij uitgeverij Gigaboek in eigen
beheer, en op eigen kosten, uit te geven. Achteraf stelt ze tevreden vast dat
haar initiatief niet zonder weerklank is gebleven. In NoordHolland, zegt ze,
werd haar boek, Ik heb het gezien, gretig gelezen. 'Ik kreeg veel reacties. De
jongeren lieten weten dat ze niet wisten dat het zo erg was. Ouderen herkenden
hun eigen tijd erin en kochten het boekje voor hun kinderen. Ik had het
eigenlijk veel eerder moeten doen.'

De Maijer is een van de velen die hun persoonlijke herinneringen aan de Tweede
Wereldoorlog alsnog hebben geboekstaafd. Het moest, nu het nog kon. Soldaten,
verzetslieden, slachtoffers, NSB'ers, Oostfrontvrijwilligers, tewerkgestelden,
gewone burgers, boeren, een oudburgemeester - allemaal hebben ze hun eigen
oorlogsverhaal. En dat moet worden verteld.

Het aantal boeken met oorlogsherinneringen neemt toe. En de belangstelling
ervoor groeit mee. Wie in de zoekmachine van de bibliotheek van het Nederlands
Instituut voor Oorlogsdocumentatie (NIOD) 'herinneringen' intikt, krijgt over de
laatste vijf jaar 430 treffers. Daar zitten buitenlandse uitgaven bij, zoals de
dagboeken van Joseph Goebbels, maar ook tientallen publicaties van Nederlandse
bodem. Het zijn egodocumenten - brieven en dagboeken. Op de website van het NIOD
wordt de collectie van duizend dagboeken beschreven. De afgelopen vijf jaar zijn
zo'n driehonderd oorlogsdagboeken aan het instituut geschonken; een
overstelpende hoeveelheid, waarvan het grootste deel nog op beschrijving ligt te
wachten.

De belangstelling voor deze egodocumenten, een term die is bedacht door de
historicus Jacques Presser (18991970), auteur van het boek Ondergang, over de
geschiedenis van de jodenvervolging in Nederland, dateert van 1944. Op 28 maart
van dat jaar spoorde de toenmalige minister van Onderwijs, Kunsten en
Wetenschappen, G. Bolkestein, grootvader van VVD'er Frits Bolkestein, de
Nederlandse radioluisteraars vanuit Londen aan hun alledaagse belevenissen op
papier te zetten. Het zou de nationale historicus Loe de Jong na de oorlog een
schat aan gegevens opleveren voor zijn Koninkrijk der Nederlanden in de Tweede
Wereldoorlog.

Bij het Centrum voor Holocausten Genocidestudies, een onderzoeksinstelling van
de Universiteit van Amsterdam, bestaat veel interesse voor persoonlijke
getuigenissen uit de Tweede Wereldoorlog. Directeur Johannes Houwink ten Cate
ziet ook om zich heen dat de belangstelling ervoor toeneemt, niet alleen in
Nederland, maar ook in Duitsland en Frankrijk. Egodocumenten over WO II worden
natuurlijk ook zeldzamer ('Vijf jaar geleden kon ik nog twaalf levende leden van
de Joodse Raad noemen, nu nog maar een'). Houwink ten Cate werkte onder andere
mee aan de bezorging van de dagboekbrieven van de joodse Miriam Bolle, die ze
had uitgetikt voor haar kleinkinderen. Tijdens de Buchmesse in Frankfurt boden
dit jaar twintig Duitse uitgevers tegen elkaar op om de notities van Bolle in
handen te krijgen.

Als historicus geeft Houwink ten Cate de voorkeur aan contemporaine egodowerden
Het aantal boeken met persoonlijke herinneringen aan de Tweede Wereldoorlog
neemt toe. De belangstelling ervoor groeit mee. Alleen voormalige 'foute'
Nederlanders houden zich nog goeddeels verborgen. Het zijn hun kinderen of
anderen die over hen schrijven.

cumenten, persoonlijke getuigenissen die in de oorlog zijn vastgelegd. 'Die zijn
geschreven vanuit een isolement. De naoorlogse verhalen volgen vaak een vast
stramien: isolatie, beroving, deportatie, leven in het kamp, en het verloop na
de bevrijding. De kans is groot dat onwelgevallige passages voor het nageslacht
dan worden weggelaten.'

Hij herinnert zich een discussie tussen de literatuurwetenschapper Sem Dresden
en de socioloog/schrijver Gerard Durlacher, beiden oudconcentratiekampgevangene,
die jaren geleden werd afgedrukt in het Nieuwsblad voor den Boekhandel. 'Dresden
beweerde dat alle, na de oorlog geschreven memoires literatuur waren, terwijl
Durlacher vond dat hij zich nog heel goed kon herinneren wat hij had meegemaakt
en wat niet. Wat beiden verzwegen was dat ze elkaar kenden vanuit hun functie
bij de joodse Ordedienst in Westerbork.'

Veel egodocumenten gaan over de holocaust. Bitter weinig over de andere kant, de
kant van de bruinhemden, jodenhaters, ideologische, pragmatische of naieve
volgelingen van het Derde Rijk. Van de duizend dagboeken die het NIOD bewaart,
zijn er slechts veertig afkomstig van NSB'ers of andere sympathisanten van de
Nieuwe Orde. Over hun belevingswereld is weinig bekend.

Een aantal prominente politieke gevangenen, onder wie H.J. Woudenberg, leider
van het Nederlandse Arbeidsfront, en Mein Kampfuitgever George Kettmann, was na
de oorlog bereid op verzoek van het RIOD (zoals het NIOD toen nog heette) hun
ervaringen op papier te zetten. De voormalige hoofdredacteur van het SSblad
Storm werd hiervoor door toenmalig RIODdirecteur Loe de Jong zelfs op de
loonlijst van het instituut gezet. Maar wie deze persoonlijke getuigenissen wil
lezen, moet de archieven in.

Egodocumenten van voormalige collaborateurs, die voor een breder publiek bestemd
zijn, moeten met een lantaarntje worden gezocht. Er zijn de memoires van Dirk
Volker Nijland uit 1947, die als journalist tijdens de Tweede Wereldoorlog de
kunstrubriek van het 'gelijkgeschakelde' dagblad Het Volk vulde en die zijn boek
onder het pseudoniem Martha Baan schreef. De protestantschristelijke auteur Jan
Eekhout legde in Vlucht naar de vijand (1954) verantwoording af van zijn
culturele collaboratie met de nazi's - waarbij de roomskatholieke dichter,
schrijver, literatuurcriticus en latere hoogleraar Anton van Duinkerken een
sympathiserende inleiding schreef. En in De Wende, een onregelmatig
verschijnend, obscuur blaadje dat onder oudNSB'ers werd verspreid, verscheen
Portret van een NSB'er, een typoscript van Tobi Goedewaagen, die tijdens de
oorlog secretarisgeneraal van het Departement van Volksvoorlichting en Kunsten
was geweest.

Houwink ten Cate beschouwt het geringe aantal persoonlijke getuigenissen van
'foute' Nederlanders als een geschiedkundig probleem. Twaalf jaar geleden
bezorgde hij samen met zijn toenmalige RIODcollega N.K.C.A. in 't Veld onder de
titel Fout een bundel met getuigenissen van NSB'ers, wier ervaringen
tegelijkertijd door de TROS

uitgezonden. Hij zou graag meewerken aan een nieuwe uitgave van al die
'verborgen' collaborateursmemoires om een lacune in de geschiedschrijving te
voorkomen.

Veruit het merendeel van wat er nu aan egodocumenten van voormalige
collaborateurs verschijnt, is geschreven door anderen of door kinderen, zoals
het recent verschenen boekje Het Kainsteken van voormalig Trouwjournaliste
Hanneke Wijgh, wier vader zich samen met twee broers aansloot bij de WaffenSS.
Een opmerkelijke uitzondering is Liefde in oorlogstijd van Steffie van den Oord,
die een twintigtal mensen hun liefdesgeschiedenisinoorlogstijd liet vertellen.
Behalve over Nederlandse meisjes en Canadezen gaat het ook over de jonge vrouw
die trouwde met een Duitse soldaat, en over de echtgenote van een NSB'er die op
onderduikers jaagde. Het zijn verhalen die op een indringende manier laten zien
hoe een liefdesrelatie soms onder de smartelijkste omstandigheden standhield.

Ook in de boekhandel neemt het aanbod zichtbaar toe. 'Uitschieters op dat gebied
zie ik niet zo duidelijk', zegt Erwin Verzandvoort van boekhandel Heinen in Den
Bosch. 'Maar de belangstelling voor de oorlog is bij ons wel groot. Als we bij
de bevoorrading honderd boeken bestellen, zitten daar altijd zo'n zestig bij die
met de Eerste of Tweede Wereldoorlog te maken hebben. En die worden niet alleen
door ouderen gekocht. Ook veel jongeren lopen met die boeken de deur uit.'

Otto Woldering van boekhandel Zwaan en Ter Burg in Alkmaar ervaart dat
persoonlijke geschiedenissen en fotoboeken 'het altijd wel goed doen', ook als
ze over de wereldoorlogen gaan. 'Natuurlijk is het dagboek van Anne

die rond haar persoon verschijnen verkopen goed, net als trouwens het lokale
geschiedkundige boekje Rond het huis van de laatste rabbi in Alkmaar, van Sal de
Wolff.'

Perry Pierik van uitgeverij Aspekt, die veel oorlogstitels in zijn fonds voert,
kreeg het afgelopen jaar vijf manuscripten aangeboden met getuigenissen van de
Arbeidseinsatz. Niet alles bleek publicabel, maar Pierik is wel blij met het
aanbod: 'Ik vind het prima dat mensen hun ervaringen te boek willen stellen -
ook al gebeurt dat in eigen beheer. Het gaat vaak over gebeurtenissen op een
bepaalde dag, waarvan men zich nog haarscherp de bijzondere details voor de
geest kan halen. Die details zijn vaak verrassend.'

Leo Sins uit Maastricht was een van de vele slachtoffers van de Arbeitseinsatz.
Hij werkte als dwangarbeider in een ZuidDuitse papierfabriek. Al vrij snel na de
bevrijding zette hij zijn lotgevallen op papier. Maar geen uitgever toonde zich
geinteresseerd. De jurist Sins liet zijn manuscript rusten, werkte aan zijn
carriere, het leven ging door. Toen in 1996 een monument voor Nederlandse
dwangarbeiders werd opgericht, keerden met zijn verleden zijn verhalen terug.
Dit jaar klopte hij opnieuw bij uitgevers aan, en met succes. De Maastrichtse
uitgeverij TIC bracht zijn boek Displaced Persons - Geen dag langer, geen meter
verder op de markt.

Na besprekingen in de regionale pers werd een meer dan bescheiden hoeveelheid
exemplaren van zijn boek verkocht, zij het voornamelijk door Maastrichtenaren.
Sins vindt het jammer dat er buiten Limburg voor zijn oorlogservaringen geen
belangstelling bestaat. 'Want', schreef hij aan de Volkskrant, 'het is een
Nederlands boek.'

Persoonlijke getuigenissen Steffie van den Oord: Liefde in oorlogsCoen tijd.
Contact; E 19,90; ISBN 90 254 1849 X.

van Harten: De zorg - Louk Is< raels onderduikgeschiedenis. Aksant; E 9,90; ISBN
90 5260 149 6.

Lies AuerbachPolak, Betty BauschPolak, Nanda van der Zee: Bewogen stilte -
Oorlogsherinneringen van twee zussen.

Ten Have; E 13,50; ISBN 90 259 5432 4. Hanneke Wijgh: Het Kainsteken - Mijn
eigen kleine oorlog. Mets & Schilt; E 16,; ISBN 90 5330 406 1.

Martin Schouten: Bevrijd - Hoe de oorlog in 1945 is verdwenen - in achttien
ooggetuigenverslagen en zes reportages.

Veen; E 12,50: ISBN 90 204 0274 9.

Ed van Thijn: 18 adressen. Augustus; E 13,50; ISBN 90 457 0083 2.

Leo Sins: Displaced Persons - Geen dag langer, geen meter verder. TIC;

E 14,90; ISBN 90 76043 77 9.

Hansy de Maijer: Ik heb het gezien. Gigaboek; E 12,95; ISBN 90 75311 95 1.

ILLUSTRATIE TAMMO SCHURINGA Frank een everseller, en ook alle boeken

LOAD-DATE: November 26, 2004

LANGUAGE: DUTCH

                           © 2004 PCM Uitgevers B.V.

                              20 of 125 DOCUMENTS

                                 de Volkskrant

                               November 20, 2004

Week 47 John de Mol is baken in verwarrende tijden

BYLINE: VAN ONZE VERSLAGGEVER MERIJN RENGERS

SECTION: Economie; Pg. 27

LENGTH: 412 words

DATELINE: AMSTERDAM


Deze week ging de speurtocht naar een economisch anker onvermoeid verder.
Maandag becijferde het CBS dat Nederlandse consumenten somber zijn over hun
financiele situatie. Vooral ouderen zien nauwelijks licht aan het einde van de
tunnel. Donderdag bleek tot overmaat van ramp de werkloosheid licht gestegen.
Tel daarbij op de zevenhonderd werknemers die KPN extra op straat wil zetten, en
de toon is gezet.

Vroeger, zo redeneren veel consumenten, was alles beter. Toen heette KPN nog
gewoon PTT, kende je de postbode bij naam, loste de overheid de werkloosheid op,
en hadden we de oude vertrouwde gulden; een keihard baken in een zee van
economische onzekerheid.

Valse nostalgie? Voor een deel wel. Neem de euro, die lange tijd versleten werd
voor een Europese kwakkelmunt. De euro zou nooit kunnen tippen aan de gulden,
omdat oerhollandse monetaire degelijkheid nou eenmaal niet samen zou gaan met
Mediterrane spendeerdrift.

En wat blijkt? De euro schrijft record na record. Deze week sloot de euro op een
recordstand van 1,3042 dollar - de hoogste koers ooit. Vrijdag gooide Alan
Greenspan, renteorakel en hoogste man van het Amerikaanse stelsel van centrale
banken, olie op het vuur. Volgens Greenspan komt het moment waarop buitenlanders
hun vertrouwen in de dollar opzeggen met rasse schreden naderbij. Met die
tijding lijkt de hoge eurokoers voorlopig een feit.

Het zijn verwarrende getallen. Gelukkig zijn er ook nog Nederlanders die zonder
blikken of blozen goede zaken doen. Zoals John de Mol. Hij poetste zijn
geschatte vermogen van 1 miljard euro op, door op tijd in te stappen in
Telecombedrijf Versatel. Nadat maandag bleek dat De Mol een kwart van de
aandelen bezat, steeg de koers van Versatel in een week met 14 procent.

Wie weet stromen de miljoenen die De Mol hiermee verdient terug naar het volk.
De Mol biedt namelijk mee op de uitzendrechten van de eredivisie voetbal, een
van de laatste echte ankers. De verkoop van de uitzendrechten moet de
voetbalclubs tientallen miljoenen opleveren.

En, zo gaat het hardnekkige gerucht, daarbij willen de clubs graag exclusief op
de buis - dus niet onderbroken door ritmische gymnastiek, korfbal, of andere
sporten die de geoefende sportkijker alleen maar afleiden.

En dat, zal de gewone man denken, is eindelijk een voorbeeld van marktwerking
waar het gros van de consumenten wel beter van wordt.

Euro stijgt naar hoogste koers ooit 201104 © de Volkskrant. Bron: Bloomberg

LOAD-DATE: November 20, 2004

LANGUAGE: DUTCH

                           © 2004 PCM Uitgevers B.V.

                              21 of 125 DOCUMENTS

                                 de Volkskrant

                               November 13, 2004

Weg van de gewone man ; Markt voor luxueuze reizen groeit sterk

BYLINE: CARLIJNE VOS

SECTION: Traject; Pg. T03

LENGTH: 910 words


Bijkomen op je eigen tropische eiland

Haperende economie of niet, het gaat goed met de markt voor luxe reizen. Een
nachtje in het duurste hotel ter wereld, uitrusten in een Mexicaanse hacienda -
een paar duizend euro ben je zo kwijt.

Carlijne Vos leert dat het allemaal draait om de herinnering.

Een weekje Dubai - momenteel de hotste spot onder de internationale jetset en
alles dat daartoe wenst te behoren - kost 3350 euro per persoon. Maar dan
overnacht je wel in een suite in het beroemde hotel Burj al Arab, en daar moet
je nu eenmaal zijn geweest.

Voor de fijnproevers is er North Island, een onbewoond eiland bij de Seychellen.
Het verblijf, inclusief drank en maaltijden, in de riante villa kost 1235 euro
per nacht, per persoon. Vliegreis en transfer per helikopter - 790 euro enkele
reis - vanaf het dichtsbijzijnde Mahe zijn niet bij de prijs inbegrepen.

'Geen gouden kranen, maar wel totale privacy', zegt Carla van der Giesen,
reisinkoper bij American Express, die deze reis dit seizoen nieuw aanbiedt.
'Rust kost nu eenmaal geld. Sommigen zoeken het in de duurste hotels ter wereld,
anderen in de totale privacy van een onbewoond eiland.'

Mensen met zware of verantwoordelijke banen zijn bereid forst te betalen voor de
broodnodige ontspanning. Hoe duurder, hoe beter. Hoe exotischer de bestemming,
hoe groter de profit. 'Op een afgelegen eiland kunnen ze zichzelf zijn, is er
geen dresscode', legt Van der Giesen uit. 'Deze mensen zitten altijd in een
keurslijf en willen daar tijdens hun vakantie nu juist even vanaf.'

De economische teruggang van de laatste jaren is aan de doelgroep volledig
voorbij gegaan, zo blijkt uit de opmerkelijke groeicijfers in de luxe
reisbranche. Exclusieve touroperators zoals Silverjet, Odysseus of het
reisbureau van American Express zagen hun klantenaantallen met 20 tot 40 procent
toenemen. Ook de drukte op de Travel de Luxebeurs en de Miljonairsbeurs dit jaar
spreekt volgens ingewijden boekdelen.

'Het is een logisch gevolg van de prijzenslag aan de onderkant van de markt',
denkt Rob Bremer, directeur van Silverjet Vakanties. 'Hoe meer er aan de
onderkant van de reismarkt wordt gebeukt, hoe meer ruimte er is voor het
topsegment. Omdat we tegenwoordig allemaal voor 199 euro per week naar Turkije
willen, wordt het product totaal uitgekleed: geen maaltijd in het vlieg-+tuig,
geen enkele service of kwaliteit.' Logisch gevolg, denkt Bremer, is dat er weer
behoefte ontstaat aan kwaliteit en service.

Bremer verwacht dat verder groei vooral komt van minder vermogende reizigers:
'geen stinkend rijke toeristen maar mensen die net wat meer over hebben voor een
goed verzorgde reis'. Een 'betaalbare' vakantie bij Silverjet naar bijvoorbeeld
Gran Canaria is al mogelijk voor rond de 900 euro.

De gemiddelde reissom per persoon voor een achtdaagse vliegreis ligt rond de 300
euro. Bij Silverjet beginnen de prijzen bij 600 euro en lopen op tot ruim 6000
euro. Gemiddeld besteden de klanten 2200 euro voor een weekje vakantie.

'Maar het is een echte nichemarkt', zegt Ab Schalekamp van het
ContinuVakantieOnderzoek. Naar schatting 25-tot 50 duizend mensen per jaar
besteden dergelijke bedragen aan hun vakantie. Uit gegevens van het
onderzoeksbureau blijkt dat vorig jaar 73 duizend vakanties werden geboekt met
een reissom van boven de 2500 euro. Toch zijn dit niet allemaal luxe reizigers.
Ruim dertigduizend vakantiegangers (vooral vermogende babyboomers) maakten voor
deze bedragen een lange rondreis door verre landen in Azie of Zuid-Amerika. 'Die
kun je niet meetellen omdat een dergelijke reis nu eenmaal zoveel kost', aldus
Schalekamp.

Volgens sociologe Bertine Bargeman, specialist op het gebied van toerisme en
recreatie bij de Universiteit van Tilburg, heeft vakantie een steeds grotere
betekenis in ons leven gekregen. 'Vakantie is geen luxe meer, maar een gewoonte
of zelfs een recht. Mensen sparen of lenen desnoods om dat recht op te eisen. Ze
willen minimaal een keer per jaar onbekommerd op reis of ze het geld nu hebben
of niet.'

Door goedkope vliegtickets en nieuwe chartermogelijkheden is de wereld voor veel
meer mensen dichterbij gekomen. 'Bij anderen neemt dan de behoefte om te
onderscheiden toe', stelt Bargeman. Als de 'gewone' man massaal neerstrijkt op
de stranden van Brazilie, India of Mexico is de lol van de ooit zo exotische
bestemming er gauw af.

De luxe reisorganisaties springen dankbaar in op dit mechanisme en vergroten hun
aanbod fors. Zo ook Odysseus. 'Mensen denken blijkbaar: als ik dan toch op reis
ga, wil ik er een once in a lifetime experience ervan maken', zegt manager
Annemieke Bary van Odysseus. 'Ze vragen zich af in welk hotel ze geweest moeten
zijn of hoe ze het meest uit hun reis kunnen halen. Ze betalen in feite voor een
speciale herinnering', denkt Bary. 'Een verblijf in een luxueuze hacienda in
Mexico maakt meer indruk dan een anonieme hotelkolos anywhere.'

En zoals met alle trends, wordt ook deze door het grote publiek overgenomen.
Marktleider TUI (onder meer Holland International, Arke) signaleert een
groeiende belangstelling voor luxere reizen. De exclusievere 'merken' zoals
Robinson (all-inclusive vakanties), Panta Reizen (trendy citytrips), de Boer &
Wendel (culturele rondreizen) en Zeetours Cruises doen het beter dan ooit.

De TUI-woordvoerder: 'Blijkbaar zijn er genoeg mensen die het zich kunnen en
willen veroorloven.'

Prive-zwembad op Sint Maarten.FOTO CORBIS/TCS

LOAD-DATE: November 13, 2004

LANGUAGE: DUTCH

                           © 2004 PCM Uitgevers B.V.

                              22 of 125 DOCUMENTS

                                 de Volkskrant

                               November 13, 2004

De gevaren van de veiligheidsstaat

BYLINE: HERMAN VAN GUNSTEREN

SECTION: Forum; Pg. 7

LENGTH: 1211 words


In de hitte van het debat over terreurbestrijding bestaat het risico dat
maatregelen worden genomen die onschuldige burgers treffen, betoogt Herman van
Gunsteren.

aanpakken, alles doen om te voorkomen. AWaren er eerst nog aarzelaars, nu moet
toch iedereen zijn wakker geschud. De bevoegdheden van de overheid moeten
uitgebreid en onder eenduidig gezag worden gebracht. De burger moet zich zo
gedragen dat de overheid haar beveiligingstaak kan uitvoeren. De bevolking is er
klaar voor. 'Remmen los tegen terreur', kopte Het Parool dinsdag naar aanleiding
van een enquete van Motivaction. 'Alle middelen zijn geoorloofd om
moslimextremisten aan te pakken, vindt de meerderheid van de bevolking.'

'Alles' doen is echter een verraderlijke instructie. Dat weten brandweerlieden.
Die worden getraind om niet het vuur in te rennen. Ze moeten contra-intuitief
beseffen dat daadkrachtig erop los gaan vaak het grotere gevaar is. Bij de
publieke besluitvorming over hoe het terrorisme aan te pakken, dreigen in de
hitte van het moment de gevaren die de beveiligingsmaatregelen met zich
meebrengen te worden genegeerd. Die gevaren komen sluipend en openbaren zich pas
op de lange termijn. Zelfs als alle maatregelen nodig, goed bedoeld en
doeltreffend zijn, blijft het lange termijn gevaar bestaan. Hoe komt dat? En
waarom zien velen dit niet?

De overheid kan verdrinken in een overvloed aan informatie. Dat gebeurde met de
Stasi in de DDR, dat gebeurt in Amerika waar zelfs senator Edward Kennedy vijf
keer op luchthavens werd tegengehouden omdat hij voorkwam op een lijst met
verdachten waar je, zoals een baliemedewerker liet weten, niet meer afkomt als
je er eenmaal op staat. Koppeling van gegevensbestanden kwadrateert de fouten
die erin zitten. Uitwisselen van informatie klinkt mooi, maar leidt door lekken
vaak tot verlies van bronnen (informanten).

De maatregelen zijn uitsluitend bedoeld om terroristen te pakken. Maar wie
bestempelt jou tot potentiele terrorist? Dat doen experts. Hoe kan je hun
inschatting betwisten en ontkrachten? Eenhoofdige leiding is nodig om effectief
op te treden. Maar wat als dat eenhoofd een leeghoofd is, of geen ingespeelde
relatie met operationele eenheden heeft opgebouwd?

Inlichtingendiensten maken fouten, net als elke andere organisatie. Gegeven de
aard van het werk zullen die vaker voorkomen en ernstiger gevolgen hebben dan
bij publiekelijk opererende diensten. Snelle uitbreiding van
beveiligingspersoneel is gevaarlijk. Zijn nieuwkomers voldoende getraind en
betrouwbaar? Moeten we niet verwachten dat over twee jaar corruptie, lekken en
misbruik van bevoegdheden voor andere doelen dan terreurbestrijding drastisch
zullen zijn toegenomen?

Brave burgers hebben niets te verbergen. Ze zien daarom geen bezwaar in
registratie van hun gegevens. Wie wel bezwaren uit, maakt zich daarmee alleen al
verdacht. Afwijkende mensen zijn risicoburgers, mensen aan wie door experts een
grote kans wordt toegedicht dat ze kwaad zullen doen. Mensen die een gevaar zijn
en daarom voor behandeling in aanmerking komen. Wat voor behandeling, dat maken
de experts uit.

De aanpak van risicoburgers verschilt wezenlijk van de wijze waarop vroeger in
de liberale democratie werd omgegaan met mensen die anders zijn:

van repressie naar preventief risicomanagement;

classificatie door experts op basis van de noodzaak van 'behandeling';

identificatie en registratie van risicoburgers; normaliteit als norm -
normaliteit zoals geformuleerd door beveiligers en autoriteiten, niet door de
burgers zelf;

omkering van de bewijslast, wie door afwijking verdacht is moet onschuld
aannemelijk maken.

Drie vormen van zelfbedrog doen ons de gevaren van terreurbestrijding
onderschatten.

'Wie niets op zijn kerfstok heeft, hoeft niets te vrezen'. Beleidsmakers houden
burgers voor dat de maatregelen alleen bedoeld zijn om terroristen te pakken.
Dat is waar, dat is precies de bedoeling. Het gaat echter niet alleen om de
goede bedoeling, maar ook om de vraag of die maatregelen daadwerkelijk het doel
en niets anders dan het doel treffen. Wat garandeert dat in de jacht op de
schoften niet - in het voorbijgaan en echt niet zo bedoeld - ook onschuldige
burgers worden getroffen? Juist als het hard tegen hard gaat, wordt die
bescherming een luxe die men zich in de hitte van het gevecht niet kan
veroorloven.

Niettegenstaande deze harde les van de geschiedenis koesteren mensen nog steeds
de gedachte 'mij kan dat niet gebeuren'. Nederlandse joden dachten veiliger te
zijn dan hun uit Duitsland gevluchte lotgenoten. Intimi van Stalin waanden zich
veiliger dan de vijanden van het socialisme, maar werden even onverbiddelijk
omgebracht. 'Gewone' Nederlanders denken dat Marokkaanse jongeren meer last
zullen hebben van de beveiligingsmaatregelen dan zij zelf. Dat zal voor de korte
termijn wel waar zijn, maar het biedt geen garantie voor toekomstige immuniteit.
Door nu niet voor de rechten van Marokkaanse medeburgers op te komen,
ondermijnen ze de bescherming die de status van burger aan allen, dus ook aan
henzelf, verschaft.

De keerzijde van de gedachte dat wie niets op zijn kerfstok heeft ook geen kwaad
te vrezen heeft, is dat wie wel door de autoriteiten wordt aangepakt dan ook wel
iets misdaan moet hebben. Doordat de autoriteiten je verdenken, wordt je uit de
rijen der brave burgers gestoten.

'Dit kan niet waar zijn' is een tweede vorm van zelfmisleiding waardoor gevaren
niet worden onderkend voor wat ze zijn. Sommige daden zijn zo extreem dat we ons
niet kunnen voorstellen dat mensen ze verrichten, laat staan erin blijven
volharden. Een aanval als die op de Twin Towers was, zo blijkt uit het
onderzoeksrapport over 9/11, onvoorstelbaar. Daarom werden de aanwijzingen dat
die op komst was genegeerd. De fantasie om je het onvoorstelbare voor te stellen
ontbrak. Velen konden de verhalen over de vernietiging van joden niet geloven.
Ook de gevaren van maatregelen ter bestrijding van terreur worden door een
dergelijk mechanisme buiten beeld gehouden. Het mechanisme van 'Dit kan niet
waar zijn' werkt des te sterker nu de goede bedoelingen van de beleidsmakers,
namelijk veiligheid voor de burgers te bevorderen, buiten twijfel staan. Maar
steeds toont historisch onderzoek aan dat ook mensen van goed karakter en met
goede bedoelingen onschuldige burgers kwaad kunnen doen - niet enkel
incidenteel, ook bij herhaling en op grote schaal.

Een derde vorm van zelfmisleiding, 'Alleen vijanden doen zoiets, vrienden niet',
helpt ook om de gevaren van maatregelen ter bestrijding van terreur buiten zicht
te houden. De bestrijdende autoriteiten zijn onze vrienden, kwaad komt van de
vijand. In het licht van historisch onderzoek, of van lezing van Shakespeare, is
ook deze gedachte dat van vrienden en getrouwen geen kwaad kan komen een
illusie.

De veiligheidsstaat is nodig maar ook gevaarlijk doordat hij te beveiligen
burgers onherstelbaar kan schaden.

De auteur is hoogleraar politieke theorieen en rechtsfilosofie aan de
Universiteit Leiden. Deze tekst is gebaseerd op Gevaarlijk veilig.
Terreurbestrijding in de democratie, dat maandag verschijnt en om 14.00 uur in
het Haagse Nieuwspoort aan minister Donner (Justitie) wordt aangeboden.

ILLUSTRATIE JOS COLLIGNON

LOAD-DATE: November 13, 2004

LANGUAGE: DUTCH

                           © 2004 PCM Uitgevers B.V.

                              23 of 125 DOCUMENTS

                                 de Volkskrant

                               November 11, 2004

'Boeken van bouw wel naar fiscus' ; Raad van State geeft NMa ongelijk

BYLINE: VAN ONZE VERSLAGGEVER FERRY HAAN

SECTION: Economie; Pg. 7

LENGTH: 404 words

DATELINE: DEN HAAG


De Nederlandse Mededingingsautoriteit (NMa) moet de schaduwboekhoudingen van de
bouwbedrijven afstaan aan de fiscus. Dit blijkt uit een nog vertrouwelijk advies
van de Raad van State aan het kabinet. De Raad is het oneens met minister
Brinkhorst van Economische Zaken, die stelt dat de NMa de gegevens heeft
verkregen onder de belofte dat de bouwfraudebedrijven niet zouden worden
vervolgd. Het kabinet zal volgende week besluiten of het advies wordt
overgenomen. Dan moet een einde komen aan een conflict tussen Brinkhorst en
staatssecretaris Joop Wijn van Financien. Wijn wil de gegevens van de
bouwbedrijven hebben om te zoeken naar zwart geld en andere belastingfraude.

De Raad van State is door het kabinet ingeschakeld, omdat twee wetten elkaar
tegenspreken. Brinkhorst (D66) beroept zich op de Mededingingswet, die bepaalt
dat de bedrijven die hun schaduwboekhoudingen aan de NMa hebben gegeven met een
beroep op de clementieregeling, niet verder vervolgd zullen worden. Wijn (CDA)
beroept zich juist op de Belastingwet, die hem in theorie zelfs de bevoegdheid
geeft om bij de mededingingsautoriteit binnen te vallen om de
schaduwboekhoudingen te bemachtigen.

De Raad van State heeft nu bepaald dat de Belastingwet belangrijker is dan
Mededingingswet. Maar de Raad wijst wel op de mogelijkheid die de Belastingwet
geeft aan het kabinet om de gegevens toch niet te gebruiken voor de
belastingheffing.

Bronnen rond het kabinet stellen dat Brinkhorst die mogelijkheid zou willen
gebruiken om de 'oude gevallen' te ontzien. Dat betekent dat de bijna
vierhonderd schaduwboekhoudingen bij de NMa niet naar de belastingdienst zouden
gaan.

Brinkhorst meent dat de overheid 'onbetrouwbaar' is als in tegenstelling tot
eerdere beloften de bouwbedrijven toch door de fiscus worden aangepakt.

Joop Wijn wil zich hier (nog) niet bij neerleggen. Wijn wordt gesteund door de
Tweede Kamer die een motie van het CDA aannam die het kabinet opriep de
NMagegevens aan de belastingdienst te geven.

De NMa heeft de bouwbedrijven eerder strafvermindering beloofd, als zij
vrijwillig de gegevens afstaan aan de belastingdienst. PvdA-kamerlid Frank
Heemskerk is het niet met dit NMa-plan eens. 'De bouwbedrijven moeten zich
gewoon net als iedereen aan de wet houden en belasting betalen.' Hij stelt dat
de gewone burger niet zal begrijpen waarom frauderende bouwbedrijven niet door
de fiscus worden aangepakt.

LOAD-DATE: November 11, 2004

LANGUAGE: DUTCH

                           © 2004 PCM Uitgevers B.V.

                              24 of 125 DOCUMENTS

                                 de Volkskrant

                                November 6, 2004

SCP-directeur Paul Schnabel pleit voor meer begrip voor Marokkanen

BYLINE: VAN ONZE VERSLAGGEVER BART JUNGMANN

SECTION: Binnenland; Pg. 2

LENGTH: 726 words

DATELINE: DEN HAAG


Als 'wij' niet zo moeilijk doen en de Marokkaanse gemeenschap haar
verantwoordelijkheid neemt, dan zou dat louterend kunnen werken, denkt Schnabel.
Kijk maar hoe dat met de Molukkers is gegaan.

Hoe bent u woensdagmorgen wakker geworden? 'Hoe bedoelt u?'

Geen onbestemd gevoel na de aanslag op Theo van Gogh? 'Nee, ik heb heel goed
geslapen. Dat gevoel had ik wel na de moord op Pim Fortuyn. Die moord stond
ergens voor, dat was een aanslag op een politieke stroming. Van Gogh had geen
aanhang, althans dat mag ik hopen. Ik had niets met hem, maar dat is een
particuliere opvatting.'

Paul Schnabel is directeur van het Sociaal en Cultureel Planbureau dat vorige
week met een groot rapport naar buiten kwam waarin het welzijn van Nederland
onder de loep was genomen. Het SCP signaleert een kloof tussen het persoonlijk
leven, dat op rolletjes loopt, en het maatschappelijk leven dat zorgen baart.

Hij gelooft niet dat de uitkomst nu heel anders zou zijn na de beestachtige
moord op Theo van Gogh, nu het onheil opeens om de hoek lijkt te liggen. 'Ik
denk dat het incident in de Amsterdamse Diamantbuurt de mensen veel meer raakt.
Gewone burgers die uit hun huis worden gepest. Dat ligt dichter tegen het
dagelijks leven aan.'

Men beweert niettemin dat de bijl aan de wortels van de democratie is gezet?
'Het concept van vrijheid van meningsuiting wordt verward met emotionele
erupties. We leven in een door de televisie gedomineerde emo-maatschappij,
waarin emoties als authentiek worden beschouwd en daaraan wordt een moreel
gelijk ontleend.

'Iemand die anderen consequent voor geitenneukers uitmaakt, dat vind ik vooral
boosaardig en geen sterk voorbeeld van een meningsuiting. Van Gogh was op zijn
manier ook een fundamentalist, maar dan een fundamentalist van het relativeren,
van wat anderen heilig was.

'Dit is een daad geweest van een gefrustreerd persoon, iemand die buiten de
maatschappij staat. Deze aanslag vertegenwoordigt geen maatschappelijke
stroming. Het is afgrijselijk, maar we moeten het niet groter maken dan het op
dit moment is.'

Het woord moslimfundamentalisme duikt niet vaak op in uw onderzoek? 'Dat mag je
ook niet verwachten. Wij enqueteren slechts. Je denkt toch niet dat mensen
desgevraagd hun sympathie betuigen met dit soort acties? Dit is een taak voor de
AIVD. Bovendien heeft het moslimfundamentalisme geen sterke wortels in Marokko.'

Is het daarmee een buitenlands probleem en niet het falen van integratie?
'Helaas wel. Het is een botsing van een superieur geloof met een inferieure
positie in de maatschappij. Hiermee worden mensen bereikt die geen vrede hebben
met zichzelf en niet met de maatschappij waarin ze leven. Deze Mohammed B. is
daarvan een perfect voorbeeld, juist omdat hij in Nederland is geboren en
getogen.' Autochtonen geven in uw laatste rapport aan weinig behoefte te hebben
aan contact met allochtonen. Hebben we de 'kut-Marokkanen' daarmee aan onszelf
te wijten? 'Nee, dat gaat te ver. Het buitenland leert dat allochtonen in grote
groepen vaak hun eigen wereld creeren zonder dat het problemen geeft. In de
Verenigde Staten hebben de Chinezen, de Koreanen en de Cubanen dat allemaal
gedaan. 'Bij ons zie je dat bij de Turken en de Marokkanen. Alleen zijn de
Turken daarin veel beter geslaagd, ook omdat ze kunnen terugvallen op de grote
Turkse gemeenschap in Duitsland. De Marokkanen zijn minder goed georganiseerd.
Daardoor integreren ze sneller, alleen komen sommigen in een spagaat terecht en
dat doet pijn.'

Het SCP trekt een vergelijking tussen Marokkanen en Molukkers. Ook de Molukse
gemeenschap leeft op zichzelf. Hadden de treinkapingen van 30 jaar geleden
dezelfde voedingsbodem als het fundamentalisme nu? 'Niet helemaal. De Molukkers
hebben een sterkere sociale controle en het doel van die acties, vestiging van
een eigen staat, werd door iedereen gedeeld. Het heeft aan beide kanten
louterend gewerkt. Er zijn reizen naar Indonesie georganiseerd, er is een eigen
museum gekomen.

'Ik heb de hoop dat dit ook gebeurt met de Marokkanen. Dat de Marokkaanse
gemeenschap haar verantwoordelijkheid neemt en dat wij wat meer begrip tonen.
Geef ze een eigen instituut, laat ze hun moskeeen bouwen, doe niet moeilijk over
hoofddoekjes. Je pakt ze op dingen die voor ons niet zo belangrijk zijn, maar
voor hen juist zeer wezenlijk.'

Paul Schnabel

LOAD-DATE: November 6, 2004

LANGUAGE: DUTCH

                           © 2004 PCM Uitgevers B.V.

                              25 of 125 DOCUMENTS

                                 de Volkskrant

                                November 6, 2004

Malse kalfslapjes in het casino ; Cafe Royale

BYLINE: HENRICO PRINS

SECTION: Utrecht; Pg. U7

LENGTH: 482 words


Holland Casino verkoopt zichzelf in de tv-reclame als een pretfabriek waar ook
Jan met de pet terecht kan om zijn maandsalaris in een sfeer van glitter en
glamour kansspelgewijs te verveelvoudigen. De Utrechtse vestiging wijkt in dat
opzicht vast niet veel af van de casino's elders in het land, al doet de locatie
ervan niet direct denken aan glitter en glamour: een naargeestig kantorenpark
achter de Jaarbeurs met zicht op een parkeergarage. De tippelzone ligt op een
steenworp afstand, zodat de bezoeker zich vanzelf een slecht mens gaat voelen.

Om in het casino je geld te mogen verliezen, moet je normaal gesproken 3,50 euro
entree betalen. Maar wie aan de balie vertelt dat hij komt voor het restaurant,
mag er - mits hij ouder is dan 18 jaar - op vertoon van een legitimatiebewijs
gratis in.

Cafe Royale heet dat restaurant. Het zit op de eerste verdieping. Vanaf
comfortabele stoelen kun je uitkijken op het goklustige volk. Links de
knetterende lampjes van de spelautomaten, rechts het gedempte licht boven de
blackjacktafels.

Op de menukaart staat een mengelmoesje uit de internationale keuken: een paar
soepjes, carpaccio, geitenkaas, Thaise groene curry met kip, zeetong, tournedos,
gamba's, de mixed grill, en zo nog wat. We laten het dagmenu (Duitse biefstuk
met garnituur voor 11,95 euro) aan ons voorbijgaan en bestellen vooraf de salade
van grote garnalen met sinaasappel en rodebietendressing (10,20 euro) en als
hoofdgerecht de scaloppine, gegrilde lapjes kalfsvlees (25 euro).

Die salade blijkt te bestaan uit minstens anderhalf ons grote en grijze
garnalen, met partjes sinaasappel in een stervorm ertussen. In het midden ligt
een hoopje goed aangemaakte sla. De scaloppine erna zijn bij het grillen door en
door mals gebleven; salie en een beetje fijngesneden prei, even meegebakken,
maken het bord af. De frietjes en het treurige bakje wortels en broccoli mogen
blijven staan, want er is ook goed brood.

We besluiten met een parfait van koffie (5,75 euro): smakelijk, maar met een
hoog Mona-gehalte, alleen al door de weinig elegante koffiekop waarin het
dessert wordt opgediend.

De rekening voor twee blijft net onder de 80 euro - eerst nog wat meer, omdat
alle gerechten apart in rekening waren gebracht. Best veel geld voor wat op
tafel kwam, al was met het eten zelf niets mis. Dat hebben ze dan beter begrepen
in Las Vegas, waar de maaltijd voor bijna niets wordt uitgeserveerd omdat het
anders toch maar af gaat van het gokbudget.

Maar Holland Casino doet het op zijn Hollands. Voornaamste pluspunt, vooruit dan
maar: de openingstijden. In Cafe Royale kun je eten tot half twee 's nachts.

Adres: Holland Casino, Overste den Oudenlaan 2, Utrecht. Reserveren:
030-7504748. Open: dagelijks, 14.30-01.30 uur. Keuken: Frans, internationaal.
Menu: dagschotel 11,95 euro, menu Royale 32,50 euro (drie gangen), 39,50 euro
(vier gangen).

LOAD-DATE: November 6, 2004

LANGUAGE: DUTCH

                           © 2004 PCM Uitgevers B.V.

                              26 of 125 DOCUMENTS

                                 de Volkskrant

                                November 4, 2004

Anonieme rambo's ; Interview

BYLINE: DOOR ROB GOLLIN

SECTION: Kunst katern; Pg. 310

LENGTH: 1827 words


De Irak-foto's van Geert van Kesteren

Geert van Kesteren (38) fotografeerde tussen mei 2003 en maart 2004 in Irak.
Zijn net verschenen fotoboek moet een 'j'accuse' zijn. 'Abu Ghraib kwam voor mij
niet als verrassing.'

hut the fuck up, asshole.' Twee vuistslagen treffen de Iraakse boer 'Svol in het
gezicht. Hij ligt op de grond, plastic strips om de polsen.

Zijn misdaad: het woord nemen. Het is een Arabisch gebruik. Ouderen antwoorden
voor hun zoon als die iets wordt gevraagd.

Onder begeleiding van een gevangene die beweerde te weten waar terroristen zich
ophielden, was de Amerikaanse eenheid 's nachts de boerderij in Samarra
binnengevallen. Het pad voerde door een moeras, een flauwe maan zette de lopen
van de M16's in een vale glans.

Een officier had de bewoner tegen de grond gesmeten en hem de loop van het
machinegeweer in de nek gezet. 'Fedajien! Arresteer the son of bitch.' Vrouwen
en kinderen werden in een kamer gedreven.

Maar de boer weet van niets, zijn zoon evenmin. Buiten drijft een woedende
soldaat de informant een knollenveld in. Hij grijpt hem bij het oor en draait
die rond. Een jammerkreet klinkt op in de duisternis.

'Zo huilen mannen niet. Het was als, eh, een wolf in de nacht. Ik krijg er nog
kippenvel van.'

Fotograaf Geert van Kesteren (38) stond er met zijn camera bovenop, die nacht in
Samarra. Hij was er ook bij op andere plekken in Irak, op andere nachten en
andere dagen. Hij verbleef er met enkele onderbrekingen van mei 2003 tot maart
2004, in opdracht van Newsweek en Stern. Hij legde de ziedende angst en het
onbegrip op het gezichten van de Irakezen vast, de zware legerschoen op hun rug,
en stelde scherp op de rafels van hun blinddoeken.

Vandaag ligt er een boek voor hem op tafel in een Amsterdams cafe, 237 foto's op
licht gekarteld papier met teksten in het Nederlands en Arabisch. Een
pamflettistische indruk, nou nee, dat was tenminste niet de opzet. Een aanklacht
liever, een j'accuse - 'het is wel een groot woord, maar goed, ja, het zit er
wel in'. In elk geval wilde hij de murw makende reeksen van bomaanslagen, lijken
langs de weg en de uitgebrande auto's voorbij.

Why mister why is de titel. De Irakezen vroegen het vaak bij confrontaties met
de soldaten. De Amerikanen gebruikten het als running gag. 'Geef me de
sigaretten eens aan.' 'Why misterrrr why?' Het stond als graffiti op de deur van
de latrine op de basis in Samarra. Voor een partij bloedige ernst, voor de ander
een grap.

De aanklacht ligt er duimendik bovenop in de foto's van de raids op de bevolking
en de manier waarop gevangenen worden behandeld. Anonieme Rambo's, het gezicht
nauwelijks in beeld, tegenover de kwetsbare Irakees. Nee, Abu Ghraib kwam hij
niet binnen. 'Maar officieren, en zelfs een CIA-agent, zeiden al heel snel dat
het er bij ondervragingen schandalig aan toe ging. Op andere locaties hebben ik
de Irakezen wel zien zitten, in de loeiende zon, op een kartonnetje. Overal
stonk het naar pis. Abu Ghraib kwam voor mij niet als verrassing.'

De verbijstering bij Van Kesteren is niet geweken, hoewel hij er sinds maart
niet meer geweest is. Hoe kan een democratische natie zichzelf zo verliezen in
grove schendingen van mensenrechten en conventies over gedragingen in
oorlogstijd, in nota bene een land dat is aangevallen onder dekking van het
vaandel dat daar wel eens even de Westerse democratie zou worden afgeleverd, als
ware het een pakketje? 'De Amerikanen hebben nog altijd totaal geen idee hoe ze
zoiets moeten aanpakken. Er was geen enkel plan.'

Maar een pamflet, nee, daarmee zou zijn boodschap onrecht worden aangedaan,
gelooft de fotograaf. Want Why Mister Why bevat meer lagen. Ook de foto's met de
blootlegging van de massagraven die onder het gruwelijke regime van Saddam
Hussein zijn gedolven - 'de Arabische wereld werd voor het eerst geconfronteerd
met de eigen misdaden'. De bloedige aanslag op het hoofdkwartier van de
Verenigde Naties in Bagdad hoort er ook in thuis - 'het beangstigende bewijs dat
onafhankelijkheid niet meer bestaat'. De kus van een shi'itische vrouw aan een
Amerikaan in zijn Humvee, kort na de oorlog, mocht niet ontbreken - 'er was even
hoop, het had gekund, toen'. De markt in Aadhamiyaa, een wijk vol soennieten in
Bagdad, waar schalen rijkelijk zijn gevuld met etenswaren - 'zo'n foto kun je nu
niet meer maken, ik zou er nog geen twee minuten kunnen rondlopen'. Lijken staan
er nauwelijks in. Dat communiceert niet. Hij wil niet dat lezers het boek -
'gadverdamme!' - terzijde schuiven.

Van Kesteren: 'Ik had een traditioneel fotoboek kunnen maken, met zeventig,
tachtig iconische afbeeldingen. Dat was mogelijk geweest, van alleen al die
raids. Maar ik wilde meer filmisch verslag doen. Getuigenis afleggen.
Geschiedenis registreren. Dus staan er ook foto's die misschien wat minder van
kwaliteit zijn. Maar ze dragen wel bij aan het verhaal. Hier, die rij
wachtenden. Urenlang staan ze in de zon voor flessen gas. Niet zo bijzonder,
vind ik zelf. Maar het zijn taferelen die zo behoren tot het dagelijks leven. Je
kunt er niet buiten. Ik wilde zo dicht mogelijk bij het gevoel van de gewone
Irakees komen.'

Hij kwam begin mei 2003 aan, kort na de beeindiging van de oorlog, die, achteraf
gezien, pas het begin van het drama vormde. Why mister why brengt in beeld hoe
de partijen na een eerste schuchtere toenadering al snel elkaar naar het leven
gaan staan.

'De maanden die ik er zat, hebben de Amerikanen het uit hun handen laten vallen.
Ze ontpopten zich als de arrogante bezetter, verborgen achter hun grote
zonnebrillen, gespeend van elk contact met de bevolking. Die lui in Samarra
zaten er al tien maanden, zonder Arabische tolk. Het winnen van hearts and minds
van de Irakezen was toch het devies? Hoe wil je dat bereiken dan, vroeg ik een
generaal. Ja hoor eens, dit allemaal was ook mijn idee niet, was zijn antwoord.
Verbijsterend, vond ik dat.

'Wat we nu zien is slechts de prelude, vrees ik. Dit moet wel uitdraaien op een
burgeroorlog. Saddam bevroor de symptomen ervan, onder Bush is de boel gaan
ontdooien. Natuurlijk, ik zie ook de aanslagen op hun eigen volk, op de recruten
van politie en leger. Maar de Irakezen geven nu de Amerikanen overal de schuld
van. Onder Saddam was het tenminste rustig, zeggen ze. Begin niet met ze over
democratie. Ze hebben vaak niet eens stroom, water, en benzine, in een van de
olierijkste landen ter wereld.'

Ja, hij is partij geworden, daar. 'Maar dan wel partij voor de gewone man.'

G-man, noemde de unit in Samarra hem. De G van Geert, want Geert, daar was geen
beginnen aan. 'He G-man, je had erbij moeten zijn, gisteravond. We beated the
shit out of this guy.' Hij was embedded, mee onder de vleugels van het leger.
'Het was de enige manier om zo dichtbij te komen.' Nooit hielden de soldaten de
hand voor zijn lens. Ze blaften de belaagde Irakezen toe dat ze blij mochten
zijn dat Newsweek erbij was. Dan hielden ze zich nog een beetje in.

'Zelf hield ik de manschappen altijd voor dat het ook hun belang was dat ik
erbij was. Ik kon laten zien hoe zij hier leefden. In de stinkende modder van
het moeras, met horden muskieten. Of met vijftig, zestig graden hitte midden in
de woestijn. Alleen maar klef eten, MRE's, meals ready to eat. Ze kijken maar
naar films en draaien keiharde hiphop in hun Humvees. En intussen haat iedereen
je en verlies je je kameraden. Zo'n raid doorbrak de sleur nog wat.'

Heeft hij dan toch niet wat begrip gekregen voor hun optreden? 'Begrip? Nee.
Maar ik begrijp hoe ze zich voelen. Dat is wel een verschil. Maar wat weten zij
nou? Ik ontmoette Melanie. Twintig jaar is ze. In de Verenigde Staten was ze
cheerleader en vond vet maar smerig en van push ups werden haar nagels vies. In
Irak zit ze achter het stuur van zo'n grote jeep en geniet ze van het dragen van
een machinegeweer.'

Wat deed het met hem? Hij pakt het boek erbij en laat een foto van geblinddoekte
gevangenen bij Tikrit zien die achter elkaar aanlopen tussen
prikkeldraadversperring. Ze hebben elkaar vast bij hun djellabah. 'Dit noemen de
Amerikanen de elephant walk.' Het is een geslaagde foto, vindt hij zelf. De
compositie klopt, er zit symmetrie in. Het licht is prachtig, de zon staat al
laag. De ethiek is in orde, effectbejag ontbreekt, de feiten spreken.

'Daar let ik op, op zo'n moment. Het klinkt misschien wat mistig, maar ik ben
altijd ergens met een reden. Bewust, je hebt je geinformeerd. En als die
gevangenen op die manier voorbij komen weet je: hier was ik naar op zoek. Het is
een fractie van een seconde. Dan denk ik niet: wat verschrikkelijk voor die
kerels. Losmaken kan ik ze toch niet. Nee, het enige wat ik kan doen is op het
knopje drukken. Dat is mijn vak. Oh ja, onderweg naar de gevangenis heb ik ze
nog wat water gegeven.'

Hij gelooft onvoorwaardelijk in de kracht van het beeld. 'Ik heb geprobeerd die
mensen een stem te geven die je verder nauwelijks hoort. En tegelijkertijd kun
je kritische noten plaatsen bij de werkelijkheid die de autoriteiten
voorschotelen.' Maar begin maar eens over de waakhondfunctie tegenover een
woedende menigte in Kabala. Hij fotografeert bij de moskee shi'iten die daar
rouwen om de dood van imam al-Hussein, kleinzoon van profeet Mohammed, door
zichzelf met een zwaard tot bloedens toe te takelen, als er plotseling vijf
bommen afgaan. Een politieman grijpt Van Kesteren beet, omstanders stromen toe,
hij krijgt klappen, iemand laadt zijn kalasjnikov. Hij is immers buitenlander,
spion, of, erger nog in deze tijden, bron van alle ellende. De fotograaf wordt
gered door een onbekende, die hem meesleept naar een straatje verderop en hem
daar loslaat. Van Kesteren vermoedt dat het een geheim agent uit Iran geweest
is.

Even later zit hij nabevend tussen collega's die ook belaagd zijn. Naast de
adrenaline giert nu ook even de twijfel door de aderen. 'Waar doen we het voor?
Snappen ze verdomme dan niet waarom we hier zijn?!'

Maar vandaag in het cafe klopt zijn hand zelfverzekerd op het boek. Er is veel
internationale belangstelling voor exposities. Ook uit de Verenigde Staten.
Triomfantelijk: 'Hier voor dus.'

Geert van Kesteren, Why mister why? Irak 2003-2004. Artimo. E 24,95. ISBN 90
8546 016 6.

Geert van Kesteren 1966 Geboren te IJsselstein op 21 april 1979-1986 Havo in
Gorinchem 1988-1991 Medewerker ABN-Amro Utrecht Vanaf 1991 Werkzaam als
freelance-fotograaf 1966 voor onder meer De Gecombineerde, 1966 Het Parool, NRC
Handelsblad, Stern 1966 en Newsweek 1998 Zilveren Camera; Fotograaf van het Jaar
in Nederland 2000 Mwendanjangula! Aids in Zambia (uitgeverij Mets en Schilt)

FOTO ERNIE BUTS

Foto's van Geert van Kesteren: De 'elephant walk': gevangenen lopen naar een
geimproviseerde gevangenis. Amerikaanse soldaten van de 4th Infantry Division
tijdens een inval in een boerderij bij Tikrit waar wapens werden gevonden. Zes
mannen werden gearresteerd. Links: Bakker in Bagdad. Rechts: In Bagdad kust een
Iraakse vrouw een soldaat.

LOAD-DATE: November 4, 2004

LANGUAGE: DUTCH

                           © 2004 PCM Uitgevers B.V.

                              27 of 125 DOCUMENTS

                                 de Volkskrant

                                October 28, 2004

'Woord van God moet wel gehoord worden' ; Reportage

BYLINE: VAN ONZE VERSLAGGEEFSTER JANNY GROEN

SECTION: Binnenland; Pg. 3

LENGTH: 729 words

DATELINE: ROTTERDAM


I Een afgeladen Laurenskerk in Rotterdam smeekt de zegen af over de Nieuwe
Bijbelvertaling Voorleesmarathon in boekhandel duurt tot zondag

Fel wordt gediscussieerd over de keuzen die zijn gemaakt door de vertalers van
de bijbel. Maar ach: 'Geen enkele vertaling met pretentie blijft zonder
kritiek.'

Onlangs liep dominee Henk van de Graaf met een groepje jongeren langs het
doopvont in de Rotterdamse Laurenskerk. Een jongen van twaalf jaar wees op de
decoratie en riep opgetogen: 'Kijk, ze doen de wave.'

De wave in een kerk, dat ziet de dominee niet zo snel gebeuren. De opmerking van
de jongen illustreert volgens Van de Graaf vooral hoe ver de jeugd afstaat van
de stoffige taal die in de oude bijbelvertalingen wordt gebruikt. 'Maar het
woord van God moet wel gehoord worden', zegt Van de Graaf tijdens de kerkdienst
die woensdag wordt gehouden in diezelfde Laurenskerk om de zegen te vragen voor
de Nieuwe Bijbelvertaling (NBV).

De dominee hoopt dat het toegankelijke Nederlands nieuwe generaties zal
verleiden de bijbel te gaan lezen. Of zoals een van de andere sprekers, dominee
Marjet de Jong, het wat plechtiger uitdrukt: 'Laat Uw woord ontkiemen, op
straat, op school, in de politiek, in bedrijven.'

De kerk is afgeladen vol. Zesduizend geinteresseerden hebben zich gemeld. Maar
er kunnen maar 1800 mensen naar binnen. Duizend plaatsen zijn gereserveerd voor
'de gewone Nederlander die iets heeft met de bijbel', zegt directeur Haaije
Feenstra van het Nederlandse Bijbelgenootschap. Hij verwijst degenen die thuis
moesten blijven naar de Ikon, die zondag de dienst integraal uitzendt. Snerend:
'Daar moet Nico ter Linden voor wijken.' Hofprediker Ter Linden is een van de
felle criticasters van de nieuwe vertaling. Hij ergert zich aan de 'soms
armoedige teksten' in kille 'ambtenarentaal'.

De kerkgangers lachen smakelijk om de opmerking van Feenstra, die later op de
dag inbindt en zegt dat hij niet sarcastisch wilde zijn. Als speldenprikken
duiken de hele dag opmerkingen op over het ongewenste gebruik van het
'natuurlijke Nederlands'.

In de processie van de Laurenskerk naar de Doelen, waar koningin Beatrix het
eerste exemplaar in ontvangst neemt, wordt fel gediscussieerd over de keuzen die
zijn gemaakt door de vertalers. Dat in Lucas 2 vers 7 de 'kribbe' is vervangen
door de 'voederbak' en 'herberg' door 'nachtverblijf' is velen een gruwel.

Sijbolt Noorda, voorzitter van de begeleidingscommissie van de NBV, reageert
kalm wanneer hij wordt geconfronteerd met de frontale aanval van theoloog Karel
Deurlo, hoogleraar Oude Testament. Die zei dinsdagavond in Netwerk de NBV
'artistiek een wanprestatie' te vinden. Verder vond Deurlo sommige teksten woord
voor woord vermoord. Noorda: 'Geen enkele vertaling met pretentie blijft zonder
kritiek.'

Hoewel de NBV centraal staat in de Doelen, vertellen kinderen en bekende
Nederlanders wat hun band is met de bijbel in oude vertalingen die ze zelf in
hun bezit hebben. Acteur Victor Low koestert 'de onverwoestbare verhalen'.
Schrijfster Nelleke Noordervliet gebruikt de bijbel om haar verbeelding op gang
te brengen. Burgemeester Opstelten van Rotterdam vindt er handige spreuken in
die hij in het dagelijkse leven kan gebruiken. 'Hebt lief de vreemdeling', leest
hofprediker Huub Oosterhuis voor uit zijn eigen 'voorlopige vertaling'.
Oosterhuis kan, net als Ter Linden, niet uit de voeten met de NBV.

Koningin Beatrix laat zich er door de kribbige hofpredikers niet van weerhouden
Genesis 1:1-10 voor te lezen uit de nieuwe vertaling. 'In het begin schiep God
de hemel en aarde', leest ze.

Het is het begin van een voorleesmarathon, die wordt voortgezet in de
Rotterdamse boekhandel Donner en duurt tot zondag. Dan zal de hele NBV zijn
voorgelezen door vijfhonderd meer en minder bekende Nederlanders. Groot is de
belangstelling nog niet aan het begin van het voorleesproject. Hans Geel,
PKN-lid uit Waddinxveen, heeft zich als voorlezer gemeld via internet. Hij moet
om zes uur lezen, maar laat vakbondsleider Doekle Terpstra voorgaan. 'Die moet
's avonds nog verder onderhandelen', zegt Geel. Terpstra heeft een mooie
opdracht in zijn bijbel geschreven. 'Boven aardse woorden gaat het woord van
God.'

Kardinaal Simonis doet mee aan de voorleesmarathon van de Nieuwe Bijbelvertaling
in boekhandel Donner in Rotterdam. FOTO RAYMOND RUTTING - DE VOLKSKRANT

LOAD-DATE: October 28, 2004

LANGUAGE: DUTCH

                           © 2004 PCM Uitgevers B.V.

                              28 of 125 DOCUMENTS

                                 de Volkskrant

                                October 23, 2004

Leve de geschiedenis - maar welke?

BYLINE: MICHAEL ZEEMAN

SECTION: Forum; Pg. 7

LENGTH: 1867 words


De zoektocht naar houvast maakt dat geschiedenis in de mode is. Maar, vraagt
Michael Zeeman zich af, hoe ziet een nationale geschiedenis er uit in een
postnationale tijd?

Er is een tijd geweest dat Eook Nederland een geschiedenis had. Dat wil zeggen,
een min of meer samenhangende selectie van lotgevallen uit wat als een
gemeenschappelijk verleden werd beschouwd, en de weergave daarvan - liefst in
verhalende vorm.

Over die selectie bestond een redelijke consensus, al was het maar omdat ze een
doel diende: het doel van constructie en onderhoud van de natie, het doel van de
zelflegitimatie, incluis die der voorvaderen.

De weergave en de interpretatie ervan werden aan het talent van de individuele
historicus overgelaten, waarbij dan dat doel opnieuw stevig kon opspelen. Wij
hadden een geschiedenis en wij wisten het.

Die geschiedenis is inmiddels voorbij, maar het verleden leeft - wat zich
bijvoorbeeld uit in de eerste 'Week van de geschiedenis' die vrijdag begint.

Intussen wordt over een 'nationale geschiedenis' alweer decennia met een
mengeling van gene en verontwaardiging gesproken, want zoals zij - in het
continuuem dat halverwege de negentiende eeuw was begonnen en ergens in het
derde kwart van de twintigste eeuw is afgesloten - gepresenteerd was geworden,
zou zij een onredelijke, vooringenomen en vooral ideologisch bepaalde
instrumentele aangelegenheid zijn geweest.

Dat de oude ideologie prompt door een nieuwe werd vervangen, minstens zo
instrumenteel en met even grandioze politieke oogmerken, was een kwestie waar
een taboe op rustte. De ontzuiling en de emancipatie, ook die van de
geschiedenis, werden beschouwd als een bevrijding. Grote groepen zojuist
geemancipeerde burgers eisten daarom hun rol in het gemeenschappelijke verleden
op en daarmee was het gemeenschappelijke ervan ten einde.

Nederland, zijn bevolking en zijn geschiedenis, ze vielen in stukken uiteen en
een verhaal van het verleden viel niet langer te vertellen. Een voorstelling
viel er al helemaal niet meer van te fabrieken.

Nergens is dat beter aan te zien dan aan de vijftiendelige Algemene Geschiedenis
der Nederlanden die eind jaren zeventig begon te verschijnen. Alles wat we toen
van die geschiedenis wisten, is erin verknipt en versplinterd, en geordend onder
het licht van de strenge heilsleer van de geschiedenis als bijkans exacte, dat
wil zeggen, zuiver economisch bepaalde wetenschap, steil in de marxistische
leer.

Geen geschiedwerk is zo vlug zo volslagen onbruikbaar en dus overbodig geworden.

Maar ideologieen verweren, ook in de wetenschap, terwijl het verleden lange
armen heeft. Inmiddels is de geschiedenis, de geschiedenis van Nederland voorop,
allerwegen terug, en lijkt er een bijna ziekelijke hunkering op gang te zijn
gekomen naar een aanvaardbaar collectief verleden.

De verschijningsvormen daarvan zijn bekend, de verklaringen eveneens.

De toegenomen druk van grote groepen migranten en hun kinderen in ons midden
maken de vraag naar de aard van ons verleden prangend. De eroderende
ontwikkeling die de nationale staat en zijn soevereiniteit binnen de Europese
Unie doormaken, zorgen voor een toenemende vraag naar de karakteristieken die we
bij al die slijtage graag bewaard zouden zien.

Terwijl het Nederlanderschap in culturele en staatsrechtelijke zin dunner wordt,
wordt de vraag er naar sterker. Wat vertellen we de nieuwkomers en wat gaan we
zeggen tegen onze nieuwe vrienden uit vooral het oosten van Europa wanneer zij
ons vragen wie wij zijn? Vooral die laatsten blijken er een beduidend minder
ontspannen opvatting over hun nationale geschiedenis en het belang daarvan op na
te houden dan wij onszelf jarenlang hebben voorgehouden.

En dus spoedt een hele generatie zich naar de boekhandel, is Nederlandse
geschiedenis het belangrijkste onderwerp in het historisch onderzoek aan de
universiteiten geworden en buigen bestuurders, commentatoren en onderwijzers
zich zenuwachtig over de vraag naar ons verleden.

Geschiedenis is in de mode, zorgelijk praten over de toestand ervan evenzeer.
Maar welke geschiedenis, en waartoe eigenlijk? De klaagzangen over het verloren
gaan van het geschiedenis-onderwijs en de gebrekkige kennis die nieuwe
generaties overigens formeel goed opgeleide jongelui van ons gemeenschappelijke
verleden hebben zijn bekend, de verrassende antwoorden die diezelfde jongelui op
de simpelste vragen dienaangaande geven eveneeens. De vrolijke voorbeelden zijn
bekend en het gevoel van malaise wordt met behulp van geregelde enquetes goed
onderhouden.

We hebben geen geschiedenis meer en zeker geen gemeenschappelijke, vaderlandse
geschiedenis. Het is daarenboven onduidelijk of we er eerlang weer een kunnen
optuigen en, zo die vraag positief beantwoord wordt, welke geschiedenis ons dan
voor ogen staat.

Wat willen we onze kinderen, onze nieuwe buren, onze nieuwe landgenoten en onze
nieuwe politieke vrienden eigenlijk over onszelf vertellen als ze ons ernaar
vragen? Hoe zien we onszelf eigenlijk, in het licht van ons verleden - en is het
gedurige gebruik van het woordje 'ons' in dat verband niet het allergrootste
probleem?

'Perron Nederland', is het wel genoemd, een land en een cultuur als de terminal
van een luchthaven waar willekeurige mensen aankomen en afreizen zonder zich al
te veel om de eigenaardigheden van hun plek te bekommeren. Dat kwam bovendien
goed uit, want toen het pijnlijk falen van die nationale saamhorigheid in het
recente verleden, het wegkijken tijdens de jodenmoord, het morele onderwerp bij
uitstek van het historisch discours werd, hoefde geen mens daar de consequenties
meer van onder ogen te zien: dat verleden was immers niet meer van ons. Weg met
ons, het posthistorisch en liefst ook postmoderne heden was begonnen.

Dat is dus niet helemaal goed afgelopen. Terwijl de schoolboekjes die een
heroisch vaderlands verleden hadden bezongen, plaats maakten voor een
'vaderlands verleden in veelvoud' en hemeltergend politiek-correcte apekool, en
de jaartallenlijstjes hun zingevend vermogen verloren, ontwikkelde zich
maatschappelijk en cultureel de crisis van de nationale identiteit.

Al onder het eervorige kabinet vormde zich het inzicht dat een natie een
geschiedenis nodig heeft, zeker oog in oog met de erosie waaraan die natie wordt
blootgesteld. Het was staatssecretaris Rick van der Ploeg die de aanzet gaf tot
wat 'De boulevard van het actuele verleden' is gaan heten, een wonderlijk
project dat de geschiedenis in een hippe verschijningsvorm museaal inzichtelijk
moest gaan maken.

Let op de titel: het perron was een boulevard geworden, waarlangs wij allen
zouden flaneren, en het verleden slechts relevant voor zover het zeggingskracht
in het heden heeft. Na een vrolijk vormgegeven eerste rapportage is er niks meer
van vernomen.

Maar de vraag bleef en het onbehagen knaagde verder. Geert Mak schreef de
geschiedenis van de Nederlanders in de twintigste eeuw vanuit het perspectief
van zijn ouders, De eeuw van mijn vader, en het land drukte hem massaal aan het
hart.

Inmiddels zijn we een tweetal kabinetten-Balkenende verder en is de crisis van
de nationale identiteit een epidemie geworden, de geschiedenis stond immers niet
stil - en zeker de Nederlandse geschiedenis niet. Voor het eerst in meer dan
drie eeuwen werd er een politicus vermoord en manifesteerde zich een volksoproer
zoals we dat in geen tijden gezien hadden. Wie waren wij geworden?

Zekerheden tuimelden om, terwijl we er al zo weinig meer van over hadden - en de
nieuwkomers bleven maar jengelen met hun vragen. Die vragen zijn inmiddels al
omgevormd tot een programma van eisen: ze moeten zich maar eens in ons en onze
geschiedenis gaan verdiepen en op grond van hun kennis aantonen of ze erbij
kunnen horen.

Maar welke geschiedenis dan, en waar horen ze dan bij - en vooral: waartoe?

Een samenhangende visie daarop hebben we immers niet, een historisch museum
hebben we niet en de historische afdeling van het Rijksmuseum, de schatkamer van
onze nationale geschiedenis, wordt aanstonds geesthetiseerd: de realia tussen de
kunstwerken, zodat het verleden tenminste mooi is om naar te kijken. Als daar al
antwoorden op de vraag naar onze nationale identiteit uit afgeleid kunnen
worden, dan zullen die betogen dat wij een hang naar schoonheid en genieten
hebben. Wie eenmaal buiten het museum om zich heen kijkt, staat er versteld van.

Een paar weken terug verscheen het eerste deel van wat een nieuwe 'algemene
geschiedenis der Nederlanden' beoogt te gaan worden, het deel dat de eminente
gereformeerde historicus A.Th. van Deursen wijdde aan de Gouden Eeuw, De last
van veel geluk. Dat is in allerlei opzichten een verbluffend boek. Het behandelt
de periode die als de wordingsperiode van de Nederlandse staat en eenheid wordt
beschouwd, vanaf het aantreden van Philips II, tot de consolidatie van de
Republiek in een bescheiden rol aan het begin van de achttiende eeuw. Van
Deursen is, behalve een buitengewoon groot kenner van die periode vanuit haar
bronnen, een groot verteller: hij reikt een verhaal aan, een verhaal van het
verleden waar iedereen naar snakt. Hij doet dat met gezag en overtuiging.

Maar wat voor een verhaal. Twee inhoudelijke elementen en een methodologisch
springen in het oog. Om met dat laatste te beginnen: vanaf zijn eerste
boekpublicatie van ruim dertig jaar terug, Bavianen en slijkgeuzen, heeft Van
Deursen zich beijverd voor de geschiedschrijving van het gewone volk. In zijn
nieuwste boek is dat perspectief radicaal omgedraaid: het zijn de politici, de
denkers, de doeners en de dominees die de dienst uit maken. Zij bepalen het
verloop van de geschiedenis, zij domineren het verleden - en het is hun optreden
dat wij leren kennen.

Daarin spelen de kerk en de maatschappelijke elite, het protestantisme en het
patriciaat niet alleen de boventoon, zij zijn dat verleden. De Nederlandse staat
als onafhankelijke grootheid is naadloos verbonden met de idealen van de
calvinistische reformatie en het is de culturele en maatschappelijke elite die
daar vervolgens vorm aan geeft. Dat is een uitdagende, ja, polemische
stellingname.

Het dwingt ons de kernvraag onder ogen te zien: hoe ziet een nationale
geschiedenis eruit in een postnationale tijd? Als opeenvolgende kabinetten die
geschiedenis opnieuw zouden willen instrumentaliseren, welk doel dient die
instrumentalisering dan en hoe steekt zij in elkaar?

De geschiedenis is terug, al was het maar omdat wij er houvast in zoeken. Het
antwoord op de vraag waar we dat houvast denken te gaan vinden, is nog lang niet
duidelijk. Van Deursen geeft het: in onze gereformeerde komaf en in de
doortastende rol die de Hollandse elite vanouds heeft gespeeld. Maar die elite
verkeert inmiddels in grote nood en de islam steekt de gereformeerde kerk
getalsmatig naar de kroon. Hoe aanlokkelijk het ook is klip en klaar een
Leitkultur aan te wijzen, zoals onder anderen door Frits Bolkestein bepleit (de
Volkskrant, 19 oktober), een panacee is dat niet.

Het wordt de hoogste tijd dat het debat wordt opengetrokken en ook anderen hun
kernmomenten gaan benoemen.

Michael Zeeman is redacteur van de Volkskrant.

ILLUSTRATIE JOS COLLIGNON

LOAD-DATE: October 23, 2004

LANGUAGE: DUTCH

                           © 2004 PCM Uitgevers B.V.

                              29 of 125 DOCUMENTS

                                 de Volkskrant

                                October 22, 2004

De prinsessenclub

BYLINE: FRANK POORTHUIS

SECTION: Binnenland; Pg. 2

LENGTH: 528 words


'Hebben wij kroonprinsessen?'

Het is nieuw voor Martijn van Dam, een gewoonlijk goed geinformeerd
PvdA-Kamerlid, dat er vijf vrouwen in zijn fractie rondlopen die zich onder die
noemer verenigd voelen. Toch is het waar. Ella Kalsbeek, Sharon Dijksma, Nebahat
Albayrak, Mariette Hamer en Jet Bussemaker bestempelen zichzelf zo op momenten
dat zij de hierarchie binnen de sociaal-democratie bespreken. Denken de vrouwen
dat ze Wouter Bos gaan opvolgen, als die onverhoopt onder de tram komt? 'Wouter
Bos komt nooit onder de tram', bezweert ons Mariette Hamer, die het bestaan van
de prinsessenclub heeft verklapt. Het politieke speelveld achter Wouter Bos is
kennelijk zo verschrikkelijk leeg dat niemand zich zelfs de pretentie durft
toeeigenen het te betreden.

Met Wouter als de onaantastbare Koning, zien de vijf zich als de meest geschikte
opvolgers van de 'koningin' van de PvdA: Jeltje van Nieuwenhoven. Nu zij
provinciaal bestuurder wordt in Zuid-Holland, komt haar plek in het
fractiebestuur vrij: vice-fractievoorzitter.

Het is een functie waar geen gewone Nederlander weet van heef. Wie het lijstje
van voorgangers beziet moet vrezen dat een vice-fractievoorzitter van de PvdA
bij het aanvaarden van zijn of haar baan de ambitie begraaft ooit het hoogste te
bereiken. Maar je kunt wel lekker terecht komen. Frans Leijnse was het bij Thijs
Woltgens, en is nu voorzitter van de HBO-raad. Karin Adelmund assisteerde
Jacques Wallage voor ze staatssecretaris werd. Jan van Zijl diende onder Ad
Melkert, en leidt nu de Raad voor Werk en Inkomen. Adri Duivesteijn moet nog een
leuk plekkie; hij had de pech met Melkert in de Fortuynrevolutie te sneuvelen.

Wat moet de vice-fractievoorzitter kunnen? De

profielschets zegt: 1. De fractievoorzitter vervangen als die afwezig is. 2. De
wekelijkse fractievergadering voorzitten.3. De dagelijkse leiding van het
Kamerwerk op zich nemen.

Dat is ongeveer het takenpakket waarvoor de mensen in het land denken dat de
fractievoorzitter is Sharon Dijksma aangewezen. Blijft er nog FOTO wel wat over
voor Wouter Bos? Daar hoeven we ons geen zorgen over te maken, zegt diens
woordvoerder. Wouter heeft de handen vol aan zijn debatten, de partijvernieuwing
en een boel andere dingen.

Niet in de profielschets, maar voor de hele fractie een feit: het moet een vrouw
worden. Sharon Dijksma zegt dat mannen best een kans kunnen wagen, maar vindt
het logisch 'voor het evenwicht' als het een vrouw wordt.

Dijksma is de enige die zich al officieel kandidaat heeft gesteld. Ella Kalsbeek
meldt zich bij deze af. 'Ik ben door enkelen gevraagd me kandidaat te stellen,
maar ik doe het niet.' Trekt het niet, zo'n hoge interne baan? 'De
statusoverwegingen interesseren me niet.'

Elders in de prinsessenclub wordt nog stevig gedubt. Hamer 'weet het nog niet
weet'. Jet Bussemaker laat vanuit Griekenland weten: 'Ik zeg even niks'. Vanuit
Turkije klinkt Nehabat Albayrak: 'Ik denk nog na.' Maandag sluit de
inschrijving, dinsdag weten we wie de gelukkige wordt. Albayrak: 'Zijn er nog
geen mannen? Nou, als ze menen dat de vrouw die het dreigt te worden niet
geschikt is, zullen ze zich nog wel melden!'

LOAD-DATE: October 25, 2004

LANGUAGE: DUTCH

                           © 2004 PCM Uitgevers B.V.

                              30 of 125 DOCUMENTS

                                 de Volkskrant

                                October 21, 2004

'Er moet wel iets raars zijn gebeurd' ; Achtergrond

BYLINE: VAN ONZE VERSLAGGEVER SANNE TEN HOOVE

SECTION: Binnenland; Pg. 3

LENGTH: 619 words

DATELINE: DEN HAAG


I Rijkswaterstaat doet onderzoek naar oorzaak ongelukken met 42 auto's bij
Zoetermeer Asfalt veranderde vrijdag onverwachts in een glijbaan

'Sinds de jaren zeventig hebben we nog nooit zo'n bijzonder ongeluk meegemaakt',
zegt Rijkswaterstaat. Wat ging er fout op de A 12?

'Hartstikke zeldzaam.' Zo omschrijft Rijkswaterstaat de drie ongelukken die
afgelopen vrijdag op de A 1,2 tussen Den Haag en Zoetermeer, plaatsvonden. Bijna
gelijktijdig botsten op drie verschillende plekken 42 auto's op elkaar. Twaalf
mensen raakten gewond. 'Sinds de jaren zeventig hebben we nog nooit zo'n
bijzonder ongeluk meegemaakt', zegt Luuk Bosch, stafdirecteur van
Rijkswaterstaat.

Een ding is duidelijk: het wegdek is de belangrijkste boosdoener. Dat blijkt
gladder te zijn dan toegestaan. In combinatie met regen veranderde het asfalt
vrijdag onverwachts in een glijbaan. Twee auto's raakten bij het in-en uitvoegen
van de weg, een derde knalde tegen een afscheiding tussen twee rijbanen. Een
omvangrijke kettingbotsing was het gevolg. Na afloop vertelden bestuurders hoe
ze hun auto voelden wegglijden.

De maximumsnelheid is inmiddels teruggebracht van 120 naar 70 kilometer per uur.
Nog voor het eind van het jaar wil Rijkswaterstaat het asfalt vervangen. 'We
zitten er erg mee, want we proberen onze wegen zo te onderhouden dat
automobilisten zich veilig voelen', zegt Bosch. Het is hem een raadsel hoe de A
12 zo glad heeft kunnen worden. Vorig jaar oktober was de weg nog getest en in
orde bevonden. Op zich niets bijzonder, elke rijstrook in Nederland wordt om de
twee jaar doorgelicht op gebreken.

Onder deskundigen is verminderde stroefheid een bekend fenomeen. 'Het asfalt
wordt gepolijst door de banden en de werking van olie en vuil', legt de Delftse
hoogleraar wegbouwkunde Andre Molenaar uit. Hij vindt het echter onaannemelijk
dat het wegdek binnen een jaar zo verslechtert. 'Dit is exceptioneel. Er moet
iets raars met het wegdek zijn gebeurd.' Maar wat? Mogelijk is het verkeer sterk
toegenomen het afgelopen jaar. Rijkswaterstaat gaat nog onderzoek doen.

De gladheid kan natuurlijk aan achterstallig onderhoud liggen. Als dat zo is
heeft de overheid een probleem. De gedupeerde automobilisten kunnen hun schade
dan via de rechter verhalen. Het is vervolgens aan de staat om de onschuld te
bewijzen. Zo wordt voorkomen dat gewone burgers zich moeten verdiepen in
allerlei technische kwesties.

Met de meetmethoden van Rijkswaterstaat is niets mis, stelt hoogleraar Molenaar.
De normen zijn helder, de dienst doet zijn werk goed. De zesduizend kilometer
rijstrook wordt gecontroleerd door twee soorten meetauto's. De een, de Automatic
Road Analyser, meet spoorvorming en hobbels in het wegdek. Sensoren in de auto
tasten het wegdek af naar onregelmatigheden. 'Dat zijn zeer geavanceerde
ruimtevaarttechnieken', aldus Bosch. De ander meet de stroefheid en heeft een
conventioneler uiterlijk. Aan de achterkant is een autoband bevestigd die de
bestuurder kan laten slippen. Hoe korter de remweg, hoe stroever de weg.

Daarnaast speuren medewerkers naar losse steentjes op het wegdek. Die worden
door de autobanden uit het wegdek 'gezogen', komen los te liggen en kunnen
autoruiten verbrijzelen en motorrijders levensgevaarlijk verwonden. Bij
ouderwets 'dicht' asfalt is scheur-en spoorvorming een terugkerend verschijnsel.
Gladheid echter nauwelijks.

De gladheid kan tijdelijk worden opgelost door het aanbrengen van een kleverig
goedje. Maar deze oplossing moet geregeld worden herhaald en is daardoor
relatief duur. Bovendien werkt het slecht tijdens natte herfstdagen.

De A 12 bij Zoetermeer. Het wegdek is er gladder dan toegestaan. FOTO MARCEL VAN
DEN BERGH - DE VOLKSKRANT

LOAD-DATE: October 21, 2004

LANGUAGE: DUTCH

                           © 2004 PCM Uitgevers B.V.

                              31 of 125 DOCUMENTS

                                 de Volkskrant

                                October 16, 2004

Wereld van verschil ; Een Turkse moskee en een Marokkaanse moskee, gebroederlijk
naast elkaar in Driebergen

BYLINE: TEKST ANTHON KEUCHENIUS ; FOTO'S MARCEL VAN DEN BERGH

SECTION: Utrecht; Pg. U1

LENGTH: 1753 words


Het begin van de Ramadan hebben ze niet gehaald, maar binnenkort betrekken de
Driebergse Turken en Marokkanen hun gloednieuwe onderkomens. Twee voorzitters
over de bouw van hun moskee. 'Ik ben wel eens thuisgekomen met achthonderd euro
op zak.'

Turkse pizza op Koninginnedag

Ferat Gurbuz, voorzitter van de Turkse vereniging Hacibayram Ondanks buurtverzet
en slepende procedures

Leeftijd: 34 jaar; verruilt Ankara in 1992 voor Nederland. Opleiding: MTS in
Turkije. Beroep: technisch tekenaar. Vrouw: administratief medewerker. Kinderen:
twee, op een christelijke school ('dat was de beste'). Hobby's: voetbal,
voorstopper; voetbalde in het eerste elftal van CDN, DEV en Yasamspor. Pensioen:
'liever in Turkije, maar waarschijnlijk wil mijn vrouw in Nederland blijven'.
Wil worden begraven: '100 procent zeker' in Turkije.

'We dachten: er is niet veel geld, maar we hebben wel veel handige mensen in
onze achterban. En we hebben Murat Ozen, die is bouwmanager van beroep. Dus zijn
we zelf gaan bouwen. Zonder Murat was het nooit gelukt. Veel van onze mensen
zagen er tegenop, maar het gaat heel leuk. Ongeveer twintig leden zijn elk
weekeinde bezig met de bouw. Zo besparen we dertig, veertig procent op de
kosten. Vierenhalve ton gaat de moskee kosten, schat ik. In het voorjaar moet
het af zijn.

'Het geld lenen we van Diyanet, de islamitische stichting Nederland, daar zijn
we lid van. Gewoon tegen 5,9 procent rente. Ze helpen ons ook met andere dingen,
en ze sturen de imam. Maar verder zijn we zelfstandig.

'Twee jaar geleden ben ik voorzitter geworden. Als vice-voorzitter had ik al
veel geleerd. Hoe te praten met de gemeente, dat soort dingen. Maar het kost
enorm veel tijd, ik ben de hele tijd aan het vergaderen. Als de bouw af is, stop
ik ermee. Ik zie mijn kinderen nog maar weinig.

'Het is een kopie van een bestaande Nederlandse moskee met wat aanpassingen. Die
koepel, die is mooi, echt Turks: 20.000 euro, Nederlands fabrikaat. De tegels
van de gebedsruimte laat ik uit Turkije komen. De tapijten ook. Het wordt
prachtig; veel ruimte!

'Eindelijk krijgen de vrouwen ook hun eigen ruimte. Voor gebed, voor taallessen,
computercursussen. En Turks koken, ook voor Nederlandse vrouwen. De vrouwen
helpen bij de bouw. Ze brengen eten of verkopen Turkse pizza en shoarma op
Koninginnedag. De opbrengst is voor de moskee.

'In totaal hebben we 62 leden, 250 mensen bij elkaar. Ze komen uit heel Turkije,
niet uit een bepaalde streek. Koerden ook, ja. Ik ben zelf Koerdisch. Het is een
hechte gemeenschap geworden. Dat komt door het dorpse karakter. We kennen elkaar
goed, het is allemaal niet zo massaal. De lijntjes zijn veel korter dan in de
stad. Mensen uit Utrecht zeggen wel: wat zijn jullie goed bezig zeg. Ik ben blij
dat ik in dit dorp woon. Lekker rustig.

'Doordeweeks wordt er bij ons minder gebeden dan hiernaast. Dat komt: wij werken
bijna allemaal. En onze imam is er alleen vrijdag en zondag. Het is geen
koffiehuis, maar wel meer dan een moskee. Zachtjes televisiekijken, spelletje
sheshbesh, sigaretje roken, dat kan best. Anders gaan ze ergens anders heen.

'Integreren? Ons leven bestaat al de hele week uit werken, slapen, kinderen,
voetballen. Zaterdag is boodschappendag. Alleen de zondag is dan over. Moeten we
dan ook integreren, of mogen we hier praten, voetballen kijken. Ik ben voor
Ajax, maar ook voor Fenerbahce. In de kantine van de voetbalclub is geen
Fenerbahce. Dus kijken we hier.

'Er zit geen slechte tussen onze jongeren, echt niet een. Binnenkort krijgen ze
hun eigen ruimte. Als we goede activiteiten hebben, komen ze wel. Ik heb al een
dartboard en een dvd-speler. We gaan computers regelen, dat soort dingen.
Halfuurtje darten, dvd'tje kijken, andere halfuur lesgeven. Ze spreken slecht
Turks, net zo slecht als ik Nederlands. Elke generatie wordt het minder. Ik wil
dat mijn kind zijn eigen cultuur kent. Anders vergeten ze alles en worden ze
gewone Nederlanders.

'De bouw van de moskee is niet voor de ouderen, maar voor de jongeren. Hier
leren we hen goed te leven. Het is een fundament voor later. Nederland zou blij
moeten zijn dat we dat doen.'

***

Ondanks buurtverzet en slepende procedures

De oorsprong van de Marokkaanse en Turkse gemeenschap in Driebergen ligt in de
jaren zestig en zeventig, toen de plaatselijke vleesfabriek Gevato gastarbeiders
uit het buitenland haalde om in te zetten in de varkensslachterij bij station
Driebergen-Zeist. De gastarbeiders vernederlandsten en gaandeweg kwamen ook de
gezinnen van de mannen naar Driebergen.

Begin jaren tachtig krijgen zowel de Turkse als de Marokkaanse vereniging
toestemming om voor 'gebed en samenkomst' gebruik te maken van verlaten
noodschoolgebouwtjes aan de Akkerweg. Die liggen daar langs de rafelige
oostelijke rand van de bebouwde kom tussen een moestuincomplex, weilanden, een
seniorenflat en een jarenvijftig-woonwijk.

Zomer 1995 worden de barakken gesloopt wegens asbestgevaar. Dezelfde winter
demonstreren de Turken en de Marokkanen voor een nieuw onderkomen. De gemeente
belooft hen een stuk grond om een eigen pand te kunnen realiseren. Dat wordt
hetzelfde perceeltje aan de Akkerweg, dat later voor een zacht prijsje in de
handen van de verenigingen overgaat.

Wanneer de Turken en de Marokkanen er in 1996, ieder voor zich, nieuwe barakken
plaatsen als tijdelijk onderkomen, komt de buurt in verzet. Omwonenden vrezen de
overlast van startende, gaande en komende auto's. Volgens hen zijn dit geen
moskees maar buurtcentra, maar dan in de verkeerde buurt; de meeste allochtonen
wonen immers verderop in de Groenhoek. Verdere toename van overlast wordt
gevreesd bij nieuwbouw.

Slepende procedures tot aan de Raad van State tegen zowel de barakken als de
nieuwbouwplannen begeleiden de komst van de moskeeen, waarvoor in het najaar van
2003 de eerste stenen worden gelegd. Vrijwel tegelijkertijd start de Driebergse
Raad van Kerken met enig succes een inzamelingsactie voor de bouw van de
moskeeen. Begin augustus 2004 komt ook aan de laatste juridische procedure een
eind met de goedkeuring van het bestemmingsplan door de Raad van State. De
casco's van beide moskeeen staan dan al lang en gebroederlijk naast elkaar aan
de Akkerweg.

Beide verenigingen hebben de financiering van de afbouw nog niet rond. Het zal
dus nog wel even duren voordat de moskee van de Turkse vereniging Hacibayram in
gebruik zal worden genomen. De Marokkanen van Annasr zijn al wat verder. Zij
hopen de benedenverdieping gereed te hebben voor de vieringen voor het einde van
de Ramadan half november.

***

Mooi geometrisch, echt Marokkaans

Mohammed Alkachouti, voorzitter van islamitisch cultureel centrum Annasr

Leeftijd: 36 jaar; verruilt Berkane (Noord-Marokko) eind '89 voor Nederland.
Opleiding: HBO-De Horst-/sportleider. Beroep: trajectbegeleider. Vrouw:
huisvrouw. Kinderen: vier, allen op christelijke school. Hobby's: taekwondo,
tekenen, lezen ('alles'). Pensioen: in Nederland. Wil worden begraven: in
Marokko.

'Hoe is dat nou mogelijk, hoor je om je heen, dat je dit voor elkaar krijgt. In
zo'n klein dorp, met zo'n kleine gemeenschap. Met hard werken dus. We zijn niet
zelf gaan bouwen, dat durfden we niet aan. Het is een echte Marokkaanse moskee
geworden, mooi geometrisch. Vind ik belangrijk, die Marokkaanse uitstraling.
Heel anders dan de moskee hiernaast. Er is wel overwogen om samen een gebouw
neer te zetten, met een Berlijnse muur in het midden. Ik heb de tekening nog
thuis liggen.

'Religieus gezien zou dat kunnen. Maar uiteindelijk bleken er teveel verschillen
te bestaan om het beheer te delen. Taalverschillen, cultuurverschillen.
Hiernaast wordt in het Turks gepreekt, onze imam preekt in het Arabisch-berbers.
Bij ons wordt niet gerookt, niet gekaart, geen muziek gedraaid. Er komen bij ons
ook veel niet-Marokkanen: Afrikanen, asielzoekers, vooral tijdens de Ramadan.
Die komen gemakkelijker hier, ook vanwege de taal. Bij ons wordt ook vaker
gebeden, onze imam is er altijd.

'Voorzitter worden wilde ik eigenlijk niet, maar iemand moest de kar trekken.
Onze vaders spraken slecht Nederlands, begrepen het niet goed en werden niet
goed begrepen. Gevolg was dat er niets van de grond kwam, dat ze telkens met een
kluitje in het riet werden gestuurd.

'We zijn geld gaan inzamelen, vooral tijdens de Ramadan. Na het avondgebed gaan
we allemaal het land in. Naar de koffiehuizen, theehuizen, moskeeen, overal heen
geld inzamelen. Ik ben wel eens om vier uur 's nachts thuisgekomen, met zeven-of
achthonderd euro op zak. Zo hebben we in tien jaar de helft van het geld
opgehaald. De andere helft is door de families zelf opgebracht. Het casco van de
moskee alleen al heeft 476.000 euro gekost, daar komt nog zo'n drie ton bij. We
hebben geen cent uit het buitenland gehad. Ik wilde nog een vergunning halen om
in Driebergen langs de deur te gaan, maar daar is het niet van gekomen. Dat is
mij afgeraden.

'Zesenzeventig families zijn lid van de vereniging, al met al zijn dat zo'n
driehonderd mensen. Bijna allemaal uit de Rif, Noord-Marokko. Er zijn nog
dertien Driebergse families die geen lid zijn. Als ik ze tegenkom, zeg ik het
wel: waarom komen jullie niet. Denk aan je kinderen, dat ze later hun
achtergrond kennen. Als de moskee af is, zullen er meer families komen, verwacht
ik. Dan krijgen ook de vrouwen hun eigen gebedsruimte. Nee, samen bidden gaat
niet. Als een vrouw voor je bukt, kun je je hoofd er niet bij houden, zo simpel
is het.

'De jongeren komen nu in de Ramadan wel, maar daarbuiten niet veel. Omdat we
geen activiteiten hebben. Daarom hebben we die moskee nodig, dan kunnen we
eindelijk taallessen, computercursussen gaan geven.

'Ik ben erg trots op onze gemeenschap. Bij ons is weinig criminaliteit, zo'n
vijf procent van de jongens is ooit in aanraking geweest met de politie. Dat is
weinig in vergelijking met de grote steden. Maar vijf is nog steeds te veel.

'Ik wil dat mijn kinderen later twee vlaggen dragen, de Nederlandse en de
Marokkaanse. Ze zijn Nederlander, maar ze kunnen hun Marokkaanse huid niet
afpellen. En integratie, ach, wat is integratie. We doen al overal aan mee, maar
het moet wel van twee kanten komen. Hoe meer we elkaar kennen, hoe beter we met
elkaar zullen omgaan. Dus ik zou zeggen: kom kijken, leer mij kennen. De moskee
is er voor iedereen.'

Boven: de twee Driebergse moskeeen in aanbouw, de linker (met koepel) is de
Turkse. Onder: Ferat Gurbuz (links) van moskee Hacibayram en Mohammed Alkachouti
van moskee Annasr.

LOAD-DATE: October 16, 2004

LANGUAGE: DUTCH

                           © 2004 PCM Uitgevers B.V.

                              32 of 125 DOCUMENTS

                                 de Volkskrant

                                October 16, 2004

Sterke verhalen

BYLINE: HUUB SCHELLEKENS

SECTION: Wetenschap; Pg. W5

LENGTH: 623 words


Ik geef nogal veel lezingen in het land voor een algemeen publiek over de
zegeningen van de nieuwe gentechnologie. De onderwerpen zijn daarbij vaak
controversieel. Ik begin mijn voordracht bijna altijd met te vragen naar de
meningen in de zaal. Dat opinieonderzoek herhaal ik na mijn lezing.

Het publiek gelooft kennelijk meestal geen snars van mijn positieve verhaal,
want de meningen blijven even negatief als ze waren. Ik probeer uiteraard steeds
de objectieve wetenschapper uit te hangen die met veel cijfers aantoont dat de
kans op rampen te verwaarlozen valt. Maar na me de afgelopen tijd te hebben
verdiept in de manier waarop het publiek risico's inschat, begrijp ik
tegenwoordig waarom de tegenstanders van de biotechnologie meer worden geloofd
dan ik.

Cijfers blijken niet voor iedereen hetzelfde, zeker niet als het om relatieve
kansen gaat. Jan Modaal blijkt eerder voor een kans te kiezen van 1 op 1000 dan
1 op 100 om miljonair te worden. Want 1000 is meer dan 100. Logisch toch?

Zelfs artsen hebben moeite met dit soort cijfers. Leg ze voor: 0,5 procent kans
op een bepaalde kanker, een test bij de helft van de ziektegevallen positief en
een vals positieve uitslag bij 3 procent van de bevolking. De meeste artsen
schatten dan de kans op ziekte bij een positieve test op 50 procent. Het zal je
arts maar wezen, want de werkelijke kans is 8 procent. Bij mij daarom nog
nauwelijks cijfers in toekomstige lezingen.

Uit onderzoek blijkt dat een goed verhaal met een sterk plot zelfs de beste
cijfers doet verbleken. Wordt bovendien de slechterik gestraft en/of de held
beloond, dan zit je gebeiteld.

Een bekend voorbeeld van de waarde van een sterk verhaal komt uit de discussie
in de Verenigde Staten over de vraag of kinderen in vliegtuigen hun eigen stoel
moeten krijgen. Er waren namelijk twee vliegtuigongevallen geweest waarbij
peuters waren omgekomen die bij iemand op schoot hadden gezeten. Uit cijfers
blijkt dat het geven van een vliegtuigstoel aan ieder kind, vliegen voor een
gezin duurder maakt. Daardoor zullen meer reizen per auto worden gemaakt met een
kans op dodelijke ongevallen die vele malen groter is dan de kans op een
vliegtuigongeval.

Hoewel de harde cijfers pleiten voor het handhaven van het reizen op schoot,
besloot het Amerikaans congres tot een verbod daarvan na een hoorzitting waarbij
vooral de getuigenis van een stewardess zeer veel indruk maakte. Zij had het
tranentrekkende verhaal gebracht over het laatste ongeval.

Toen de noodlanding zich aandiende had de stewardess de moeder opgedragen het
kind voor haar op de grond te zetten en vast te houden. Ze vertelde geroerd de
moeder te hebben moeten tegenhouden naar het vliegtuig terug te gaan om haar
omgekomen kind te gaan zoeken. Kennelijk het perfecte drama om Amerikaanse
congresleden de harde feiten te laten negeren. Bovendien gaf het verhaal het
dode kind een gezicht terwijl de tientallen kinderen die door het besluit op de
autoweg het leven zullen laten, niet van te voren zijn aan te wijzen en anoniem
verstopt blijven in de ongevallenstatistiek.

Ook de tegenstanders van de biotechnologie hebben dit soort sterke verhalen.
Zoals van de eenzame wetenschapper die op geen enkel wetenschappelijke
bijeenkomst zijn verhaal mocht houden over ratten die dood gaan door genetisch
gemodificeerd voedsel. Een boycot door een wetenschap met veel eigen belangen in
de biotechnologie doet het dan veel beter dan de verklaring dat van zijn
testmethoden geen snars deugt.

U mag van mij voortaan bij voordrachten verhalen verwachten over zielige
kinderen die door biotechnologische wondermedicijnen van een vreselijke ziekte
genezen. Heb het hart eens om na afloop nog tegen de biotechnologie te stemmen.

LOAD-DATE: October 16, 2004

LANGUAGE: DUTCH

                           © 2004 PCM Uitgevers B.V.

                              33 of 125 DOCUMENTS

                                 de Volkskrant

                                October 14, 2004

Democratie: exportproduct?

BYLINE: MARCEL VAN DAM

SECTION: Forum; Pg. 13

LENGTH: 779 words


De Amerikaanse presidentsverkiezingen betekenen een nieuw dieptepunt in het
aftakelingsproces van de democratie. De democratie als concept voor zelfbestuur
van de burger is al een lang vervlogen ideaal. Maar de wijze waarop in de VS een
president wordt verkozen laat zien dat ook de vertegenwoordigende democratie
eigenlijk niet meer bestaat.

Een president wordt gekozen in een verkiezing waar ongeveer de helft van de
Amerikanen aan mee doet. Het systeem van verkiezing door kiesmannen die per
staat hun stem uitbrengen, leidt er niet zelden toe dat minder dan de helft van
die helft uiteindelijk de keuze bepaalt. Het actief kiesrecht, het recht om te
kiezen, werkt zo gebrekkig dat een president al lang niet meer een meerderheid
vertegenwoordigt.

Ook het passief kiesrecht, het recht om verkozen te worden, is een lachertje
geworden. Neem de wijze waarop kandidaten hun kandidatuur verwerven. Geld is
daarvoor de allesbeslissende factor. De enkele keer dat aan de voorverkiezingen
een armoedzaaier deelneemt sneuvelt die halverwege omdat hij te weinig
tv-reclame kan kopen. De laatste decennia zijn het bijna allemaal miljonairs
geweest die het tot kandidaat hebben gebracht.

Miljonairs hebben net geld genoeg om de voorverkiezingen te overleven. Om
vervolgens een verkiezingscampagne te kunnen voeren zijn honderden miljoenen
nodig. Zelfs Bush met zijn oliemiljoenen en Kerry met het Heinz-ketchup-geld van
zijn vrouw, zijn niet in staat of bereid zo veel geld op te hoesten. Daarom moet
er geld ingezameld worden. Talloze belangengroepen en bedrijven worden benaderd
om geld te storten. Die willen dat meestal wel doen als er iets tegenover staat.
In geen land ter wereld vloeit er zo veel geld van bedrijven in de kas van
politieke partijen of kandidaten als in Amerika. In de rest van de wereld noemen
we dat corruptie.

Inhoudelijk is de strijd om de kiezer ontaard in pure marketing. Eigen
opvattingen doen er nog nauwelijks toe. Het electoraat is door middel van
opinieonderzoek minutieus in kaart gebracht om iedere subdoelgroep maximaal te
kunnen bedienen, zonder de hoofddoelgroep voor het hoofd te stoten. Van iedere
doelgroep is bekend voor welke kreten men ontvankelijk is. Daar worden pakkende
oneliners voor bedacht die de hele campagne worden herhaald. Voor journalisten
die de kandidaten volgen, is het aanhoren van steeds dezelfde speeches met
steeds dezelfde oneliners en steeds dezelfde kwinkslagen een horreur.

Met cijfers wordt gruwelijk gemanipuleerd. Statistieken zijn altijd zo te kneden
dat op grond van dezelfde basisgegevens tegenstrijdige conclusies kunnen worden
getrokken. Het is voor de gewone burger niet na te gaan wat nu precies de
waarheid is.

De waarheid, ach. Wie bekommert zich nog om de waarheid. Het gaat om
beeldvorming. De moderne verkiezingscampagne in Amerika, vooral die van de
Republikeinen, bestaat vooral uit pogingen de persoon van de tegenstander zo
veel mogelijk in diskrediet te brengen. Karaktermoord heet dat. Sommige leugens
zijn zo vervlochten met de waarheid, dat het bijna onmogelijk is geworden niet
te geloven dat er iets van waar is. En dat is de bedoeling. Twijfel wekken aan
de integriteit van de tegenstander.

'The winner takes all', in de Amerikaanse democratie. De winnaar heeft het
alleen voor het zeggen. Dat betekent dat de gekozen president een regering vormt
die uitsluitend bestaat uit mensen die hem blind zullen dienen. Een goede
president mag op tegenspraak hopen, maar hij hoeft het niet te vrezen. Des te
overtuigder een president is, des te meer zal hij worden gevoed met gegevens die
zijn overtuiging schragen. Zie de aanloop naar de door Bush gewenste oorlog
tegen Irak.

In Europa is het met de democratie niet veel beter gesteld. Weliswaar is in ons
werelddeel gemiddeld genomen de politieke cultuur iets beschaafder, maar daar
staat tegenover dat de relatie tussen verkiezingen en de regeringsmacht een stuk
diffuser of zelfs afwezig is. Kijk naar Brussel.

Ondanks al die bedenkingen woon ik veel liever hier of in Amerika dan in de rest
van de wereld. Maar is dat vanwege de democratie of heeft het te maken met de
vertrouwde cultuur, de gemeenschappelijke geschiedenis en de gewenning aan een
hoog niveau van welvaart en voorzieningen? Of zijn die zaken zo vervlochten dat
het een niet denkbaar is zonder het ander?

Misschien wel. Maar voor de rest van de wereld is de democratie nooit onderdeel
van de cultuur of de geschiedenis geweest. En zou het optreden van de Amerikanen
in Irak of van Israel in de Palestijnse gebieden echt als een aanbeveling voor
de democratie worden gezien? Is het zo onbegrijpelijk dat men er niet om zit te
springen?

LOAD-DATE: October 14, 2004

LANGUAGE: DUTCH

                           © 2004 PCM Uitgevers B.V.

                              34 of 125 DOCUMENTS

                                 de Volkskrant

                                October 1, 2004

Niet creatiever, wel meer passie ; Reportage

BYLINE: VAN ONZE VERSLAGGEEFSTER KIM VAN KEKEN

SECTION: Economie; Pg. 7

LENGTH: 1054 words

DATELINE: AMSTERDAM


Vakbeweging warmt Nederland op voor massademonstratie in Amsterdam

Morgen moet het gebeuren op het Museumplein: een massaal protest tegen het
beleid van het kabinet. De vakbeweging heeft Nederland opgewarmd. 'Het wordt
steeds leuker.'

Afgelopen juni, in de Rotterdamse haven: de FNV en oppositiepartijen PvdA,
GroenLinks en SP spreken de havenarbeiders toe. Het is de eerste scene in een
serie die tot een hete herfst moet leiden. Opvallendste verschijning op de kist
is LPF-leider Mat Herben met het motto: 'Dit kabinet heeft geen hart. Doe
fiscaal iets voor Jan Modaal.' Herben is sindsdien niet meer bij de
vakbondsacties gesignaleerd.

Na die havenbijeenkomst blijft het drie maanden stil.

Tot vakcentrales FNV, CNV en MHP eind augustus de campagne Nederland Verdient
Beter lanceren. De drie leiders, FNV'er Lodewijk de Waal, CNV'er Doekle Terpstra
en MHP'er Ad Verhoeven, moeten zichtbaar aan elkaar wennen. Onhandig spelden ze
elkaar de driehoekige actiebutton op. Vanaf dat moment moeten ze samen het land
in om het volk 'warm te maken', met kleine acties, georganiseerd door de
tientallen bonden van de vakcentrales en duizenden kaderleden. In krap een maand
tijd moet elk bedrijf in Nederland worden bezocht. Iedere werknemer moet zich
persoonlijk door de vakbeweging aangesproken voelen, is het idee.

Zo staat De Waal op dinsdagmiddag 16 september voor de Haagse Poort. In het
kantorencomplex van grote banken en verzekeraars staat hij op een metalen kist,
met bezorgde trekken op het gezicht. 'Ik heb ook voor een verzekeraar gewerkt.
Ooit werd daar opgeroepen tot staking, daar kwamen twee man op af.'

Uiteindelijk luisteren honderden medewerkers van banken en verzekeraars naar het
vakbondsrelaas. 'De maat is vol.' Applaus volgt, tot verbazing van De Waal zelf.
'Het is niet eerlijk dat de onderkant van de samenleving alles moet inleveren en
de top niets', zegt hypotheekadviseur Jurgen (40). Hij heeft 'wel sympathie'
voor de vakbeweging. Protesteren gaat echter te ver. 'Ik heb goede faciliteiten
bij mijn werkgever, daar hoef ik niet de barricaden voor op te gaan.'

Zo gelaten als de bankiers reageren, zo woedend worden agenten tijdens een
opwarmbijeenkomst op het hoofdkantoor van de politie Haaglanden. Gerrit van de
Kamp, bestuurder van de Nederlandse Politiebond, komt uitleggen dat 'deze sector
het hardst wordt getroffen'. Het vervroegd pensioen verdwijnt en de collectieve
ziektekostendekking voor de politie wordt geschrapt. 'Alsof Unive een ME-er wil
verzekeren...'

De toehoorders zijn verbouwereerd. 'Dit kan toch niet waar zijn, we worden mooi
genaaid', roept een agent. Een collega reageert met 'heeft dan niemand in de
afgelopen maanden de krant gelezen?'. Door de Wolff van de Politie Vakbeweging
Haaglanden zegt van wel. 'Veel mensen beseffen pas op deze
voorlichtingsbijeenkomsten dat het menens is.'

Actie, willen de honderd aanwezigen, en wel harde actie. 'Ik ga niet meer met
een vakbondspetje op liedjes zingen en voor lul staan', roept een forse, kale
man. 'We gooien gewoon de boel plat.' Van de Kamp legt uit dat de politie niet
zomaar kan staken, maar belooft dat de acties van de politie 'niet te
zoetsappig' zullen zijn.

FNV Bondgenoten, de grootste bond van de FNV, trommelt ondertussen de jeugd op
voor een rapbattle. Zaterdagavond in de Rode Hoed in Amsterdam, vlak voor de
grote manifestatie in Rotterdam, komen honderd jongeren bijeen om teksten te
bedenken tegen het kabinet: Me rug is even krom als prepensioen/ linkerlong
ingeklapt/ want naast vervolg WW wordt ook arboshit geschrapt.

De Waal heeft dat weekend vooral de ogen gericht op Rotterdam. Maandag moet de
dag worden. Als niemand komt opdagen, kan de vakbeweging de campagne wel
stopzetten. Maar ze komen, met tienduizenden tegelijk over de Willemsbrug en
Erasmusbrug, naar de Coolsingel.

Een opvallende mix trekt voorbij: een vrouw in burqa met een FNV-lintje om het
hoofd, getatoeeerde bouwvakkers, mannen in pak, jongeren, ouderen, allochtonen
en een handjevol communisten. Linkse politici spreken de menigte toe en dansen
op het podium met de vakbondsbonzen.

Een week later in Amsterdam zijn het wel weer de traditionele vakbondsleden die
staken: medewerkers van het openbaar vervoer, bouwvakkers, havenwerkers en
brandweerlieden.

Sinds 'Rotterdam' is de media-aandacht enorm. Netwerk, Kopspijkers, Barend en
Van Dorp; er gaat geen dag meer voorbij zonder Lodewijk, Doekle of Ad op tv,
radio of in de kranten.

Vanaf dat moment reageert de politiek, waar de vakbonden dankbaar gebruik van
maken. Minister De Geus van Sociale Zaken die in Netwerk zegt dat 'hij ook wel
eens financiele keuzes moet maken', en later in NRC Handelsblad dat 'het geen
ramp is om je baan te verliezen'. De vakbeweging gebruikt de reacties gretig
tijdens de toespraken. 'Dit kabinet luistert niet, is arrogant.'

De vakbeweging werkt aan zijn comeback danzij ouderwetse opwarmbijeenkomsten.
Maar ook dankzij de ministers. 'Dit kabinet heeft een overdosis aan arrogantie',
zegt Sorin Simion (42) uit Goor. Daarom gaat hij op 2 oktober naar de Dam. Een
loodgieter vertelt dat hij naar Rotterdam kwam, alleen al omdat minister Zalm
van Financien zei dat er 'toch niemand zou komen'.

Een dag na 'Rotterdam' spreekt FNV-bestuurder Ben Roodhuizen duizend arbeiders
toe voor het hoofkantoor van Akzo Nobel in Arnhem. 'Het was de vakbeweging die
het volgens dit kabinet niet heeft begrepen. Lodewijk de Waal was de kop van
Jut. De acties van de laatste dagen bewijzen juist dat het kabinet ons niet
begrijpt.' In het centrum van Arnhem doet Henk van der Kolk, bestuurder van FNV
Bondgenoten, er later nog een schepje boven op: 'Balkenende had links al geen
poot meer om op te staan, nu heeft 'ie dat rechts ook al niet meer.'

Drie maanden geleden was het nog de vakbeweging die geen poot had om op te
staan. Dat was tenminste de publieke opinie. Creatiever zijn de bonden er
sindsdien niet op geworden, maar er is wel meer passie.

Die slaat over op de werkvloer. De uitleg werkt, ook tot verbazing van de
vakbeweging zelf. Doekle Terpstra zegt 'dat het vertrouwen in de vakbeweging
weer is versterkt'. Ook hij is verrast door de plots brede steun. 'En het
actievoeren wordt steeds leuker.'

Demonstranten in Amsterdam, afgelopen maandag. FOTO JEAN-PIERRE JANS - DE
VOLKSKRANT

LOAD-DATE: October 1, 2004

LANGUAGE: DUTCH

                           © 2004 PCM Uitgevers B.V.

                              35 of 125 DOCUMENTS

                                 de Volkskrant

                               September 29, 2004

Danny ; Televisie

BYLINE: WIM DE JONG

SECTION: Service; Pg. 19

LENGTH: 448 words


Voor je gevoel had heel Nederland het dinsdag over de Hazes-herdenking van de
avond ervoor in de Arena. Geen wonder ook natuurlijk met ruim vijf miljoen
kijkers. Maar evengoed hoorde je er, met uitzondering van de late uitzending van
Editie NL op RTL4, gisteren in de actualiteitenrubrieken weinig of niets over.
Raar, want die lijkkist op de middenstip van het voetbal en de 50 duizend
huilende Nederlanders daaromheen hebben toch tv-geschiedenis geschreven. En ook
de soms schaamteloze registratie van de 'ceremonie' (camera zoekt de tranen van
Wendy van Dijk als haar ex Xander de Buisonje Zij gelooft in mij zingt) door de
TROS had hier en daar nog wel een nabesprekinkje verdiend.

Maar goed, Dre is dood en met zijn vijf miljoenen moeten we de draad opnieuw
zien op te pakken. De intellectuele helft van het land kijkt weer gewoon niet
naar tv, of pakt bijvoorbeeld alleen de Algemene Beschouwingen bij Netwerk mee.
En het gewone volk huilt nog uit in de kroeg, heeft de aandacht alweer verlegd
naar de Champions League, of zoekt inmiddels weer zijn toevlucht tot het meer
gebruikelijke tv-lief en -leed op een zender als SBS6. Daar is sinds een paar
weken weer een nieuwe datingshow gestart onder de naam Danny, de miljonair.
Eerste aflevering ervan helemaal niet gezien, maar dat blijkt helemaal niet erg.
Je kunt op elk moment instappen, want het procede lijkt op alle andere
boy-meets-girl-programma's van de laatste jaren. Danny is
strandstoelen-stapelaar in Scheveningen, maar doet voor twaalf
huwelijkskandidates net of hij miljonair is. Zijn harem is bijeengedreven op een
buitenlands kasteel en daar met elkaar in een strijd verwikkeld om Danny's hand.
Net als in Expeditie Robinson en Big Brother zijn we getuige van de afvalrace,
en wat daar allemaal aan gekonkel, wanhoop en gejank bij de 'dames' aan te pas
komt. Dat is niet veel hoor, trouwens. Danny's meisjes zijn allemaal 'spontaan',
'lief', 'ondeugend', 'meegaand' en 'behulpzaam'. En aan het eind van elke
aflevering blijkt er een meisje alsnog niet zo spontaan, en wordt ze snotterend
de deur gewezen. Van de dames die achterblijven, heeft ze dan hooguit het
litteken op de ziel gekrast gekregen dat ze 'biseksueel' is. Of dat ze te veel
champagne zuipt.

Volslagen oninteressant om te volgen en met een heel bedenkelijk
waarheidsgehalte. Toch maar blijven kijken, want na Danny, de miljonair volgde
nog Meer dan de vrouw van. Danielle Overgaag op bezoek bij partners van rijke en
beroemde Nederlandse mannen. Gisteren met mevr. Heinsbroek en mevr. Stenders
(die van de dj). Aardige en ook interessante vrouwen met een eigen verhaal. Er
is nog leven dus als je tegen een miljonair bent aangelopen.

LOAD-DATE: September 29, 2004

LANGUAGE: DUTCH

                           © 2004 PCM Uitgevers B.V.

                              36 of 125 DOCUMENTS

                                 de Volkskrant

                               September 25, 2004

Christelijk

BYLINE: GOIRLE J. VAN LOON

SECTION: U pagina; Pg. 19

LENGTH: 128 words


Het kabinet bezuinigt goed en dat moet ook, anders gaat Gerrit in Europa op zijn
bek. Door de mensen langer te laten werken gaan ze eerder dood, strenge
keuringen voor de WAO betekent doorgaan met werken tot de dood. De eigen
bijdragen in de zorg gaan omhoog, de wachtlijsten gaan omlaag en er komt veel
geld beschikbaar voor projecten als de JSF-straaljager, de Betuwelijn en voor
Europa natuurlijk waar we allemaal voor zijn.

Door het afschaffen van de gouden handdrukken voor het gewone volk komt er meer
geld vrij om de managers van grote ondernemingen af te kopen.

We houden dan een kleine rijke elite over die dan door het storten van geld op
de Robin-Hoodrekeningen toch goed kan doen voor ons arme stakkers. Dat is pas
'christelijke politiek'.

LOAD-DATE: September 25, 2004

LANGUAGE: DUTCH

                           © 2004 PCM Uitgevers B.V.

                              37 of 125 DOCUMENTS

                                 de Volkskrant

                               September 25, 2004

Ergens tussen droom en daad

BYLINE: TEKST MARINA DE VRIES . FOTOGRAFIE MARCUS KOPPEN

SECTION: Magazine; Pg. 22

LENGTH: 2761 words


Op steeds meer locaties is het mogelijk huizen te bouwen naar eigen inzicht,
zelfs zonder bemoeienis van welstandcommissies. De droomhuizen schieten nog niet
uit de grond: de realiteit is dat zelfbouwers concessies moeten doen. Aan het
budget, aan de architect en aan elkaar. 'En waar moet nou dat huis staan?'

Een Belg is geboren met een baksteen in zijn buik. Wie rond zijn dertigste geen
eigen huis heeft, is een loser. En wie ook maar even de kans krijgt, bouwt zelf.
Met familie, vrienden en buren; op het weiland om de hoek. Iedere Belg weet dan
ook hoe zijn favoriete huis eruit ziet. Hij heeft daar immers van jongs af aan
van gedagdroomd.

Maar zijn noorderbuur? Tot voor kort was het in ons land alleen voor de puissant
rijken weggelegd om een huis naar wens te bouwen. Pas sinds voormalig
staatssecretaris Volkshuisvesting Remkes het 'wilde wonen' omarmde en tot
politiek verklaarde, gaan steeds meer ge meen ten over tot het aanbieden van al
dan niet 'welstandsvrije' kavels voor de gewone man. De eerste resultaten zijn
van Amsterdam tot Rotter dam en van Den Haag tot Roermond te zien.

Maar hoe ziet dat er eigenlijk uit, je zelf te bouwen droomhuis? Word je bij je
eerste standaard nieuwbouwhuis al besprongen door de hoeveelheid keuzes (welke
tegels, welke vloer, welke trap, welk sanitair, welke keuken, welke wasbakken,
welke kranen), bij een zelf te bouwen droomhuis dreig je al gauw hopeloos te
verzuipen in de mogelijkheden. Waar plaats je bijvoorbeeld de ramen, de muren,
de woonkamer, het huis zelf? Waar begin je, en vooral, waar begin je aan?

Glazen woonhuis

Het begint bij de behoefte om een eigen huis te bouwen, zegt Ineke Hofer (1963),
zelfstandig coach en consultant. Met man en twee kinderen woont zij sinds
februari op het Kleine Rieteiland van de Amsterdamse Vinex-wijk IJburg. Haar man
kreeg de kriebels in hun standaard nieuwbouwwijk in Ouderkerk aan de Amstel. Is
het niet leuk om zelf te bepalen hoe je wonen wilt?, vroeg hij zich af.

Hofer haakte in. Maar ze wilde er wel op vooruitgaan en had dus een hoop noten
op haar zang. Hij wilde een badkamer voor zichzelf. Zij wilde een dichte keuken,
een eigen werkkamer op de begane grond en een apart hok voor de was. 'Daar is
ons huwelijk bijna op gestrand', vertelt ze op de bank van haar glazen woonhuis,
met zicht op lucht en water. 'Mijn man Klaas en de architect wilden de
wasmachine achter een deur, ik wilde een aparte kamer.'

Toen ook de locatie was bepaald - IJ burg, dicht bij de Amsterdamse cultuur en
smeltkroes - volgde de zoektocht naar een architect. Het lijkt romantisch om je
eigen droomhuis te tekenen, met de troffel in de hand je muren te metselen en je
schoonvader in te schakelen als stukadoor, in de praktijk waagt zich daar
slechts een enkeling aan.

Hofer toog naar de Heilige Huisjes-woon markt van het Nederlands Architectuur
Instituut in Rotterdam, waar de architecten zich in kraampjes presenteren, ging
op excursie naar de wild-wonenwijk in Almere, shopte op internet en was er snel
uit: architecte Claudia Schmidt had een geraffineerd, strak voorbeeldhuis
gemaakt voor IJburg en ze wilden per se strak. Voordeel: Schmidt kende de
specifieke regels voor de kavels van het Kleine Rieteiland, ze kende de
betrokken ambtenaren en het klappen van de zweep. Nog een voordeel: ze was een
beginnend architect. 'Je kunt wel naar een Van Berkel of Dam stappen, maar dan
betaal je ook voor hun dure auto's en chique kantoren. Nu was er een goede
prijsafspraak te maken.'

Knettergek

Drie vakantieweken duurde het dromen, daarna wachtte de realiteit. Bij de
allereerste afspraak met de architecte lag de zelfgetekende plattegrond binnen
tien minuten in de prullenmand. Te onhandig. Ge maakt zonder inzicht in de
bouwtechniek: 'We hadden de toiletten zomaar ergens neergezet.'

De begeerde vide in de hal kwam er niet, de riante, hoge woonkamer op het
noorden ('gewoon op de begane grond, dat vind ik praktischer met kleine
kinderen'), de dichte keuken, de werkkamer, de kamer voor de was en de vier
slaapkamers boven kwamen er wel. Uiteindelijk was de plaats van de ramen
volkomen vanzelfsprekend, vertelt Hofer: op het zuiden ligt de straat, aan de
zijmuren grenzen de woningen van de buren. Resteert het noorden, koel en licht.

Heel gelukkig is Hofer met haar huis van glas, staal en beton (inclusief
afgekochte erfpacht 8,5 ton), maar een droomhuis? Bestaat niet. 'Je moet altijd
concessies doen.' Aan elkaar. Aan je budget. Aan de architect. Want die wilde
zich met oog op de uitstraling ook graag bezighouden met de keuzes in huis.
Schmidt kwam niet alleen met de prachtige, vierkante ruimten, maar ook met de
juramarmeren, gewolkte vloer (zo kostbaar dat de spiegels, de kastenwand en het
dakterras tijdelijk moesten wijken), met de glazen scheidingswand tussen hal en
kamer en de roestvrijstalen greepjes. Ze bemoeide zich zelfs met de tegels in de
kinderbadkamer. Die zijn blauw, tot verdriet van dochterlief die een
regenboogmozaiek voor ogen had. 'Ik moest daar wel aan wennen', beaamt Hofer.
'Uiteindelijk heeft het heel goed uitgepakt en ons een hoop werk bespaard. Als
je overal zelf wilt shoppen, word je knettergek.'

Volkomen leken

Als alles meezit viert Arent Maring, (1972) projectbegeleider bij een grafisch
bedrijf, met zijn vrouw Ilona Nieboer (1965, freelance journalist) en hun twee
kinderen Sinterklaas in hun vrijstaande huis op Steiger eiland, ook IJburg. 'Met
twee slaapkamers werd ons huurhuis te krap. Onze wens, een regulier huis met
tuin, was financieel niet haalbaar.' Nieboer: 'De prijzen waren net explosief
gestegen. We zagen op internet dat er op IJburg zelfbouwkavels werden uitgegeven
en dachten: misschien is dat de oplossing.'

Het gevoel van vrijheid duurde maar even. Nieboer: 'We dachten in het begin dat
we een heel voetbalveld tot onze beschikking hadden.' Maring: 'Totdat we onze
auto op een grasveld parkeerden, de maten van de kavel uittekenden en dachten:
en waar moet nou dat huis staan?'

Nog voordat ze met een architect spraken, wisten ze wat ze wilden: vier goede
muren, liefst van baksteen, een tussenvloer en een dak. Maring: 'Desnoods zouden
we in het huis kamperen. Als de basis maar goed is, vonden we, dan komt de rest
vanzelf.' Toch hebben ze niet overwogen hun wens - een eenvoudige, goedkope en
toch goede constructie - zelf vorm te geven en te bouwen. 'Wij zijn volkomen
leken. Het klinkt raar, maar ik weet niet eens hoe een huis wordt gemaakt, dat
een muur bestaat uit een buiten- en een binnenmuur en isolatie.'

Na een korte rondgang langs cataloguswoningen en architecten kwamen ze terecht
bij Jan Jonkers, architect en buurman van Nieboers beste vriendin. Omdat zijn
portefeuille hen aansprak, omdat het persoonlijk klikte, omdat hij een klein
bureau had en daarmee te betalen was. Nieboer: 'Het is heel fijn een architect
in te schakelen. Al pratend merk je wat je mooi en niet mooi vindt.' Ma ring:
'Nu krijgen we iets unieks, dat is toch de lol van een eigen huis bouwen.'

Onverkoopbaar

Uiteindelijk bleek de indeling het meest tijdrovend en gecompliceerd. De
architect had een plattegrond getekend die inspeelde op hun wensen: een breed,
licht huis, met voldoende privacy en niet zo persoonlijk dat het onverkoopbaar
wordt. Een soort vesting, zegt Nieboer, die er van buiten ontoegankelijk
uitziet, maar van binnen heel open is.

Dus lagen berging en badkamer als een buffer aan de straat, om de woonkamer aan
het oog te onttrekken. Alleen: het voelde niet goed. Om haar gevoel te toetsen,
zond Nieboer de plattegrond aan familie en vrienden met het verzoek hun
woonervaring erop los te laten. Daarmee werd haar vermoeden bevestigd. Ze wilde
de kinderen op straat zien spelen, zien wie er voor de deur staat; geen totaal
isolement. Ook een aantal frivoliteiten werd op advies van de kenners geschrapt.
Een vide? Leuk, maar niet praktisch. Een dakterras? Kostbaar en je zit er nooit
op.

Nadat de puzzel van de indeling was voltooid, bepaalden ze in tien minuten de
plek van de ramen: grote, openslaande deuren bij de eetkamer in de mooiste hoek
van de tuin, een raam op borsthoogte in de voorkamer om zelf de lucht te zien en
pottenkijkers buiten te sluiten. In vijf minuten beslisten ze over het door de
architect voorgestelde uiterlijk: ruwe baksteen met wit omrande, verdiepte
kozijnen die als een passe-partout om de ramen liggen. Uiteindelijk zijn ze voor
260.000 euro klaar, al komt daar nog jaarlijks 4000 euro erfpacht bovenop.

Ze ogen met de finish in zicht onvermoeibaar, fris en enthousiast. Hun nuchtere
kijk, hun budgettaire beperkingen, hun vermogen om in korte tijd knopen door te
hakken, is ze de afgelopen anderhalf jaar goed van pas gekomen. Dat het niet bij
iedereen van een leien dakje gaat en dat sommige zelfbouwers de overspannenheid
nabij zijn, verbaast ze niet. Eigenlijk is een eigen huis bouwen het moeilijkste
dat er is, verzucht Nie -

boer. Het is nooit goed genoeg. Hun tips: wees duidelijk over je uitgangspunten,
maak er geen levenswerk van en probeer je vooral niet overal mee te bemoeien.
En, niet onbelangrijk: houd rekening met eenderde extra kosten. Met de
bouwkosten in folders, tijdschriften en boeken kom je er niet. Daar bovenop
komen een rits aan leges, architectenkosten en dubbele woon lasten.

Nachtmerrie

Als de huidige regering de door voormalig staatssecretaris van Volkshuisvesting
Remkes ingeslagen koers volgt, zal vanaf 2005 een derde van de nieuw te bouwen
woningen in Vinex-wijken in zelfbouw worden uitgegeven. 'Dat is prachtig, he',
zegt Kick Schneiders (1955) vanuit zijn kantoor op een buitenplaats in Baarn.
'Dan moet de opdrachtgever-bewoner, die nog geen aannemers-offerte kan lezen,
een architect inschakelen en vervolgens een professionele pro

jectleider die je door het oerwoud voert dat bouwen heet. Die samen met jou de
aannemer selecteert, die bouwvergaderingen voert, budget en tijdsplanning
bewaakt, je langs de uiterst gecompliceerde regelgeving van de overheid en
mogelijk juridische procedures loodst. Dat scheelt een hoop nachtrust.'

Schneiders is bouwkundige en weet waarover hij het heeft. Zijn droom ontaardde
in een nachtmerrie.

Altijd al koesterde hij een droombeeld: een huis met Amerikaanse afmetingen,
sober en basaal. De luxe zit niet in balzalen of gouden kranen, de luxe zit in
de ruimte zelf. 'Als dan de unieke situatie zich voordoet om zelf een huis te
bouwen, grijp je natuurlijk je kans', zegt Schneiders. De plaatjes die hij laat
zien en die hij in eerste instantie met een architect heeft getekend, tonen een
in de grond verzonken villa van hout en glas met leistenen daken. Het interieur
is op maat gemaakt voor het gezin. De bewoners komen binnen via de berging: 'Dat
is ergonomisch. Hoef je niet je boodschappen door het hele huis te slepen.
Bovendien laten kinderen alles vallen zodra ze binnen zijn.' Een royale gang
voert naar de keuken, met open slaande deuren en open haard. 'Daarnaast komt een
grote tafel. Het is bij ons vaak de zoete inval. We houden van koken, van
converseren.'

Hun eigen slaapkamer met inloopkast en badkamer heeft, net als de open woonkamer
op de eerste etage, een eigen terras.

Schandaal

In 2001 stond niks de realisering van zijn droom in de weg. Ook de droomlocatie
was gevonden: een verwilderd stuk bouwgrond achter zijn kantoor, verstopt in het
bos. Om het karakter van het gebied zo veel mogelijk te behouden en het huis
vloeiend in zijn omgeving te leggen, huurde Schneiders het gerenommeerde
landschapsbureau van Mien Ruys in. Welstand vond het plan mooi ingepast, de
bouwvergunning werd verleend.

Maar de buren gooiden roet in het eten en tekenden bezwaar aan. Eind 2003 kregen
ze bij de Raad van State gelijk: het pad waaraan het huis ligt zou niet openbaar
zijn. De bouwvergunning werd vernietigd, een bouw stop werd van kracht.

Nog vijf weken bouwen en dan zou het huis voltooid zijn geweest (in totaal zo'n
1,5 miljoen euro). Het staat er triest en verlaten bij, met wapperend plastic op
de nog niet beklede buitenmuren. De gemeente heeft volgens Schneiders nog kansen
genoeg om de benodigde vergunningen te repareren, maar stelt zich op het
standpunt dat het geen prioriteit heeft. 'Dat is toch een schandaal?'

Bouwplastic

Ook bij Martijn van Nes (1968), financieel manager, was het huis vlak voor de
zomer nog gehuld in bouwplastic, inmiddels is het keurig afgebouwd en zitten de
zwart-witte trespabuitenplaten erop.

Hij heeft zijn huis 'gemanaged' zonder projectleider, maar begrijpt de tip van
Schneiders wel. Als hij tussendoor niet een paar maanden zonder werk had
gezeten, had hij het niet gered, zegt hij over de enorme hoeveelheid tijd die
met zelfbouwen is gemoeid. Nu kwam hij vanuit zijn woonplaats Scheveningen om de
twee dagen kijken en is de stress beperkt gebleven tot het gasbedrijf dat hem
van het kastje naar de muur stuurde, en de trap die niet op tijd werd geleverd.
'Daarvan ging je flink over de zeik', beaamt zijn vrouw Michelle Wijnants (1969,
communicatie-adviseur).

Cataloguswoning

Met hun twee kinderen wonen zij sinds deze zomer in Nesse lande, een Rotterdamse
welstandsvrije nieuwbouwwijk waar cataloguswoningen en design door elkaar staan.
Ook zij woonden te klein en konden op de reguliere markt niets betaalbaars
vinden.

Zelf een keer een huis bouwen leek Van Nes altijd al leuk. Hij zag een
advertentie, schreef in en zocht op internet naar cataloguswoningen. Maar een
modern, vierkant, licht huis bestond niet in catalogusvorm. Van Nes: 'Ik wilde
graag een designwoning, die eventueel een keertje in de bladen zou kunnen.'
Wijnants: 'Je investeert niet alleen geld en tijd, ook een deel van je
persoonlijkheid."

Via een gemeenschappelijke kennis stuiten ze op architect Clemens van Heerden.
Zijn persoonlijkheid sprak hen aan, net als zijn portfolio en hij woonde in een
zelfgebouwd huis in de buurt. Wijnants: 'Dat vonden wij heel gaaf en
gemakkelijk. Wat ik ook belangrijk vond: hij is zelf vader van twee kinderen.'

Hun droomplakboek, bijelkaar geknipt uit woontijdschriften en gescand van de
computer, heeft de architect niet eens doorgebladerd. Ze hebben vooral eindeloos
besproken wat ze wilden. Niet: kleine kamertjes als in het oude huis. Wel: hoge
plafonds, weinig deuren en drempels, zo open mogelijk, op het minimalistische
af. En een daklicht in de douche, met zicht op het Hollandse weer. Van Nes: 'Dat
hebben mijn ouders ook.'

Het eerste ontwerp werd afgekeurd. De ingenieuze patiobungalow was voor de
toekomst te krap en niet puber-proof. Wijnants: 'Ik ben ook jong geweest. Meiden
willen op den duur niet op dezelfde verdieping slapen als hun ouders.'

Knalgele muur

Het tweede ontwerp, met ruimer budget (565.000 euro inclusief eigen grond) en
een verdieping erbovenop, vonden ze onmiddellijk geweldig. Nog dagelijks kijken
Van Nes en Wijnants vol bewondering om zich heen: naar de open, ronde
bovenverdieping waar de kinderen slapen, naar de ingenieuze doorzichten, naar de
geraffineerd weggewerkte kozijnen, naar de metalen rand waarop het huis lijkt te
zweven en de knalgele muur in de woonkamer. Stuk voor stuk vondsten van de
architect.

Slechts van een keuze hebben ze spijt: de keuken die ze met het oog op
kostenbesparing in eigen beheer hebben genomen. 'Ter wijl onze aannemer
buitengewoon zorgvuldig werkte, kwam er van de keukenleverancier een knoeier die
die keuken net niet recht onder de lichtpunten heeft gemonteerd.' Met als
gevolg: dagelijkse ergernis.

Ook in het ontwerp had een aantal dingen anders gekund. Terwijl de kinderen
vanuit hun bad naar de einder kijken, staat een volwassene met zijn blote kont
voor het open raam. En de schuifdeuren naar de patio zouden andersom open moeten
gaan: nu waai je in de slaapkamer uit je bed. Maar dat is peanuts. Pas bij het
derde huis dat je zelf bouwt ben je tevreden, zegt Van Nes, en hij kijkt alsof
hij de smaak flink te pakken heeft.

Want dat is wat de zelfbouwers zeggen: voorlopig niet, eerst even bijkomen, maar
op den duur doen we het nog een keer. Het is kicken, al die keuzes, al dat
gepieker, dat wat je samen verzint werkelijkheid wordt, zegt Ineke Hofer.

Zelfs Schneiders geeft de moed niet op: 'Het kost ontzettend veel geld en
slapeloze nachten, maar ik heb nog altijd dat doel voor ogen: mijn eigen
droomhuis bouwen.'

Ineke Hofer, haar gezin (kleine foto) en hun glazen huis in de Amsterdamse wijk
IJburg.

Kick Schneiders en zijn gezin (kleine foto) mogen hun huis in Baarn niet
afbouwen.

Martijn van Nes, zijn familie (kleine foto) en hun huis in Nesselande,
Rotterdam.

LOAD-DATE: October 4, 2004

LANGUAGE: DUTCH

                           © 2004 PCM Uitgevers B.V.

                              38 of 125 DOCUMENTS

                                 de Volkskrant

                               September 24, 2004

Fortis trekt stekker uit leasebedrijf ; DSI stelt boze beleggers in het gelijk

BYLINE: VAN ONZE VERSLAGGEVER MERIJN RENGERS

SECTION: Economie; Pg. 9

LENGTH: 494 words

DATELINE: AMSTERDAM


Bankverzekeraar Fortis trekt de stekker uit Groeivermogen, een dochterbedrijf
dat haute finance producten voor de gewone man ontwikkelde. Deze week werd
Fortis door de klachtencommissie van het DSI veroordeeld tot het betalen van in
totaal 30 duizend euro schadevergoeding aan tien beleggers die
aandelenleasecontracten bij Groeivermogen hadden afgesloten.

Het personeel van Groeivermogen, dat onlangs verhuisde van Utrecht naar
Amsterdam, houdt zich alleen nog bezig met het afwikkelen van de 25 duizend
lopende contracten, bevestigt een woordvoerster van Fortis. 'Er worden geen
nieuwe activiteiten ondernomen.'

De deconfiture van Groeivermogen houdt verband met de problemen rond
aandelenlease, het beleggen met geleend geld. Boze beleggers zoeken na het falen
van bemiddelingspogingen hun gelijk bij de rechter of bij een klachtencommissie.
Dat levert Fortis imagoschade op, bovenop de juridische kosten en
schadevergoedingen die de bank moet betalen.

Die lopen op. Deze week werd duidelijk dat Fortis tien beleggers die door
Groeivermogen uitgedokterde aandelenleasecontracten hadden afgesloten,
schadeloos moet stellen. Dat blijkt uit een serie uitspraken die de
klachtencommissie DSI deze week heeft gepubliceerd.

In de tien afzonderlijke gevallen heeft DSI de klagers in het gelijk gesteld.
Zij hadden aangevoerd dat zij door de inmiddels in Fortis opgegane VSB-bank
valselijk waren voorgelicht over de risico's van hun beleggingen. DSI becijfert
de schade voor de beleggers op de helft van wat de beleggingsavonturen hen
hebben gekost. Daardoor moet Fortis ruim 30 duizend euro overmaken. De kosten
voor Fortis blijven binnen de perken, omdat de meeste beleggers verzekerd waren
tegen grote koersdalingen.

De bankverzekeraar overweegt in hoger beroep te gaan tegen het vonnis. DSI
probeert de vele aandelenlease-zaken tegen de Belgisch-Nederlandse bank zoveel
mogelijk op dezelfde manier te behandelen. Nu de klachtencommissie de beleggers
in tien opeenvolgende gevallen in het gelijk stelt, maken ook andere beleggers
die bij DSI over Fortis hebben geklaagd, een goede kans.

De vonnissen van DSI zijn daarnaast opvallend, omdat problemen rondom
aandelenlease zich tot nu toe vooral bij het Belgische Dexia, en in mindere mate
bij verzekeraar Aegon afspeelden. Fortis was de derde grote partij op deze
markt.

Groeivermogen heeft in totaal 105 duizend leasecontracten verkocht. Defam, een
andere Fortisdochter, verkoopt nog steeds aandelenleasecontracten. In totaal
leenden beleggers voor meer dan 700 miljoen euro van Fortis om te beleggen.

Groeivermogen is een van de laatste parels uit de kortstondige bloeiperiode van
de aandelenlease. Dexia, dat indertijd Legiolease, de grootste aanbieder van
beleggingen met geleend geld kocht, onderneemt geen activiteiten meer in
Nederland. Ook Aegon Financiele Diensten, de tak van de Haagse verzekeraar die
verantwoordelijk was voor aandelenlease, is ingrijpend gereorganiseerd.

LOAD-DATE: September 24, 2004

LANGUAGE: DUTCH

                           © 2004 PCM Uitgevers B.V.

                              39 of 125 DOCUMENTS

                                 de Volkskrant

                               September 22, 2004

Nibud: minima gaan er meer op achteruit

BYLINE: VAN ONZE VERSLAGGEEFSTER YVONNE DOORDUYN

SECTION: Binnenland; Pg. 3

LENGTH: 489 words

DATELINE: DEN HAAG


Minima gaan er meer op achteruit dan het kabinet voorspelt. Een echtpaar met
alleen AOW verliest 1,1 procent aan koopkracht. Het kabinet gaat uit van 0,25
procent. Dat stelt het budgetvoorlichtingsbureau Nibud. 'De berekeningen van het
kabinet zijn onrealistisch'.

Het verschil komt voort uit de 'niet-generieke' koopkrachteffecten, die het
kabinet niet meetelt. Het gaat om inkomenseffecten als gevolg van bezuinigingen
in de huursubsidie, de no-claimregeling in de zorg, het vervallen van de
pc-priveregeling en het invoeren van de nieuwe kinderopvangwet. 'Die regelingen
gelden niet voor iedereen. Hoe het gemiddeld uitpakt, is moeilijk te berekenen',
verklaart een woordvoerder van het ministerie van Sociale Zaken.

Volgens het Nibud is het bijvoorbeeld bij ouderen met alleen AOW gerechtvaardigd
om de ingrepen in de huursubsidie en de zorg mee te tellen. Dit niet doen, vindt
het Nibud 'niet realistisch'.

Voor het derde achtereenvolgende jaar gaat vrijwel iedereen er in koopkracht op
achteruit. Alleen mensen met een eigen huis, die hun hypotheek volledig hebben
afgelost, kunnen volgens het Nibud een koopkrachtstijging tegemoet zien.

Jan Modaal met twee kinderen en een huurhuis verliest 1,1 procent (21 euro per
maand). Voor een alleenstaande in de WAO (jaarinkomen 17 duizend euro) rekent
het Nibud op een koopkrachtdaling van 1,9 procent (min 20 euro). Tweeverdieners
(drie keer modaal) met een koophuis leveren 1,2 procent in. Een
anderhalfverdiener met twee kinderen en een koophuis moet het doen met 0,7
procent minder.

Volgens de vakbeweging creeert het kabinet in zijn bezuinigingsdrift een harde
samenleving zonder oog voor sociaal zwakkeren. 'Het kabinet kraakt de
samenleving en de solidariteit', aldus CNV-voorzitter Doekle Terpstra.
'Onrechtvaardig, onacceptabel en onuitvoerbaar', vat FNV-voorman Lodewijk de
Waal zijn kritiek samen. 'De opeenstapeling van lastenverzwaring en
bezuinigingen levert geen bijdrage aan het economisch herstel.'

Volgens werkgeversorganisatie VNO-NCW is de hervorming van de economie
onontkoombaar en is er geen alternatief. 'Het is veranderen of verarmen', aldus
VNO-NCW. MKB-Nederland, de brancheorganisatie voor het midden-en kleinbedrijf,
is kritischer. 'De richting is goed, maar verkeerde maatvoering brengt onrust en
onbalans in de economie.

De politie toont zich positief over de kabinetsplannen. Er is waardering voor de
extra aandacht voor jeugdcriminaliteit, veelplegers en de uitbreiding van de
celcapaciteit. Volgens universiteiten en studenten doet het kabinet met de
bezuinigingen op het hoger onderwijs afbreuk aan het eigen streven te investeren
in de kenniseconomie.

Artsenorganisatie KNMG gaat akkoord met het idee achter de kabinetsplannen: het
vergroten van de eigen verantwoordelijkheid van patienten en consumenten. De
artsen denken wel dat de lastenverzwaringen een belemmering vormen voor de
toegankelijkheid van de zorg.

LOAD-DATE: September 22, 2004

LANGUAGE: DUTCH

                           © 2004 PCM Uitgevers B.V.

                              40 of 125 DOCUMENTS

                                 de Volkskrant

                               September 13, 2004

Operagraaf zit in Apeldoorn op de fiets

BYLINE: HUIB RAMAER

SECTION: Kunst; Pg. 12

LENGTH: 520 words


Met een koor dat een jacht uitbeeldt in de verte, terwijl de menselijke prooi
van de opera, Luisa, weerloos op de voorgrond zit, kondigt zich in Luisa Miller
het meesterschap aan van latere Verdi-opera's als Rigoletto en La Traviata.

De Nationale Reisopera hield met Luisa Miller afgelopen zaterdag de pas
opgeleverde nieuwe zaal van Schouwburg Orpheus ten doop, die op 18 november
officieel wordt geopend. Scenewisselingen duurden soms lang, en het publiek
bewoog zich nog onwennig over de hoog uitgevallen traptreden van deze creatie
van architect Herman Hertzberger. Maar zowel het uiterlijk als de akoestiek
betekenen een verrijking van het zalenlandschap in het Oosten.

Dreigend, met gebalde vuisten in de lucht, staan 'gewone burgers' bij de
Reisopera tegenover graaf Walter. Het volk is woedend en pikt de onderdrukking
niet langer. Zo ziet het krachtige slotbeeld eruit in de productie waarmee De
Reisopera het nieuwe seizoen begint.

Luisa Miller, een betrekkelijk onbekend gebleven opera van Verdi, markeert een
keerpunt in diens ontwikkeling. Gebaseerd op het treurspel Kabale und Liebe
('intrige en liefde') uit 1784 van de Duitse toneelschrijver Friedrich Schiller,
verklankt het niets meer of minder dan een aanklacht.

Schiller vernieuwde het toneel door gewone burgers en buitenlui op te voeren als
zelfstandige individuen, die er, wie had dat gedacht, oprechte en verheven
gevoelens op na bleken te kunnen houden. Verdi's librettist, Salvatore
Cammarano, had er zijn eigen ideeen over en sneed drastisch in de intriges en
karakters voor Verdi's opera, die in 1849 te Napels in premiere ging. Om de
censuur van de Napolitaanse machthebbers van 1849 niet in de kaart te spelen,
plaatste Cammarano de handeling bovendien terug in de tijd, naar een 17e eeuws
dorpje in Tirol dat wordt bestierd vanuit het kasteel van ene graaf Walter.

Regisseur Arnaud Bernard haalt op zijn beurt de handeling weer naar het Italie
van pakweg 1930. In het 'kasteel' staat een biljart. Moderne paperazzi met
notitieblok en camera zijn getuigen van een feestje waarin de oude adel niet
meer onkwetsbaar is. De zoon van 'graaf Rodolfo' bezoekt het dorpsmeisje van
zijn dromen Luisa op de fiets.

Natuurlijk wil de graaf zijn zoon koppelen aan Federica, de rijke weduwe van een
gesneuvelde hertog. Met de intrigant Wurm smeedt hij een plan om zijn liefde
voor Luisa te ondermijnen.

De Poolse sopraan Elzbieta Szmytka schittert als de arme Luisa. Ze bouwt haar
rol prachtig op en werkt nauw samen met de musici van Het Gelders Orkest in de
bak. Haar geliefde Rodolfo, de tenor Carlo Scibelli, is daarentegen van het
egocentrische type - loslopend wild voor de dirigent Brad Cohen en zijn musici.

Een ontdekking is de bij het gezelschap debuterende bariton Carmelo Corrado
Caruso, die als vader van Luisa Miller, samen met Szmytka voor hoogtepunten
zorgt in de briljante derde akte. Daar vormen het Gelders Orkest en de zangers
op het toneel pas echt een eenheid.

Luisa Miller van Verdi door de Nationale Reisopera en het Gelders Orkest o. l.
v. Brad Cohen. Orpheus Apeldoorn (11/9). Tournee.

LOAD-DATE: September 13, 2004

LANGUAGE: DUTCH

                           © 2004 PCM Uitgevers B.V.

                              41 of 125 DOCUMENTS

                                 de Volkskrant

                               September 7, 2004

Nationale Bespaartest spaart het milieu

BYLINE: VAN ONZE VERSLAGGEVER ADDY HENNEKES

SECTION: Economie; Pg. 9

LENGTH: 519 words

DATELINE: AMSTERDAM


Moet er bezuinigd worden thuis? Kies maar hoeveel. Tachtig euro? Of zelfs
dertienhonderd? Het is allemaal mogelijk met de Nationale Bespaartest van het
Nibud en Milieu Centraal, een informatiebureau voor consument en milieu. Want
bezuinigen kan niet alleen Den Haag, maar ook Jan-met-de-Pet. En dat doet hij
dan ook. Aanbiedingen worden uitgeplozen, supermarkten afgestruind. Geen
mogelijkheid wordt onbenut gelaten om geld te besparen.

Hoewel?

Veel koopjesjagers zien een belangrijk middel om geld te besparen over het
hoofd: zichzelf. Een gemiddeld huishouden kan makkelijk 650 euro besparen door
verstandiger om te gaan met gas, water en licht. Ook de auto wat vaker laten
staan scheelt behoorlijk in de portemonnee.

Dat zijn toch de bekende tips? 'Dat klopt', zegt Linda Nijenhuis van Milieu
Centraal, dat hoopt dat zuinige mensen meteen ook een beetje het milieu ontzien.
'En toch zijn maar weinig mensen zich ervan bewust hoeveel geld ze kunnen
besparen. Als een gemiddeld gezin al 650 euro kan terugverdienen, dan kan
iedereen fors besparen.'

Op het internet (www.nibud.nl) kan een lijst worden ingevuld met 29 vragen over
energieverbruik, omgang met voeding, rijstijl en de persoonlijke situatie. De
adviezen zijn onmiddellijk toepasbaar, zonder dure investeringen. De situatie
verschilt per soort huishouden.

Een gezin met twee jonge kinderen bijvoorbeeld gooit wel eens voedsel weg, maar
niet overdreven veel. De douche is voorzien van een waterbesparende kop en de
kinderen wordt op het hart gedrukt geen water te verspillen. Toch staat de tv
altijd stand-by en wordt de wasdroger altijd gebruikt. Ook moeten de kinderen
nogal eens weggebracht worden met de auto, ook al is het vlakbij. Dit gezin kan
zo'n 590 euro besparen door bijvoorbeeld de tv echt uit te zetten, de wasdroger
minder vaak te gebruiken en meer te fietsen.

Jonge tweeverdieners zonder kinderen zijn altijd onderweg met de auto. Ze hebben
geen tijd om te koken, dus gooien ze zeer geregeld voedsel weg. Spaarlampen zijn
er niet - te duur in aanschaf - en overal staan opladers voor telefoons
ingeplugd. De computer is dag en nacht online. Dit huishouden kan ruim 750 euro
besparen door op de snelweg tien kilometer minder snel te rijden, de computer
uit te schakelen en beter om te gaan met hun voedsel.

In tegenstelling tot de jonge tweeverdieners zijn ouderen overal zuinig op. Er
wordt alleen gewassen met een volle wastrommel, er wordt geen voedsel verspild
en een computer is er vaak niet. Omdat ze allebei wat kouwelijk zijn ingesteld,
staat de thermostaat op 22 graden, ook 's nachts. Zo'n huishouden kan zo'n 140
euro besparen door de thermostaat met een graadje of twee terug te brengen.

De eerste Nationale Bespaartest verscheen anderhalf jaar geleden. Er is een
nieuwe, verbeterde versie gemaakt vanwege de dalende koopkracht. Linda Nijenhuis
van Milieu Centraal: 'De test houdt rekening met persoonlijke omstandigheden en
is bovendien meer dan een wenk hoe het beter moet.' Het is een leidraad om meer
te besparen, stelt ze. 'Mensen hebben vaak geen idee hoeveel ze eigenlijk
verspillen.'

LOAD-DATE: September 7, 2004

LANGUAGE: DUTCH

                © 2004 PCM Uitgevers B.V.  All rights reserved.

                              42 of 125 DOCUMENTS

                                 de Volkskrant

                               September 3, 2004

Crisis of niet: Porsche gaat naar Rusland

BYLINE: VAN ONZE VERSLAGGEVER

SECTION: Economie; Pg. 7

LENGTH: 353 words

DATELINE: AMSTERDAM


De Duitse sportwagenfabrikant Porsche heeft in Rusland het heft in eigen hand
genomen. De onderneming liet donderdag weten een dochteronderneming te hebben
opgericht om te kunnen profiteren van de sterk groeiende verkoop van auto's in
het land.

Sinds 2000 is Porsche op de Russische markt present via een partner. Het is de
bedoeling dat de nieuwe dochteronderneming de komende maanden naast de bestaande
Porsche-vestiging in Moskou twee nieuwe showrooms in Sint-Petersburg en
Jekaterinenburg opent.

De beslissing van de Duitsers komt op een opvallend moment. Buitenlandse
investeerders zijn uitermate huiverig om geld in Rusland te steken door de
politieke en economische soap rond olieconcern Joekos.

De bedrijven zijn bevreesd dat hen hetzelfde lot zou kunnen wachten als Joekos,
dat onder meer via zware belastingheffingen onder curatele is geplaatst van de
Russiche overheid.

Zo niet Porsche. De Duitse autogigant heeft andere belangen en is nauwelijks
bevreesd voor druk van de Russische regering. De Duitsers willen namelijk graag
aan de immer sterke vraag naar luxe auto's in de Russische grote steden tegemoet
komen.

Want Joekos-crisis of niet: rijke Russen zijn gek op dure Westerse auto's,
vooral als die van Duitse makelij zijn. Sterker nog: de vraag naar luxe-goederen
in Rusland is op korte termijn zelfs onafhankelijk van hoe de Russische economie
er voor staat.

Dus doen westerse producenten van luxe producten als auto's, sieraden en
merkkleding nog steeds prima zaken in Moskou, Leningrad en de andere steden waar
de elite shopt.

En dat blijft voorlopig zo. De Russische toplaag, veelal rijk geworden in de
jaren van het wilde kapitalisme dat volgde op het ineenstorten van het
Sovjet-rijk, kan zich nog steeds prima een dure Porsche aanmeten. Zij zijn er de
afgelopen jaren, groei of krimp, prima in geslaagd de eigen broek op te houden.

Het is op termijn vooral de gewone man, die de prijs betaalt voor de
achterblijvende buitenlandse investeringen in de Russische economie. Behalve
natuurlijk als die toevallig een baantje vindt in de showroom. nieuwe Porsche

LOAD-DATE: September 3, 2004

LANGUAGE: DUTCH

                © 2004 PCM Uitgevers B.V.  All rights reserved.

                              43 of 125 DOCUMENTS



                                 de Volkskrant

                                August 30, 2004

Pakistaanse fotomodellen trotseren beschimping;
'Mijn vader heeft dagen niet met me gepraat' 'Altijd dezelfde mode Bekijk dit
borduurwerk eens'

BYLINE: Van onze medewerkster Sacha Kester

SECTION: Pg. 6

LENGTH: 1573 woorden

DATELINE: ISLAMABAD


Veel Pakistanen verachten fotomodellen. 'Wij zijn verschoppelingen', zeggen ze
zelf. Want hoe behoudend de mode in Pakistan ook is, de modellen valt dezelfde
minachting ten deel als prostituees. Toch zijn er jonge vrouwen die voor het vak
kiezen. 'Het is de vrijheid', zegt Naveen Naqvi, ex-fotomodel.

'Ze zijn behoorlijk irritant', geeft de 21-jarige mannequin Maha toe. Elke keer
als de meisjes opkomen, begint het publiek te joelen en te fluiten en de sfeer
doet meer aan een Miss Wet T-shirt-verkiezing denken dan aan een modeshow.
'Gelukkig zitten ze ver van het podium', zegt Maha. 'Anders gaan ze nog met
propjes gooien ook.'

Normaal gesproken wordt een modeshow in Pakistan (een fenomeen dat bij tijd en
wijle door de wet wordt verboden omdat het onislamitisch zou zijn) alleen voor
de elite gehouden. Die heeft tenslotte het geld om dure kleding te kopen en
staat iets toleranter tegenover westerse invloeden.

Maar vandaag is het Onafhankelijkheidsdag, en dat mag het gewone volk ook
vieren. Het loopt storm bij het evenement waarvan de modeshow van ontwerpster
Amna Malik een onderdeel is. De meisjes staan, in vol ornaat, achter de
coulissen te wachten tot ze weer op moeten. Hala friemelt aan haar zwaar
geborduurde jurk, Irum laat haar haren door iemand bijwerken en Rachel is bang
dat haar make-up is doorgelopen. 'Mijn ogen tranen', legt ze uit.

Later, als ze in de kleedkamer van jurk verwisselen, klagen ze verder over het
publiek. Niet dat de baldadige reacties hen verbazen. 'Wij zijn de
verschoppelingen van deze samenleving', zegt Irum Bukhari, het Pakistaanse
Gezicht van het Jaar, dramatisch. 'Modellen zijn, wat de meeste Pakistanen
betreft, gewoon hoeren.'

Zelf is ze toevallig in het vak terechtgekomen. De 22-jarige Bukhari werkte bij
een advertentiebureau toen een van haar collega's opmerkte dat ze bijzonder
fotogeniek was en moest meedoen aan de 'gezicht-van-het-jaar-wedstrijd'. 'In het
begin durfde ik het niet aan mijn vader te vertellen', biecht ze giechelend op,
'maar toen ik in de finale kwam, moest ik wel. Hij heeft een paar dagen niet met
me gepraat, maar daarna trok hij bij.'

Ze snapt het wel, en de andere meisjes in de kleedkamer knikken met haar mee.
'Onze vaders worden erop aangesproken', legt Hama uit. 'Alsof ze hun dochters
niet in toom kunnen houden.'

Irum vertelt hoe ze met haar familie op de luchthaven zat te wachten en er niet
genoeg stoelen vrij waren om naast elkaar te zitten. Haar vader zat dus een
eindje van haar af. De mannen naast hem begonnen over Irum te praten. 'Zie je
dat Daar heb je dat model', zeiden ze. 'Wát een slet! Dat haar familie het goed
vindt!'

In de modewereld zelf wordt er niet anders over de meisjes gedacht. 'Mijn zusje
gaat nooit modellenwerk doen - in nog geen honderdduizend jaar', zegt fotograaf
Faisal Farooqi. 'Als ik het aan mijn moeder zou voorstellen, zou ze dagenlang
niet tegen me praten.'

Farooqi, die zijn brood verdient met modefotografie, voegt eraan toe dat hij uit
een nette familie komt, waar van meisjes wordt verwacht dat ze studeren, trouwen
en een keurige baan zoeken - bijvoorbeeld als onderwijzeres. En dat betekent dat
de familie van Farooqi modern en liberaal is in een land waar de meeste meisjes
niet meer dan een paar jaar onderwijs krijgen, jong trouwen en na het huwelijk
niet meer buiten de deur mogen werken. Pakistan heeft slechte cijfers als het
aankomt op analfabetisme onder vrouwen; maar iets beter dan die van Somalië en
Afghanistan.

Een kleine bovenlaag staat zijn vrouwen toe te studeren en te werken, maar
modellenwerk is onacceptabel. Dat is niet vreemd in een land waar de meeste
vrouwen hun gezicht niet aan een buitenstaander laten zien. Een net meisje
draagt een sluier en in sommige gebieden zelfs een burqa. Het idee alleen al dat
een meisje zich laat fotograferen zodat vreemde mannen naar haar gezicht kunnen
kijken, of een modeshow lopen waarbij mannen haar lichaam kunnen zien bewegen,
is genoeg om haar over één kam te scheren met prostituees.

En dat terwijl Pakistaanse mode in westerse ogen uiterst braaf is. Tijdens de
modeshow zijn alle kledingstukken, afgezien van een enkele
'Oost-ontmoet-West'-blouse, een variatie op twee modellen. Het eerste is de
shalwar kameez, de wijde kleding die de nationale dracht van Pakistan vormt, het
andere is de choli lehenga, de lange rok met het topje waarin de meeste meisjes
trouwen.

'Altijd hetzelfde' Ontwerpster Amna Malik doet haar best om niet beledigd te
kijken. 'Maar kijk dan eens naar de hals van dit topje. En het borduurwerk op
deze sluier.'

Na een korte discussie geeft ze echter toe dat er weinig ruimte is voor de
variatie zoals we van westerse couturiers gewend zijn. 'Mode zit hem bij ons in
veranderende kleuren en stoffen, of een blouse die tot het bovenbeen reikt in
plaats van tot onder de knieën. We kunnen nu eenmaal niet met de lengte van een
rok of broek experimenteren en de meeste Pakistaanse vrouwen willen geen andere
stijl dragen.'

'En dat', zegt stylist Tariq Amin, 'is de dood voor onze mode-industrie.' Zélf
is hij anders, en dat moet iedereen weten: spierwit geblondeerd haar, oorbellen,
vierkante armbanden, gekke schoenen. 'De meeste mensen geloven niet eens dat ik
in Pakistan geboren ben.' En dat in een land waar iedereen altijd dezelfde
kleren draagt en zijn best doet om niet op te vallen.

Wat betreft kleding is de Pakistaanse jeugd inderdaad saai, uiterst saai om naar
te kijken. Meisjes dragen bijna allemaal die shalwaar kameez - en jongens ook.
Een enkeling (de elite in de grote steden) probeert zich te onderscheiden door
zich modern te kleden, maar komt niet verder dan een hip shirt met een
spijkerbroek. 'Punkers Geverfd haar' Tariq Amin lacht. 'Hier Onze samenleving
kent geen jongeren die met hun kleding experimenteren en een eigen stijl
ontwikkelen.'

Hij zakt onderuit op zijn stoel (onderdeel van een klassieke eethoek die onder
een kroonluchter in een roze geverfde kamer staat) en snuift minachtend. 'We
lijden onder een groot gebrek aan creatinieuws viteit. Niemand is bereid iets

te doen; het beste wat we kunnen bedenken, is teruggaan in de tijd - dode mensen
en dode ideeën nieuw leven inblazen.'

Hij zucht diep en kijkt heel verdrietig, wenkbrauwen gefronst en de mondhoeken
naar beneden. 'En dus zitten we vast. Mode hoort léuk te zijn. Maar in dit land
is "leuk" jammer genoeg verboden. Daarom lopen we ook zo achter op India, waar
lol wel een onderdeel van de cultuur is.'

In India is het dan ook een meisjesdroom om ooit een succesvol model te worden.
Jonge vrouwen doen massaal mee aan miss-verkiezingen en iedere zichzelf
respecterende krant heeft een eigen 'model van het jaar'-verkiezing waar
duizenden meisjes op reageren. Ouders zijn trots als hun dochter wordt
uitverkoren en mannen staan in de rij om met het nieuwe topmodel gezien te
worden. 'Hier halen de mannen hun neus voor je op', zegt Irum Bukhari. 'Het is
voor mijn ouders niet makkelijk om me uit te huwelijken aan een jongen van een
goede familie.'

Naveen Naqvi weet daar alles van. Ze is 33 en werkt als journaliste voor het
Amerikaanse televisiestation NBC, maar was daarvoor een van de weinige
topmodellen die Pakistan rijk is. Vorige week heeft ze een van haar beste
vrienden voorgoed de deur uitgesmeten. 'Het léf!', sist ze boven een kop koffie
en een pakje sigaretten. 'Ik ben net gescheiden en die zogenaamde vriend van me
zei dat meisjes zoals ik toch geen huwelijk in stand kunnen houden.'

In het Westen zouden de meeste mannen er een moord voor doen om gezien te worden
met een meisje als Naveen: knap, intelligent, een goed gevoel voor humor en
succesvol. Maar hier is ze volgens de meesten te smerig om met een tang beet te
pakken. 'Mijn schoonouders, sorry, mijn exschoonouders, waren tegen het huwelijk
vanwege mijn verleden en hebben me recht in mijn gezicht gezegd dat ik nooit een
volwaardig lid van de familie zou worden.'

Maar als je zo met de nek wordt aangekeken, waarom zou je het vak dan in
vredesnaam ambiëren Het geld is het niet, want doordat de Pakistaanse
mode-industrie zo slecht is ontwikkeld, kun je er nauwelijks van leven. 'Het is
de vrijheid', zegt Naqvi. 'Het is een van de weinige beroepen waarbij je als
vrouw zelfstandig kunt reizen en ook nog wat geld verdient. En ach, laten we
eerlijk zijn, niet iedereen reageert zo kinderachtig. Het is leuk om herkend te
worden op straat.'

In een Pakistaanse chatroom wordt echter duidelijk wat de meeste mannen denken
bij het zien van een fotomodel. Onlangs werd hier naar aanleiding van een
reportage van de BBC gediscussieerd over modellenwerk in de moslimwereld. Bijna
elke deelnemer hield er dezelfde mening op na: het is haram, verboden, en een
meisje dat toegaf wel eens voor een advertentie geposeerd te hebben, werd voor
hoer uitgemaakt (hoewel anderen vonden dat het aan God was om daarover te
oordelen).

'Het is zelfs niet toegestaan om shows te lopen als een vrouw fatsoenlijk
gekleed is', schreef Entropy, 'kun je nagaan hoe slecht het is als ze zich als
een beest presenteert aan hongerige mannenogen.'

Een van de modellen klaagde in de documentaire dat ze onsmakelijke brieven,
telefoontjes en sms'jes kreeg van vreemden, maar dat vond Slave niet meer dan
normaal. 'Wel je gezicht door het hele land op een muur laten plakken en daarna
zeuren als mannen je benaderen! Dat krijg je van een dubbele moraal!'

'Mag Allah haar terugleiden naar het rechte pad', besloot Slave, 'want hier word
ik heel erg verdrietig van.'

Modeshow in Islamabad. FOTO HARALD DOORNBOS

LOAD-DATE: August 30, 2004

LANGUAGE: DUTCH; NEDERLANDS

PUBLICATION-TYPE: Krant


                       Copyright  2004 PCM Uitgevers B.V.
                              All rights reserved

                              44 of 125 DOCUMENTS

                                 de Volkskrant

                                August 28, 2004

Piercing-beleid

BYLINE: H. J. SCHOO

SECTION: Forum; Pg. 7

LENGTH: 915 words


In een brave syllabus voor Amerikaanse studenten trof ik de gortdroge
vaststelling aan dat tatoeages vroeger alleen bij mannen aftrek vonden, in het
bijzonder mannen uit de lagere klassen, vooral soldaten. 'Tegenwoordig',
vervolgt de tekst, 'is tatoeeren aantrekkelijk geworden voor, onder anderen,
vrouwelijke studenten. Andere nieuwe verschijningsnormen omvatten
lichaamspiercings, thans meer aanvaard en populairder dan ooit tevoren.'

Twee miljoen Nederlanders schijnen inmiddels met piercings rond te lopen. Ook de
halfblote lijven van Olympiers aller landen tonen een staalkaart van actuele
'lichaamskunst'. Wat grote uitzondering was, iets dat bovendien als uiterst
vulgair te boek stond, is nu alomtegenwoordig. Met recht en reden mag het een
nieuwe verschijningsnorm heten.

Piercings zijn inmiddels zo wijdverbreid dat het vergrijzende V&D er zijn imago
mee wil verjongen. Voortaan kunnen Nederlandse bakvisjes er daar ook een 'laten
zetten', zoals dat heet. Treuriger kan het bijna niet: volwassen mannen,
managers, die na diepgaande studie zo'n besluit nemen. Zouden ze het ook
toejuichen als hun eigen dochters en zonen zich naar de nieuwste mode lieten
beslaan?

Al in de jaren tachtig werd punk door C&A geannexeerd, door 'scheermesjes' aan
halskettinkjes bij de japonnetjes aan te bieden. De commercialisering van
straat-en jeugdcultuur - en daarmee neutralisering tot rage of mode - is al
tientallen jaren een feit. Wat zich als 'rauw' en 'authentiek' aandient, wordt
razendsnel omgezet in handelswaar. Weliswaar bestaat de jongerencultuur
natuurlijk bij de gratie van commercie, maar zij wordt er ook telkens door
ingehaald en ondermijnd. Zo heb je iets, zo ben je het kwijt aan de middenstand.

My first piercing is een inwijdingsritueel. Het bloed dat erbij kan vloeien
staat in 'primitieve' samenlevingen symbolisch ook wel gelijk met de menarche,
de eerste menstruatie. Met dat stukje metaal in je lijf, hoor je er voortaan
helemaal bij. Waarbij? Bij de anderen. Een piercing in plaats van de eerste
communie - dat is wat het ritueel individueel inhoudt. Maatschappelijk en
cultureel staan piercing en tatoeage voor een alledaags en volks
cultuurrelativisme en postmodernisme. De gewone man of vrouw draagt ermee uit
wat de intelligentsia al lang betoogt: culturen zijn gelijk, 'hoog' en 'laag'
bestaan niet, we zijn allemaal gelijk.

Piercings en tatoeages zijn ook 'stijgende cultuurgoederen'. Afkomstig uit een
nederwereld bevolkt door marginale types, wisten ze hogerop te komen. Vroeger
tooide alleen volk van betrekkelijk laag allooi zich met zichtbare
lichaamsdecoraties, tegenwoordig ook delen van de (lagere) middenklasse en zelfs
een enkele elitefiguur.

Dat cultuuruitingen kunnen stijgen, wordt nog altijd uitzonderlijk gevonden. De
standaardopvatting is dat zij juist van hoog naar laag trekken, van mensen met
veel aanzien naar individuen met geringe status. Het is de vraag of dat in onze
populaire cultuur nog wel opgaat. De omgekeerde beweging lijkt kenmerkender.
Slang, (party)drugs, jazz, blues, pop, zware shag, strips, spijkerbroeken en
T-shirts - het zijn allemaal stijgers, geen dalers. Mozart daalt niet, hiphop
stijgt.

'Whiggers', white niggers uit de blanke middenklasse, spiegelen zich aan het
door zwarte rappers neergezette stereotype van de boze zwarte man, cool en hip.

In onze populaire cultuur zijn 'laag' en 'hoog' onontwarbaar verknoopt geraakt.
Tegenover vulgaire stijgers maakt Bach een adembenemende duikvlucht, bij het
Kruidvat. Stijgende cultuurgoederen, zoals piercings en tatoeages, zijn
tegelijkertijd ook aan het dalen. In eerste instantie geadopteerd door urbane
'bohemiens', bereiken zij gaandeweg ook de massa van trendvolgers in provincie
en jeugdland. Uiteindelijk gaan ze bij C&A of V&D uitgeblust aan hun
commercialisering ten onder.

De introductie van piercing studio's bij V&D valt samen met een ander
keerpuntje: de overheid ontwikkelt piercingbeleid. Geheel volgens de logica van
de Nederlandse verzorgingsstaat: niet verbieden, maar reguleren. Na overleg met
de branche in een gemengde werkgroep, komen er beperkende regels voor de
piercingpraktijk, om de nog heel jeugdigen tegen zichzelf te beschermen. Want
hoewel we 'hoog' niet meer van 'laag' onderscheiden, of 'primitief' van
'beschaafd', is er een vervelend probleempje: piercings brengen
gezondheidsproblemen met zich mee. Wat in het klein al gebeurt met door de
juwelier doorboorde oorlelletjes, doen piercings in het groot: ze kunnen tot
hardnekkige ontstekingen leiden, vooral van navel en tong.

De overheid die reguleert. Met mama naar V&D. Het van oorsprong ruige en
marginale raakt ingekapseld en genormaliseerd. Nog even en de emancipatie van de
piercing is voltooid. De brancheorganisatie gesprekspartner van de overheid,
toezicht, een officiele opleiding, diploma's. Musea openen hun poorten en alom
klinkt waardering voor piercing en tatoeage als kunstvorm.

Eind goed al goed? In een opzicht wel. De overheid wil weliswaar terugtreden,
maar op de meest onverwachte momenten worden haar interventies toch
onontbeerlijk geoordeeld. Maar dat de piercing iets voor alle mensen wordt,
ongeacht sekse, leeftijd en klasse - dat is hoogst onwaarschijnlijk. Ergens in
de lagere middenklasse blijft de piercing steken. Elitemilieus weten zich goed
af te schermen voor volkse fratsen die getuigen van gebrek aan decorum en
(zelf)beheersing. De piercing wordt niet klasseloos, maar scheidt de bokken van
de schapen.

LOAD-DATE: August 28, 2004

LANGUAGE: DUTCH

                © 2004 PCM Uitgevers B.V.  All rights reserved.

                              45 of 125 DOCUMENTS

                                 de Volkskrant

                                August 27, 2004

Paul de Leeuw is geen moordenaar ; Oud-hoogleraar Gerard Schuijt over
informatievrijheid en persoonsbescherming

BYLINE: HUUB WIJFJES

SECTION: Cicero; Pg. 25

LENGTH: 626 words


Mag je een portret van een vermeende dief op je winkelruit plakken? Of de foto
van de jaloerse man die zijn vriendin in brand stak op de voorpagina zetten? Het
zijn typische vragen van een cultuur die geobsedeerd is geraakt door beelden, in
het bijzonder van mensen. Afbeeldingen zijn zo belangrijk, dat je gerust kunt
zeggen dat er zonder beelden geen nieuws is. Kijk naar hoe de hoogste
Amerikaanse politici en militairen kronkelen en zweten om foto's uit de Abu
Ghraib-gevangenis te neutraliseren, en je weet welk belang de controle op
beelden inmiddels heeft gekregen.

Het is dan ook niet verbazingwekkend dat het portret-en auteursrecht een hot
issue is geworden. De juridische en ethische discussie over de grenzen van de
vrije nieuwsgaring en meningsuiting draait steeds meer om beelden. Gerard
Schuijt, oud-hoogleraar in het mediarecht, geeft daarvan vele fraaie voorbeelden
in twee boekjes die bij gelegenheid van zijn emeritaat zijn verschenen.

In Laat de klok maar luiden bundelde hij een groot aantal prikkelend korte
beschouwingen over het botsen van informatievrijheden (die vooral door de media
worden benut) en over privacyof portretbescherming. Dat zijn soms hilarische
discussies. Mag de carnavalsvereniging De Ossekoppen geld aan de lokale omroep
vragen voor afbeeldingen van haar praalwagens? Ja, dat mag, net zoals de
auteursrechthebbende van de Erasmusbrug (de gemeente Rotterdam) geld mag vragen
voor de exploitatie van afbeeldingen van die brug.

En zo mag de organisator van voetbalwedstrijden de bewegingsvrijheid van
fotografen op particulier terrein zoals een stadion beperken (alleen achter de
doelen heren!), maar niet zodanig dat de vrije nieuwsgaring in het gedrang komt.
De NVJ en de Nederlandse Sportpers kwamen onlangs terecht in opstand tegen het
voorgenomen verbod van de Eredivisie NV op het fotograferen van het publiek.

Maar mag een journalist dan wel een foto maken en publiceren van Paul de Leeuw
die voor het raam in zijn woning met zijn geadopteerde zoontje speelt, een
gebeurtenis waarin volgens sommigen een zekere nieuwswaarde schuilt? Nee, aldus
een rechter en de Raad voor de Journalistiek. Dat is een te forse inbreuk op de
privacy, zelfs van de bekende Nederlander die op dit vlak meer moet kunnen
verduren dan een gewone burger. De privacy van Heijn-moordenaar Ferdi E. en
Fortuyn-moordenaar Volkert van der G. daarentegen weegt volgens een andere
rechter niet op tegen het recht van de samenleving om de dader van een publiek
overbekende misdaad in de ogen te zien. Waarbij sommige kranten de namen wel
weer in initialen blijven schrijven.

In zijn Leidse afscheidscollege zoomt Schuijt uitvoerig in op het fotograferen
van de woning van Willem-Alexander, Maxima en Amalia van Oranje in Wassenaar.
Begin dit jaar verbood de Amsterdamse rechter publicatie van door bouwvakkers
gemaakte interieurfoto's van villa De Eikenhorst. Eerder probeerde een
overijverige burgemeester zelfs een totaal fotografeerverbod te gelasten voor
het gebied rondom de koninklijke villa, een verordening die zo absurd
verstrekkend is, dat een voorzieningenrechter ze inmiddels buiten werking heeft
geplaatst.

Terecht, aldus Schuijt. Zelfs een alleszins begrijpelijk streven om de privacy
van het kroonprinselijke gezin te beschermen mag nooit leiden tot draconische
maatregelen die de vrijheid van burgers om afbeeldingen te maken volledig
onmogelijk maken.

Gerard Schuijt: Inzoomen op De Eikenhorst - Over maken en openbaar maken.

Boom; 69 pagina's; E 19,-. ISBN 90 5454 473 2. Gerard Schuijt: Laat de klok maar
luiden - En andere korte stukken over vrijheid van meningsuiting. Boom; 120
pagina's; E 19,-. ISBN 90 5454 448 1.

De Erasmusbrug in Rotterdam. FOTO MARCEL MOLLE - DE VOLKSKRANT

LOAD-DATE: August 27, 2004

LANGUAGE: DUTCH

                © 2004 PCM Uitgevers B.V.  All rights reserved.

                              46 of 125 DOCUMENTS

                                 de Volkskrant

                                August 17, 2004

Verzameling verraadt altijd de verzamelaar ; Snapshots geven vrolijk beeld van
twintigste eeuw

BYLINE: MEREL BEM

SECTION: Kunst; Pg. 19

LENGTH: 760 words


Wie op rommelmarkten wel eens in de bakken met oude foto's snuffelt, weet hoe
verslavend dat kan zijn. Het begint met een of twee foto's - omdat je iets
herkent in een blik, een situatie - , en voor je het weet ben je hard op weg een
verzamelaar te worden.

Er ontstaan rubrieken, eerst die onderwerpen waarmee de fascinatie begon
(regenbogen, goochelaars, treurwilgen), later de thema's die gewoon nog
ontbreken (mannen, vrouwen, kinderen). Omdat zo'n verzameling toch zo compleet
mogelijk moet zijn, uiteindelijk zelfs de wereld in het klein zou moeten
weergeven.

Zo ongeveer moet de beroemde amateurfotoverzameling van de Oostenrijker
Christian Raoul Skrein von Bumbala zijn ontstaan. In 33 jaar tijd, vanaf 1969,
verzamelde deze zakenman en fotograaf meer dan een miljoen snapshots van over de
hele wereld. Een fractie hiervan (500 foto's) is deze zomer te zien in het
Nederlands fotomuseum in Rotterdam (dat graag nog eens wil benadrukken dat het
'hecht aan een brede orientatie op fotografie in het algemeen', wat echt al lang
duidelijk was geworden tijdens de tentoonstelling Vrrooom! Vrrooom! van Hans
Aarsman vorig jaar). Hier tonen Skreins foto's, ingedeeld in rubrieken, de
tweede helft van de twintigste eeuw door de ogen van amateurs.

Al is dat natuurlijk wel een gekleurd beeld. Allereerst omdat de amateurfoto's
niet de belangrijke historische momenten laten zien, maar juist de kleine,
persoonlijke gebeurtenissen. Zoals verjaardagen, vakanties en trouwdagen. Maar
daarnaast omdat het karakter van de verzamelaar altijd doorschemert in zijn
verzameling. Hoe compleet en veelomvattend hij daarin ook heeft geprobeerd te
zijn - hij geeft zich altijd bloot.

Zo is zakenman Skrein ongetwijfeld een opgewekt mens met gevoel voor humor. Zijn
tweede helft van de twintigste eeuw bestaat bijna alleen maar uit vrolijke
momenten (meisje in dirndl-kostuum trekt aan koeienstaart, jongen scheurt bij
het bukken uit broek, pappa is verkleed als mummie) en gelukkige mensen (elkaar
omhelzende vrouwen, vrienden voor het leven). Er valt een enkel auto-of
treinongeluk te ontdekken (onder het kopje 'Vervoer'), maar doden zijn er niet.

Zelfs wanneer de Tweede Wereldoorlog aan bod komt (categorie: 'Oorlog') is de
ellende ver te zoeken. Geen fotootjes van Hitler als genadeloze Fuehrer, maar
juist kiekjes van een man met snorretje die een boek leest, op vakantie is. De
kameraadschap van soldaten aan het front, de achterblijvers thuis,
verjaardagsfeestjes zonder taart - dat zijn de taferelen die de 'gewone man'
tijdens die oorlogsjaren fotografeerde, dat zijn de taferelen die Skrein heeft
verzameld. Om esthetiek gaat het niet in zijn verzameling, al zitten er
prachtige foto's tussen. Om bekende fotografennamen draait het evenmin, want die
zijn voor zover bekend niet aanwezig. Voor Skrein is het belangrijk dat die
'betekenisloze' anonieme printjes, zijn 'kinderen', bewaard blijven, gewoon
omdat ze leuk zijn om naar te kijken en anders maar een saai leven zouden
lijden, weggestopt in donkere fotoalbums en schoenendozen. Nu komen ze tot
leven, schrijft de verzamelaar in het voorwoord van de lijvige catalogus, en
hoewel de meeste foto's uit hun context zijn gehaald, 'bleef hun karakter
intact'.

Desondanks, en gelukkig maar voor de museumbezoeker, gaan de afzonderlijke
foto's verbanden aan met elkaar. Juist omdat ze door toedoen van Skrein bij
elkaar in dezelfde categorie terecht zijn gekomen. 'Mannen' zijn in de ogen van
de verzamelaar blank, stoer, recht-door-zee en vriendschappelijk met elkaar,
terwijl 'Vrouwen' (ook allemaal blank, op een Afrikaanse vrouw met pijp na)
houden van giegelen, dansen en slapstick-humor.

Nog leuker is het om te zien hoe Skrein zijn fotoverzameling precies heeft
ingedeeld. Onder 'Natuur' verstaat hij zowel een berglandschap als het meest
gedomesticeerde hondje van de wereld: de teckel. Tussen zijn nietsverhullende
'Naakten' hangt een foto van een volledig gekleed koppel in een auto. Naakt? Dat
niet, maar na lang kijken valt op dat de broek van de man wel erg bol staat.
Onder liefde verstaat Skrein onder andere het stijve zwijgen van een oudere man
en vrouw die allebei stuurs voor zich uit kijken. De wereld indelen naar je
eigen idee - je moet het maar durven.

Snapshots. The Eye of the Century. T/m 12 september in het Nederlands
fotomuseum, Rotterdam. Catalogus E 29,50.

Amerika, twintiger jaren. Uiterst links: Rusland, circa 1943. Linksboven:
Havana, Cuba, 1951. Links: reflectie in plafondlamp, Duitsland, 1949. Rechts:
Tsjecho-Slowakije, veertiger jaren.

LOAD-DATE: August 17, 2004

LANGUAGE: DUTCH

                © 2004 PCM Uitgevers B.V.  All rights reserved.

                              47 of 125 DOCUMENTS

                                 de Volkskrant

                                 August 4, 2004

De tucht van de markt

BYLINE: ANET BLEICH

SECTION: Forum; Pg. 11

LENGTH: 807 words


Op een feestje bij een Tsjechische vriendin trof ik een jonge Poolse, die
dankbaar gebruik maakte van mijn aanwezigheid om haar toenemende kennis van de
Nederlandse taal te testen. Ze woont hier sinds een jaar of twee en houdt
zichzelf in leven met schoonmaakwerk. Niet helemaal de droom waarmee ze naar het
Westen trok. Ze studeerde Poolse letterkunde en gaf les op een middelbare school
in haar geboortestad Wroclaw. Als beginnend lerares verdien je in Polen zo'n 200
euro per maand. En je wordt als een loser (cursief) beschouwd.

Vandaar het besluit van mijn Poolse om de sprong naar het Westen te wagen. Ze
komt ongetwijfeld uit een ondernemende familie, want haar broer had al eerder
het ouderlijk huis verlaten en verblijft inmiddels in Chicago. Hij vond er werk
en gaat deze maand trouwen met een Amerikaanse. Zijn moeder zou dolgraag bij het
huwelijk zijn. Maar dat gaat niet lukken. Thuis in Wroclaw vroeg ma een visum
aan voor Amerika, dat haar zonder opgaaf van redenen werd geweigerd. Ze mag het
over een jaar nog eens proberen. Zoonlief kan in zijn honeymoon ook niet naar
Polen; hij heeft namelijk wel een werkvergunning, maar (nog) geen legale
verblijfsstatus. Dus is het risico te groot dat hij, als hij de VS uit is
geweest, niet meer wordt toegelaten, Amerikaanse echtgenote of niet. Wat een
verhaal: zoon in Amerika, moeder in Polen, dochter in Nederland. And never the
three shall meet. In elk geval niet op Jaceks trouwpartij.

Wat is er misgegaan sinds in 1989 de Berlijnse Muur viel, de Koude Oorlog werd
beeindigd en velen van ons in de euforische verwachting leefden dat in een
toenemend aantal democratieen steeds meer burgers in het genot van politieke en
sociale rechten zouden komen? Met bovenaan de vrijheid van reizen, die de
communisten hun ingezetenen zo lang hadden onthouden. Tenslotte was de val van
de Muur niet voor niets ingeleid met een persconferentie waar een stotterende
DDR-functionaris 'nieuwe bepalingen omtrent de mogelijkheden om te reizen'
bekend maakte.

Naief. Voor de zoveelste keer was ik blijkbaar weer eens naief geweest. Quod
licet Iovi, non licet bovi (Wat Jupiter is toegestaan mag een rund nog niet).
Dat was ik vergeten. Terugblikkend voel ik nog meer verbijstering dan indertijd
over de zogenaamde hervormingen die in de jaren na de val van de communistische
regimes zijn doorgevoerd in landen als Rusland, Polen, Tsjechie, Hongarije,
Bulgarije, Roemenie enzovoorts. Of het van meet af aan de bedoeling is geweest
om tegelijk met de dictaturen ook de bescheiden, maar wel functionerende
communistische verzorgingsstaten te slopen? Ik weet het niet, kan het me bijna
niet voorstellen. Het resultaat laat echter aan duidelijkheid niets te wensen
over.

De ouderen onder ons herinneren zich wellicht net als ik vermoeiende discussies
met voorstanders van het zogeheten 'reeel bestaande socialisme'. Die wilden
desnoods dan wel toegeven dat het in Oost-Europa beroerd gesteld was met de
persvrijheid, de bewegingsvrijheid en al helemaal de vrijheid om oppositie te
voeren. Maar op enig moment kwamen ze altijd met hun grote troef: 'denk ook eens
aan de kwaliteit van onderwijs en gezondheidszorg'. Woedend kon ik daarover
worden. Alsof je tussen het een en het ander moest kiezen. Alsof landen als
Nederland, Zweden of de Duitse bondsrepubliek er niet moeiteloos in slaagden om
een behoorlijk niveau van onderwijs, zorg en sociale zekerheid met politieke
vrijheid te combineren. Honderd keer liever een westerse democratie met een
sociale markteconomie dan dat benauwende, knevelende, door politieke willekeur
gekenmerkte 'reele socialisme'. En begrijp me niet verkeerd: zo denk ik er nog
altijd over. Alleen, waar is die sociale markteconomie precies gebleven? In een
land als Polen is nu een markteconomie, maar van de sociale zekerheid, het
goedkope wonen, het goede, gratis toegankelijke onderwijs en dito zorg is weinig
over. De hoogte van de pensioenen is meelijwekkend, de lonen maken pas op de
plaats, de corruptie tiert even welig als de werkloosheid.

Natuurlijk, het is een zware en lastige overgang geweest, van het ene systeem
naar het andere. En men moest de concurrentie op de wereldmarkt proberen vol te
houden. Dat laatste wil blijkbaar wel lukken. Zo goed zelfs dat nu op hun beurt
de West-Europese verzorgingsarrangementen onder zware druk zijn komen te staan.
Vergeleken met overal elders ter wereld is West-Europa nog steeds een sociaal
paradijs. Maar toch, de Duitse Jan Modaal kan best met wat minder luxe toe (de
Agenda 2010, hervormd zal er worden!) en in Nederland is harder en langer werken
wel het allerminste. De tucht van de markt, de internationale concurrentie,
enzovoorts.

'Ik voel me overal zo tweederangs', verzucht mijn nieuwe Poolse kennis. Ik voel
een sterke aandrang haar tegen te spreken. Alleen weet ik even niet hoe.

LOAD-DATE: August 4, 2004

LANGUAGE: DUTCH

                © 2004 PCM Uitgevers B.V.  All rights reserved.

                              48 of 125 DOCUMENTS

                                 de Volkskrant

                                 August 3, 2004

Doodbloeden is niets voor knuffelboer Jos ; Reportage

BYLINE: VAN ONZE VERSLAGGEVER PETER DE GRAAF

SECTION: Binnenland; Pg. 2

LENGTH: 888 words

DATELINE: HEESWIJK DINTHER


Brabant ziet agrariers graag vertrekken uit ecologische gebieden: dag boer, dag
varkens Nieuwe stallen, zeven kilometer verderop

Jos Verschuren is de eerste varkensboer in Brabant die verhuist vanwege de
'reconstructie van het platteland'. Weg uit Heeswijk, maar wel met 'nieuwe
kansen'. Er is een vleesvarken ontsnapt. Onwennig drentelt het tussen de
stallen. Jos Verschuren (38) drijft het beest langzaam terug richting stal, die
een kapotte vergrendeling blijkt te hebben. 'Dat heb je met zo'n oude stal',
lacht de varkensboer.

Verschuren heeft een bedrijf met 1300 vleesvarkens en 250 zeugen in het
buitengebied van Heeswijk-Dinther. Het ligt in de ecologische hoofdstructuur, in
de verbindingszone tussen twee natuurgebieden: het dal van de Aa en het
Wijboschbroek. De overheid ziet hem daar maar al te graag vertrekken.

Hij heeft ook nog een ander bedrijf, verderop in Heeswijk, met zeshonderd
vleesvarkens. Dat ligt vlak tegen de dorpskom aan. De gemeente Bernheze probeert
Verschuren daar al jaren weg te krijgen. Want een varkensboer tussen
nieuwbouwwoningen, dat geeft ellende.

Maar Verschuren laat zich niet zomaar wegjagen. Hij zit al vanaf zijn zestiende
in de varkens; het gymnasium maakte hij niet af. De varkensboer is geen gewone
boer. Hij is vooral een calculerend ondernemer: 'Je moet vooruit kijken. Dat
doet Philips ook.' Zijn bedrijf in Heeswijk zit op slot, vanwege de nabijheid
van gewone burgers. Zijn bedrijf in het buitengebied botst met de natuur.

De oplossing: Verschuren sluit beide vestigingen en verhuist zijn dieren naar
een nieuwe locatie, zeven kilometer verderop, in Sint-Oedenrode, waar intensieve
varkensboeren wel mogen uitbreiden. 'Het is een kwestie van plussen en minnen',
vertelt hij in de achtertuin van de boerderij, terwijl zijn kinderen vertier en
verkoeling zoeken in een groot opblaaszwembad. 'Als ondernemer moet je je kansen
pakken en er uithalen wat erin zit.'

Verschuren is de knuffelboer van de provincie Noord-Brabant. Want hij is de
eerste die echt zijn bedrijf gaat verplaatsen in het kader van de 'reconstructie
van het platteland'. Al jaren wordt gesproken over een nieuwe zone-ring van het
buitengebied, die een eind moet maken aan het voortdurende gevecht om de ruimte
tussen boeren, burgers en natuurbeschermers. Volgens het reconstructieplan
moeten boeren vertrekken uit de nabijheid van natuur-en woongebieden. Daar staat
tegenover dat ze in sommige 'ontwikkelingsgebieden' alle ruimte krijgen om te
boeren en zelfs uit te breiden. Verder wordt ook gepoogd de dorpen nieuwe
economische en sociale impulsen te geven.

Eind juli hebben Gedeputeerde Staten de reconstructieplannen van zeven regio's
in Noord-Brabant vastgesteld. Ook Limburg en de andere provincies met intensieve
veehouderij zijn ermee bezig.

De herinrichting van het platteland is een moeizame exercitie. Boerenorganisatie
ZLTO ontpopte zich als een hardnekkig verdediger van de boerenbelangen. De
Brabantse Milieufederatie (BMF) is zelfs verbolgen uit het overleg gestapt. De
BMF vindt dat de natuur in de loop van de onderhandelingen al te zeer wordt
ingeperkt. Ook is er voortdurend onzekerheid over de financiele steun van de
overheid.

'Ze hebben al 4,5 miljoen euro uitgegeven aan koffie en vergaderen', schampert
Verschuren. Ook hij heeft aan den lijve ondervonden hoe stroperig alles gaat.
Maar, erkent de boer, een bedrijfsverplaatsing is een complexe aangelegenheid,
met veel juridische en fiscale haken en ogen.

Hij is een ondernemer die zich geen oor laat aannaaien. Na veel overleg is de
ingewikkelde deal eindelijk rond.

De provincie heeft zijn stallen opgekocht tegen 80 procent van de taxatiewaarde,
en betaalt de sloopkosten. Verschuren zelf heeft een nieuw varkensbedrijf in
Sint-Oedenrode (met 1250 vleesvarkens) gekocht van een andere boer.

Zijn andere bedrijf in het dorp Heeswijk wordt gesloopt in het kader van de
ruimte-voor-ruimteregeling van het ministerie van Landbouw. Daarvoor in de
plaats mag Verschuren een woning bouwen, waarin zijn zuster gaat wonen. 'Het is
veel gedoe, en het is erg druk op dit moment, met drie bedrijven', aldus
Verschuren. Hij pendelt elke dag heen en weer tussen de drie locaties. Volgend
jaar worden eerst de stallen in Heeswijk gesloopt. De beesten gaan naar
Sint-Oedenrode, waar hij in 2005 ook twee extra stallen gaat bouwen. Eind 2006
wordt zijn hoofdbedrijf gesloopt. Dan stapt de varkensboer helemaal over naar
Sint-Oedenrode, waar hij alle kansen heeft om te groeien. Verschuren wordt
financieel niet slechter van de verhuizing, zeker niet op langere termijn.
Natuurlijk moet hij fors investeren. Maar als ondernemer heeft hij weer
perspectief op de nieuwe locatie. Verder betekent de sloop van stallen dat de
waarde van de woningen omhoog schiet.

Ook de financiele regeling van de overheid pakt gunstig uit. Volgens Verschuren
zijn veel boeren toch huiverig om mee te doen, vanwege de onzekerheid en alle
rompslomp.

'Ik heb er vaart achtergezet. Als je als boer op een verkeerde plek zit, dan
laten ze je langzaam dood bloeden. Je kunt maar beter meteen toehappen, nu er
nog geld is. Want over vijf jaar heeft de overheid misschien geen geld meer.'

Varkensboer Jos Verschuren bij een zeug met biggen. Hij haalt een stuk van de
navelstreng van het biggetje weg. FOTO DIERK HENDRIKS

LOAD-DATE: August 3, 2004

LANGUAGE: DUTCH

                © 2004 PCM Uitgevers B.V.  All rights reserved.

                              49 of 125 DOCUMENTS

                                 de Volkskrant

                                 July 23, 2004

Joan Derk

BYLINE: ZWOLLE KOOS NUNINGA

SECTION: Forum; Pg. 9

LENGTH: 205 words


Over Willem van Oranje bestaan veel misverstanden. Sommigen, onder wie veel
politici, menen zelfs dat deze 'vader des vaderlands' de eerste koning van
Nederland was.

De onafhankelijkheid van de Nederlandse Republiek werd echter op 26 juli 1581
uitgeroepen door de toenmalige Staten Generaal, middels het befaamd geworden
Plakkaat van Verlatinge.

Als er in Nederland dus ooit een dag van nationale onafhankelijkheid wordt
uitgeroepen dan zou dat dus op 26 juli moeten zijn. Het Plakkaat van Verlatinge
zwoer Philips II als persoon af; over de monarchie als staatsvorm was echter
geen eensluidendheid. Pas in 1747 werd het stadhouderschap erfelijk verklaard:
toen werd er dus gebroken met een grondregel van het staatsrecht van de
Republiek dat de Staten Generaal de stadhouders benoemden.

In het Plakkaat van Verlatinge werd ook nog niet gerept over de gedachte aan
volledige volkssoevereiniteit. Dat kwam pas in 1781, dus precies tweehonderd
jaar later, aan de orde in het Democratische Manifest van de Gelderse baron Joan
Derk van der Capellen tot den Pol. Met zijn pleidooi voor soevereiniteit voor
het gewone volk komt hij misschien nog wel het meest in aanmerking voor het
predikaat 'vader des vaderlands'.

LOAD-DATE: July 23, 2004

LANGUAGE: DUTCH

                © 2004 PCM Uitgevers B.V.  All rights reserved.

                              50 of 125 DOCUMENTS

                                 de Volkskrant

                                 July 15, 2004

Vragen over dreiging schreeuwen om antwoord ; Wie wil er niet waakzaam zijn?
Maar het helpt wel als je weet waarvoor je moet waken, en waarom

BYLINE: JAN MEEUS

SECTION: Binnenland; Pg. 3

LENGTH: 622 words


Het terreuralarm dat minister Remkes van Binnenlandse Zaken afgelopen vrijdag
heeft afgekondigd, is slecht gevallen bij de grote politiebonden. En niet alleen
bij hen. De politiebonden stellen dat de diender op straat van niets weet en
zich dus ook niet kan voorbereiden op de eventuele calamiteiten waarvoor wordt
gewaarschuwd. Volgens de bonden is er sprake van een 'onmogelijke opdracht'.

Ook veel gewone burgers vragen zich af wat er nou eigenlijk aan de hand is. Wie
wil er niet waakzaam zijn? Maar het helpt wel als je weet waarvoor je moet
waken, en waarom. En dat zijn nu juist de vragen die niet beantwoord worden. De
informatie over de terreurdreiging is afkomstig van de inlichtingendienst AIVD.
En als over deze dienst een ding bekend is, is het wel dat hij uit de aard van
zijn werk het liefst alles voor zichzelf houdt.

Maar dat is in dit geval moeilijk, al was het alleen maar omdat de genomen
veiligheidsmaatregelen deels zichtbaar zijn voor de bevolking. Om alle vragen en
opwinding voor te zijn, heeft het ministerie van Binnenlandse Zaken vrijdag de
waarschuwing laten uitgaan.

Hoewel de AIVD en het ministerie - we waarschuwen, maar we zeggen niet precies
waarvoor - vinden dat hun handelwijze logisch en consistent is, neemt het aantal
vragen over de terreurdreiging alleen maar toe. Wat is de aard van de dreiging,
waar komt die vandaan en hoe ernstig is het? Logische vragen, die schreeuwen om
een antwoord.

Met enig optellen en aftrekken valt uit de summiere informatie die is
vrijgekomen wel iets af te leiden. De dreiging lijkt zich met name toe te
spitsen op de luchthaven Schiphol, waar extra marechaussee is ingezet, en op Den
Haag. Onder meer is daar op het Centraal Station een aantal bagagekluisjes
afgesloten. Ook het voorzitterschap van de Europese Unie lijkt een rol te
spelen, gezien de extra bewaking die de Europese verkeersministers het afgelopen
weekeinde kregen.

Dit soort speculaties over de precieze aard van de dreiging gaat uit van de
veronderstelling dat de AIVD en Binnenlandse Zaken veel meer weten. Maar is dat
ook zo? De Britse premier Blair maakte hierover eind maart een intrigerende
opmerking tijdens een rede waarin hij zich verantwoordde voor zijn beslissing om
ten strijde te trekken tegen Irak.

Blair refereerde aan een waarschuwing van de Britse inlichtingendiensten voor
een grote aanslag op de luchthaven Heathrow. 'Tot op de dag van vandaag weten we
niet of die informatie correct was. Maar de informatie was er wel', legde Blair
uit. 'We verhoogden de aanwezigheid van de politie, een beslissing die werd
gehekeld als een politieke hype. Maar wat kun je anders?'

Niets doen is geen optie, aldus Blair, en als je wel wat doet, is het moeilijk
uit te leggen waarom je dat doet. Dat is het dilemma waarmee ook de Nederlandse
overheid op dit moment worstelt. Volgens de wet moet de overheid 'de bevolking
goed informeren over de rampen en zware ongevallen die de bevolking zouden
kunnen treffen'. En die plicht geldt ook voor de genomen maatregelen.

Maar hoe doe je dat? Volgens het onlangs gepubliceerde Beleidsplan
Crisisbeheersing moet er in ieder geval sprake zijn van 'open en eerlijke'
communicatie waarbij het belang van het publiek voor het belang van de overheid
gaat. Bovendien moet de overheid eerlijk en geloofwaardig zijn.

Gezien die basisregels is de waarschuwing van afgelopen vrijdag wel heel summier
geweest. Zeker nu bekend is dat die waarschuwing mede is ingegeven door een
ultimatum van terreurbeweging Al Qa'ida dat vandaag afloopt. De waarschuwing die
minister Remkes van Binnenlandse Zaken heeft laten uitgaan, spoort dus niet met
de instructies voor crisiscommunicatie die onder zijn eigen leiding zijn
opgesteld.

LOAD-DATE: July 15, 2004

LANGUAGE: DUTCH

                © 2004 PCM Uitgevers B.V.  All rights reserved.

                              51 of 125 DOCUMENTS

                                 de Volkskrant

                                  July 3, 2004

Ambtenaar rouleert te vaak

BYLINE: RINUS VAN SCHENDELEN

SECTION: Forum; Pg. 15

LENGTH: 896 words


Topambtenaren moesten meer rouleren, om verkokering van ministeries te
voorkomen. Het gevolg is echter een gebrek aan kennis, zegt Rinus van
Schendelen. Vervolgens worden weer consultants ingehuurd.

Ruim tien jaar geleden bruiste de publieke kritiek op de Haagse verkokering.
Ministeries leken op bastions met schietgaten naar andere ministeries. De
ambtelijke top regeerde, al of niet afgedekt door de politieke. Prototype van
zo'n bastion was het directoraatgeneraal Industriebeleid van Economische Zaken
met als commandant Molkenboer. Met zijn kennis van zaken, vaste positie en
netwerken overklaste hij zijn bewindslieden en hield hij ook het parlement op
afstand. Vele managementadviezen en discussies in het parlement later besloot
Paars-I in 1995 tot instelling van een Algemene Bestuursdienst (ABD). Als
voorbeeld diende vooral de Britse civil service, waar een kleine groep algemeen
inzetbare ambtenaren periodiek circuleert. De rijksoverheid moet een 'concern'
worden!

De Tweede Kamer was bijna lyrisch bij de start van de ABD. Het zou gaan om 'een
dwingende impuls tot mobiliteit aan de top,...een forse stimulans van kennis en
kunde,...het begin van een rijksdienst...', aldus het toenmalige Kamerlid Thom
de Graaf. Zou hij nog steeds enthousiast zijn? Herhaaldelijk rollebollen
meerdere bewindslieden nu binnenkamers en publiekelijk met circulerende
topambtenaren, recentelijk nog op Onderwijs. Op haar website adverteert de ABD
desondanks onverkort haar ronkende lyriek. Dan maar hier een voorzet voor een
kritische evaluatie van de bijna tienjarige ABD.

De ABD is inderdaad een carrousel van nu zo'n negenhonderd topambtenaren (schaal
15 en hoger) van binnenlands bestuur, die in beginsel na vijf jaar verder
circuleren. Er is nu ook enige recrutering van buitenaf alsmede een voorselectie
binnen schaal 14 ('kandidatenprogramma'). De ministeries opereren inderdaad ook
minder verkokerd dan vroeger. Een ABD'er schiet niet zo gemotiveerd op een ander
ministerie waar hij wellicht straks werkt. Overigens hebben ook vele andere
factoren de ontkokering gestimuleerd, zoals de druk van ons binnenland en
'Brussel'. Burgers en bedrijven willen geen reeks loketten aflopen maar beter
geintegreerd beleid. De Brusselse werkverdeling (Commissie en Raad) is
asymmetrisch aan de Haagse en dwingt dus hier tot meer onderling overleg. Een
wetsvoorstel aan het Binnenhof toont nu gewoonlijk meerdere departementale
handtekeningen.

Maar is ook die 'forse stimulans van kennis en kunde' gerealiseerd? Dit lijkt
steeds meer de zwakke plek te zijn. Minister Klaas de Vries uitte zijn vrees
hierover al in 2001. Veel ABD'ers ontberen voor hun tijdelijke stoel de
inhoudelijke kennis van zaken en netwerken. De besten proberen zich bij te
scholen, via cursussenof bij hun ondergeschikten. Hun aantal is gering. De
meeste topambtenaren tonen niet graag hun tekorten. Op cursussen schuiven zij
zelden aan bij lager geplaatsten. Eerder vragen zij ondergeschikten om memo's en
adviezen, die bij elkaar een soort prive-cursus vormen. Graag ook huren zij zelf
consultants in, die dan functioneren als huisonderwijzer. Van de nood een deugd
makend willen velen niet meer op beleidsinhoud zitten ('daarvoor heb ik mijn
vakambtenaren') maar op procesmanagement. Zij vullen hun dag met bureaupolitieke
spelletjes en reorganisaties, daarmee gauw de vakambtenaren doldraaiend. Zij
zijn geen Molkenboers met beleidsrelevante kennis, netwerken en geheugen; hun
toekomstblik is gericht op de volgende tijdelijke stoel.

Het succes van de mobiliteit van topambtenaren begint nu een probleem te worden.
De bewindslieden worden in parlement en media wel afgerekend op inhoud, maar
kunnen hiervoor vaak niet leunen op hun tijdelijke topambtenaren. Na enkele
dagen verschaffen zij dan aanvullende informatie, het eufemisme voor correctie,
al of niet met excuus. In de afgelopen jaren, waarin de politici verlamd werden
door binnenlandse onrust ('Fortuyn'), vulden de topambtenaren nauwelijks het
beleidsgat; de lamme en de blinde maakten beiden pas op de plaats. De
rijksoverheid verandert van een verzameling verkokerde bastions met commandanten
steeds meer in een gefragmenteerde arena, waarin lagere directies continu
onderhandelen over het beleid. Het beoogde 'concern' is veeleer een
winkeliersvereniging. Het parlement krijgt niet meer maar juist minder greep op,
wat heet, de ministeries.

Op de twee belangrijkste speelvelden van de rijksoverheid kan men de schade
opmaken. Op het Europese speelveld wordt scoren moeilijk indien beleidsrelevante
kennis, netwerken en geheugen niet stabiel en paraat in huis zijn. Pikant genoeg
studeerden de huidige ABD'ers (50 plussers) in de tijd dat 'Europa' nog
nauwelijks in de opleiding zat. Weinigen zijn goed voorbereid op het Nederlands
voorzitterschap van de Raad. In het binnenland bieden de ministeries aan
maatschappelijke organisaties weinig stabiele aanspreekpunten. Met circulerende
topambtenaren is het moeilijk duurzame afspraken te maken. Voor lobbyen is de
lagere schaal 14 nu relevanter dan ooit, maar zij vergt meer inspanning. De
uiteindelijke verliezers zijn, zoals vaak, de gewone burgers. De Graaf, nu
minister van 'Bestuurlijke Vernieuwing', moet, een ervaring rijker, het
onderwerp ABD maar weer op zijn agenda zetten.

Rinus van Schendelen is hoogleraar politicologie aan de Erasmus Universiteit.

LOAD-DATE: July 3, 2004

LANGUAGE: DUTCH

                © 2004 PCM Uitgevers B.V.  All rights reserved.

                              52 of 125 DOCUMENTS

                                 de Volkskrant

                                  July 2, 2004

'Je moet het publiek pesten en knuffelen' ; I Dj Villalobos wil niet steeds
harder en sneller

BYLINE: VAN ONZE MEDEWERKER JEROEN JUNTE

SECTION: Kunst; Pg. 17

LENGTH: 614 words

DATELINE: AMSTERDAM


Met zijn abstracte en minimale dansmuziek is dj/producer Ricardo Villalobos een
van de smaakmakers van een nieuwe techno-generatie. 'Van mijn muziek kun je
telkens een laagje afpellen.'

Waarom zou techno niet politiek kunnen zijn? De Duitse dj/producer Ricardo
Villalobos begrijpt het niet. Altijd maar weer dat vooroordeel dat techno
inhoudsloze dansmuziek zou zijn.

Terwijl er toch talloze manieren zijn om een politieke boodschap over te brengen
met techno. 'Songtitels, teksten op platenhoezen, samples van toespraken in de
muziek.'

Zelf heeft de 30-jarige producer zijn politieke denkbeelden iets subtieler in
zijn muziek verstopt. 'Techno is een state of mind, waarin geen plaats is voor
huidskleur, nationaliteit, geloof of seksuele geaardheid. We moeten zoeken naar
een alternatief voor de agressieve en repressieve samenleving waarin Bush en
consorten het voor het zeggen hebben', zegt de dj.

Villalobos is befaamd om zijn marathon-sets, die zich soms over meerdere dagen
uitstrekken. Hij heeft een voorliefde voor stimulerende middelen, en die moet
worden gezien als een expressie van zijn kritische kijk op de huidige
samenleving. 'We kiezen voor een andere manier van leven dan de gewone man in de
straat die slechts is gei&uml;nteresseerd in een nieuw huis en een nieuwe auto.
Door zelf onze kleding te ontwerpen, door onze platen in eigen beheer uit te
brengen en dus ook door controle over ons bewustzijn op te eisen.'

Toch zijn deze statements niet de reden waarom Villalobos wordt gezien als een
van de smaakmakers van de techno-scene. Waar de huidige dj-sterren als Carl Cox
en Jeff Mills het zoeken in techno die de luisteraar als een vuistslag tussen de
ogen treft, kiest een nieuwe generatie dj's onder aanvoering van Villalobos voor
less is more. Hun techno is opgebouwd uit slechts enkele lagen. Aan de basis
staat een zuigend ritme; minimale dubeffecten zorgen voor de ritmische variatie.
Melodieen, voor zover al aanwezig, zijn abstract. Microhouse of clickhouse wordt
het ook wel genoemd.

Alle politieke theorieen ten spijt, Ricardo Villalobos is in de eerste plaats
een dj. En zijn techno is vooral bedoeld om op te dansen. 'Je moet het publiek
op de dansvloer afstoten en aantrekken, pesten en knuffelen. Dat kan door te
varieren met tempo, volume, de bassen, de agressie van de beats. Voor elk nieuw
element dat je toevoegt, moet er ook weer iets verdwijnen. Anders moet je steeds
harder en sneller en word je slaaf van je eigen muziek.'

Villalobos gaf zijn succesvolle album van vorig jaar de titel Alcachofa, wat
artisjok betekent. 'Ook van mijn muziek kun je telkens een laagje afpellen om zo
dichter bij bij de kern te komen. En het is nog goed voor je ook', grapt hij.

Zijn minimalistische aanpak kan op steeds meer bijval rekenen, omdat 'muziek
zich altijd ontwikkelt in golfbewegingen', analyseert Villalobos. 'Ook techno.
Na de eerste dromerige en ingetogen techno uit Detroit moest het steeds harder.
Nu zie je daar weer een tegenreactie op.'

Maar ook zijn prille jeugd in Chili heeft hem muzikaal bei&uml;nvloed. Zijn
familie vluchtte in 1973 voor de militaire dictatuur van generaal Pinochet naar
Duitsland. 'Mijn ouders draaiden de hele dag Chileense volksmuziek. Die
melodieen zijn vaak vrolijk en triest tegelijk. Zit je lekker in je vel, dan kan
deze muziek je nog verder upliften. Ben je een beetje down, dan slokt de muziek
je helemaal op. Datzelfde effect wil ik met mijn muziek oproepen. Maar dat kan
alleen als je de luisteraar de ruimte geeft om zijn fantasie te gebruiken.'

Dj Ricardo Villalobos draait zaterdag op het Awakenings Festival in
recreatiegebied Spaarnwoude.

Ricardo Villalobos

LOAD-DATE: July 2, 2004

LANGUAGE: DUTCH

                © 2004 PCM Uitgevers B.V.  All rights reserved.

                              53 of 125 DOCUMENTS

                                 de Volkskrant

                                 June 30, 2004

Eenwording in het veen ; Wat is er symbolischer dan een dorp op een voorbije
scheidslijn?

BYLINE: DOOR MACHTELD VAN HULTEN

SECTION: Kunst; Pg. 213

LENGTH: 1468 words


Op de grens van Groningen met Duitsland is een nieuwe woonkern gepland.
Europadorp moet een schoolvoorbeeld worden van eenwording in de grensstreek. 'Je
hebt ineens te maken met twee bestemmingsplannen.'

Fier wappert de Europese vlag aan de vlaggenmast in de tuin van het kleine
gemeentehuis van het Oost-Groningse Wedde. Martin Dubbeling van het bureau voor
stedenbouw en architectuur Kuiper-Compagnons komt zijn voorlopig definitieve
ontwikkelingsplan langsbrengen bij de gemeente. Zijn ringband bevat schematische
tekeningen en sfeerfoto's van zijn project, de bouw van een nieuw dorp met als
werktitel: het Europadorp. Ofte wel: das Europadorf.

'Het moet een grenzeloos dorp op de grens worden.' Aangenaam verrast door de
poezie van zijn eigen opmerking, herhaalt Dubbeling de zin nog een paar keer:
'een grenzeloos dorp op de grens.' Dus niet een gemeente als Baarle-Nassau op de
grens met Belgie, dat in feite niet meer is dan twee dorpen die met hun rug
tegen elkaar aan zijn gegroeid. Maar een grensoverschrijdend, misschien wel
grensverleggend project, een voorbeeld van Europese integratie, de Europese
eenwording in de praktijk. Je ziet de reclameleuzen al voor je.

Dubbeling is als stedebouwkundige sinds begin 2003 betrokken bij de ontwikkeling
van het nieuwe dorp op de grens van Duitsland en Nederland. Samen met een Duits
bureau, NLG, en met behulp van een projectsubsidie van VROM heeft hij de
afgelopen tijd een ontwikkelingsvisie voor het gebied geschreven, die in
september aan de gemeenteraden van de twee betrokken gemeenten, het Nederlandse
Bellingwedde en het Duitse Rhede-Ems, officieel wordt gepresenteerd. Als de
reacties positief zijn, kan worden begonnen met de uitwerking, het zoeken van
financiers, het informeren van de buurtbewoners en natuurlijk het maken van een
gedetailleerd stedebouwkundig en architectonisch ontwerp.

Plaats van de handeling is het voormalige veengebied van Oost-Groningen, of
zoals Dubbeling het zegt: de achterkant van Nederland, gebied van smokkelaars.
Hoe dichter je bij de grens komt, hoe armoediger het wordt. Links en rechts van
de provinciale weg schieten de met bomen omzoomde weilanden voorbij, met her en
der een huis. Dubbeling, die de regio inmiddels op zijn duimpje kent, ziet het
onderscheid: boerderij, burgermanswoning, landarbeidershuis, Duitse huizen ('die
hebben een knikje in het dak'), Nederlandse huizen, het verlaten Zollamt.
'Vroeger ging Duitsland hier om tien uur op slot.' Nu herinnert alleen het
blauwe EU-bord met Wilkommen in Deutschland aan de grens.

Het plan voor het grensdorp ontstond een paar jaar geleden in Bellingwedde. De
gemeente wilde groeien, maar werd daarin beperkt door het Streekplan van de
provincie, dat slechts een aantal plaatsen aanwijst als groeikern en de groei
van overige plattelandsgemeenten aan banden legt. Volgens het Streekplan mogen
dorpen alleen voorzien in hun eigen bescheiden groei. En om te voorkomen dat elk
dorpje zijn eigen nieuwe woonwijkje zou bijbouwen, gaf de gemeente Bellingwedde
opdracht voor een plan om alle uitbreidinkjes tot een nieuw dorp te bundelen.
Dubbeling: 'Dat spaart de kwaliteit van de dorpen en van het landschap.'

Daar kwam bij dat Bellingwedde en Rhede er al een jarenlange goede
verstandhouding op nahielden. Samenwerkende scholen, gedeelde voorzieningen als
de brandweer, bewoners die over en weer winkelen. Dus wat is er dan in het licht
van de steeds verdergaande Europese integratie symbolischer dan een dorp op een
voorbije scheidslijn?

Vooralsnog zijn de contouren van het dorp, zo'n krappe veertig hectare, en de
infrastructuur vooral duidelijk op papier. De precieze locatie van het nieuwe
dorp is inmiddels wel vastgesteld. En zeg maar off the record wil Dubbeling de
plaats van het toekomstige dorp ook best laten zien. Vanuit de auto wijst hij
aan: die houtwal daar is de landsgrens, vanaf hier begint de bebouwing, dit
prachtige eikenlaantje wordt een hoofdweg, die sloot vormt de buitenste rand van
het dorp, daar komen woningen aan het water met steigers voor bootjes. 'Voor een
groot deel wordt gewoon gebruik gemaakt van de bestaande infrastructuur.'

Maar concreter dan dat het dorp 'in de buurt van de Rhederweg' komt te liggen,
de provinciale weg die leidt van Bellingwedde naar Rhede, mag het niet in de
krant. Dubbeling: 'Het is netter om eerst de gemeenteraad in te lichten. Maar
bovendien, beide gemeentes willen voorkomen dat projectontwikkelaars met die
grond gaan speculeren, met als gevolg dat de prijzen enorm stijgen.'

Het is niet de eerste keer dat in Nederland een dorp uit de grond wordt
gestampt. In de jaren vijftig bouwden een club architecten rond Aldo van Eyck en
Gerrit Rietveld Nagele volgens de toen geldende sociale idealen, een paradijs
voor de gewone man, in de nieuwe Noordoostpolder. Maar ook Biddinghuizen en
andere dorpen in de Flevopolder zijn op de tekentafel ontwikkeld.

Het grensdorp volgt de trend op het gebied van de ruimtelijke ordening in
Nederland. Dubbeling: 'Steden zitten aan de grens wat hun groei betreft, dorpen
mogen niet verder groeien, tegelijkertijd groeit de behoefte aan landelijk
wonen, en zijn door varkenspest, gekke koeien, kippenpest en mond-en klauwzeer
honderden hectaren landbouwgrond vrijgekomen. Op congressen en in publicaties
worden levendige discussies gevoerd over het gebruik en de vormgeving van het
platteland.'

Een heel nieuw dorp bouwen, is dan ook niet het probleem. Het moeilijke zit hem
in een nieuw dorp bouwen op de grens. Neem alleen al de samenwerking met het
Duitse ingenieursbureau. Dubbeling: 'Wij zijn gewend om heel veel te ontwerpen
en dan op een gegeven moment te kiezen op een bijna intui&uml;tieve manier voor
een bepaald model. De Duitsers beginnen ook breed, maar blijven onder het mom
van Gruendlichkeit steeds maar nieuwe mogelijkheden aandragen.'

Het model dat uiteindelijk aan de gemeenteraad wordt gepresenteerd is een mix
van drie dorpsvarianten: het moderne lintdorp, het vestingstadje en de
Floriade-variant van 'hoogwaardige architectuur in een parkachtige
omgeving'.Onstwedde, Wedde, Vriescheloo, Bellingwedde, en dan naar Duitsland:
Rhede, Aschendorf - Dubbeling rijdt er graag voor om, om een goede indruk te
geven van wat er komen gaat. 'Zo ongeveer moet het Europadorp ook worden', zegt
hij als hij door een van de lintdorpen rijdt. Mooie lommerrijke lanen met
ernaast veelal goed onderhouden monumentale boerderijen. Heel typerend zijn de
zichtlijnen: tussen de huizen door zie je af en toe de uitgestrekte weilanden,
de horizon.

'Wat we niet willen, is die huizen kopieren; het moet geen openluchtmuseum
worden. Wel hebben we ons laten inspireren door bijvoorbeeld de landelijkheid,de
manier waarop landschap en bebouwing compleet met elkaar vermengd zijn. Je kunt
niet zien of de huizen of de bomen er eerder waren. Met andere woorden: of het
dorp is volgezet met bomen, of dat de huizen tussen de bomen zijn neergezet.'

Ook qua grootte, inwonersaantal (nu geschat op 3000) en programma zal het nieuwe
dorp niet veel afwijken van de bestaande dorpen. Gezien de toekomstige inwoners,
naar verwachting boeren, mensen uit de regio en mensen die komen rentenieren,
wordt er naast bospartijen, nieuwe woningen en een 'dienstensupermarkt', ruimte
vrijgemaakt voor landbouwgrond en wellicht voor een golfbaan.

Maar voordat het zo ver is, moeten beide gemeenten en beide landen nog allerlei
hindernissen nemen. In stedenbouwkundige zin alleen al zijn er behoorlijke
verschillen. 'Wij Nederlanders doen graag aan landschapsbouw en zijn heel
makkelijk in het toevoegen van een paar bospercelen aan het bestaande landschap.
Dat was voor de Duitsers ondenkbaar.

'Wat je ook ziet is dat de waterhuishouding in het Duitse gebied, heel anders
geregeld is dan in Nederland. In Duitsland wordt het hemelwater opgevangen en zo
snel mogelijk afgevoerd naar zee. In Nederland doen we veel meer aan de lokale
berging van water. Overal zie je slootjes en watertjes. Het waterpeil is bij ons
ook veel hoger dan over de grens. Nu is er nog nergens een open waterverbinding
met Duitsland. Die zal er wel moeten komen.'

Een ander praktisch probleem waar in dit stadium nog geen oplossing voor is,
zijn de grondprijzen. Die zijn in Nederland aanzienlijk hoger, evenals de
bouwprijzen. 'De vraag is nu: hoe ga je dat organiseren? Vorm je een
ontwikkelingsmaatschappij met een grondprijs en een bouwprijs. Of houd je twee
grondprijzen.' En dan hebben we het nog niet eens gehad over de wet-en
regelgeving. 'Je hebt ineens te maken met twee bestemmingsplannen. Dat zijn
vraagstukken waar we over na moeten denken.'

Landschap bij Bellingwedde, waar Europadorp een plaats in moet vinden.
Europadorp ado adorp ad dorp or 300604 © de Volkskrant. Bron: Kuiper
Compagnons/NOG FOTO HARRY COCK - DE VOLKSKRANT

LOAD-DATE: June 30, 2004

LANGUAGE: DUTCH

                © 2004 PCM Uitgevers B.V.  All rights reserved.

                              54 of 125 DOCUMENTS

                                 de Volkskrant

                                 June 26, 2004

Dijkstals ommezwaai

BYLINE: H.J. SCHOO

SECTION: Forum; Pg. 7

LENGTH: 874 words


Ruim vier jaar geleden stond Paul Scheffers geruchtmakende stuk 'Het
multiculturele drama' in NRC Handelsblad. Het was weliswaar niet het startschot
van het debat over de komst en integratie van immigranten (dat was de 'Luzerner
rede' van Bolkestein die in 1991 in de Volkskrant werd afgedrukt), maar
Scheffers artikel diende wel als klaroenstoot.

Onwelwillende waarnemers zien hem als wegbereider van Fortuyn. Niet 'Wim baarde
Pim', zoals Scheffer in 2002 aan de vooravond van het paarse echec schreef, maar
Paul zelf. Wie weet. Vast staat dat pas Fortuyn het vaak onverkwikkelijke
integratiedebat voorzag van explosieve lading en politieke urgentie. Bolkestein,
Scheffer en anderen agendeerden de nieuwe sociale kwestie, Fortuyn dwong de
ruimte af voor een nieuwe beleidscyclus.

Actief, niet langer vrijblijvend inburgeren, culturele aanpassing en
taalverwerving, maatschappelijke participatie, plichten naast rechten - daarop
ligt nu de nadruk. De Kamer aanvaardde afgelopenmaandag de Inburgeringsnota van
minister Verdonk, die de hoofdlijnen van een strikter integratiebeleid schetst.
Het leek wel 'nationale integratieweek', want uitgerekend gisteren werd
klokkenluider Scheffer in Amsterdam tot bijzonder hoogleraar gekroond.

Dat de nieuwe consensus verre van compleet is, bleek uit de vijandelijkheden
rond het integratierapport van de commissie-Blok. Een ouderwets aandoende oproep
in de Volkskrant van maandag drong er bij de Tweede Kamer met grote woorden op
aan om de nota van Verdonk af te keuren. Ook de 'vignettenmethode', bedoeld om
te bepalen wat gewone Nederlanders onder integratie verstaan, leidde tot
tweestrijd. Minister Verdonk liet maandag weten ervan af te zien.

Iedereen kon uit de krant precies weten hoe het met die vignetten zat. Toch werd
er op quasionwetende wijze tegen geageerd. Oud-minister en VVD-leider Dijkstal,
zelfbenoemd arbiter van de toon van het debat, deden ze in zijn kennelijke
onkunde aan de jodenster denken, een vooraanstaand journalist hield het er zelfs
op dat Verdonk had voorgesteld 'immigranten een insigne op te spelden, zodat de
buitenwereld kan zien in welke mate ze geintegreerd zijn'.

Dit is het onzalige 'debat' ten voeten uit: de onwil om te weten, de behoefte te
diskwalificeren, de Tweede Wereldoorlog als vuistwapen, het taboe als
machtsdaad. Elkaar de maat nemen om de goede mensen van de slechte te scheiden.
Dijkstal doet tegenwoordig lekker mee. Maar wat vond hij zelf zoal als
woordvoerder minderhedenbeleid en vicefractievoorzitter van de VVD onder
Bolkestein?

Op 12 november 1992 stond in HP/De Tijd een interview met hem. Lubbers III
regeerde, Kok zat op Financien. Het gaat verkeerd met Nederland, vond Dijkstal:
'Het is onmiskenbaar dat wij met vijftien miljoen mensen op een langzamerhand te
klein wordend grondgebied zitten. (. . .) Het is natuurlijk je ogen sluiten voor
de werkelijkheid, te praten over immigratie als het ene probleemen over sociale
problemen als het andere probleem. Die problemen werken op elkaar in.' Die
vijftien miljoen zijn er nu zestien, maar verder klopt het nog helemaal.

Dijkstal eist het indammen van de asielstroom met strengere regels, correctie
van het beeld van Nederland, snelle selectie en effectief terugsturen. 'Het
kabinet heeft absoluut geen idee van de omvang van het probleem. (...) Men weet
niet wat voor beleid men wil voeren. De d'Ancona's en Pronken liggen overhoop
met de Kosto's en de Dalessen.' Onbekommerd speelt hij op de persoon: 'D'Ancona
schuift het probleem af op de gemeenten. Ja, waarom doet zij het op die manier?
Zeker een moeilijke jeugd gehad.'

Het gaat de liberaal niet alleen om asielzoekers, ook immigratie en onbeholpen
integratie moeten het ontgelden. 'Heeft elke Turk of Marokkaan het recht een
partner te zoeken in het land van herkomst en ontstaat er dan bij hem of haar
automatisch het recht hier te komen wonen? (...) Er gaat geld over tafel en die
huwelijken hebben slechts de bedoeling iemand uit dat land hier naartoe te
halen.' Aanscherping van de regels voor gezinsvorming en -hereniging is geboden.

Van islamitisch onderwijs wil Dijkstal niets weten, zomin als van
voorrangsbeleid. Wel is hij voor verplichte spreiding van immigranten en
inburgeringscontracten(als minister van Binnenlandse Zaken voegde hij de daad
bij dit woord), het metterdaad uitwijzen van wetsovertreders en het bestrijden
van polygamie en uithuwelijken. Hij vindt het 'een normaal verschijnsel dat
buitenlanders gestigmatiseerd worden, als er groepen zijn die voor overlast
zorgen' en voor de opkomst van Janmaats Centrum-Democraten toont hij begrip.

Sinds de Opstand der Burgers zijn dit bijna allemaal legitieme opvattingen en
het siert Dijkstal dat hij ze toen al verwoordde. Klaarblijkelijk is hij van
gedachten veranderd. Waardoor? Ervaring, zijn ambten, het leven? Onbekend. Maar
in de campagnes van 2002 probeerde hij als echo van de Dijkstal van 1992 soms
nog tegen Fortuyn op te bieden.

Na de nederlagen verschanste hij zich in paarse schuttersputjes als de
'Maxima-commissie' en trakteert hij de natie op banvloeken. Wat beweegt hem? Het
is tijd voor weer een goed interview, waarin hij uitlegt waarom hij er nu anders
over denkt dan toen. De zaak is het waard.

LOAD-DATE: June 26, 2004

LANGUAGE: DUTCH

                © 2004 PCM Uitgevers B.V.  All rights reserved.

                              55 of 125 DOCUMENTS

                                 de Volkskrant

                                 June 26, 2004

Leven onder een glazen stolp ; Bewakers integriteit nemen bestuurders de maat

BYLINE: TEKST MICHIEL HAIGHTON EN MARCEL VAN LIESHOUT

SECTION: Utrecht; Pg. 1U

LENGTH: 2184 words


De Amersfoortse wethouder De Wilde zou onzuiver hebben gehandeld bij de aankoop
van zijn nieuwe woning. In Maarssen wordt de integriteit van raadslid en
ex-wethouder Swane opnieuw ter discussie gesteld. Wat is de morele speelruimte
van de bestuurder?

Is het interessant dat een wethouder verhuist van een woning in het centrum van
Amersfoort naar een huis in het buitengebied van die gemeente? Jan de Wilde
(PvdA, Financien), al maanden aan het klussen in zijn nieuwe woning, vond van
niet, maar stemde eind maart toch maar in met een interviewaanvraag van de
lokale krant.

'Als ik het niet zou hebben gedaan, was dat weer verdacht geweest! Dan wordt er
gedacht dat ik zeker iets te verbergen heb.'

Dus stond De Wilde eind maart met een foto in de krant, voor zijn nieuwe bezit.
Hoewel hij fors gebouwd is, kon hij niets verbergen: achter hem werden de
contouren zichtbaar van een ruime, karakteristieke woning (met, zo bleek,
achtduizend vierkante meter grond).

Het oogmerk van De Wilde - vooral geen suspecte indruk wekken - had een
averechts resultaat. SP-raadslid Wim van Gammeren zag de wethouder in de krant
staan ('Zo trots als een pauw voor zijn enorme landgoed'), vond de verhuizing
verdacht, en stelde een onderzoek in. Om te concluderen dat De Wilde de schijn
van belangenverstrengeling had gewekt.

Van Gammeren oogt als een zachtaardige, beminnelijke man, en met zijn zachte
stem velt hij een hard oordeel: 'Ik zou opstappen als ik hem was. Hij heeft niet
zuiver gehandeld, zijn integriteit is in het geding.'

Met het onderhands aankopen van een woning mag een wethouder zich nooit inlaten,
vindt de SP. Ook niet als de verkopende partij, in dit geval stichting Het
Utrechts Landschap, onderhandse aankoop eist en daarmee (ook voor de SP)
sympathieke bedoelingen heeft. Van Gammeren: 'Hoe je het ook wendt of keert, bij
onderhandse verkoop word je bevoordeeld en bovendien heeft de wethouder in zijn
zakelijke contact ook met de verkoper te maken.'

Grote woorden gebruiken de kleine partijen van de Amersfoortse raad. 'Dit is het
zoveelste bewijs dat dit college het niet zo nauw neemt met de integriteit', zet
Rafael Smit van Leefbaar Amersfoort de toon. Komende dinsdag debatteert de raad
over de kwestie-De Wilde, en de boodschap van Smit is wel duidelijk. 'De
wethouder moet opstappen!'.

Belangenverstrengeling, zakelijke en privecontacten vermengen, alleen al de
schijn wekken niet helemaal zuiver te zijn: geen gemeente die het tegenwoordig
zonder integriteits-en gedragsregels voor bestuurders, raadsleden en ambtenaren
stelt.

Jankees Salverda, fractievoorzitter van het CDA in Amersfoort: 'Dat is allemaal
heel prima, maar we schieten meer en meer door. Niet alleen in Amersfoort, maar
ook elders lijkt er sprake van een hellend vlak. Hypergevoeligheid leidt tot
excessen.'

In Maarssen is het dezer dagen ook weer raak. Of hier sprake is van
hypergevoeligheid is echter zeer de vraag. De persoon in kwestie is niet van
onbesproken gedrag, en was bovendien al eerder voorwerp van
integriteitsonderzoek. En net als de voorgaande aantijgingen, wordt ook nu
VVD-raadslid Sjoerd Swane (51), oud-wethouder en Statenlid, beschuldigd van
illegale praktijken en het bevoordelen van bevriende relaties. De
beschuldigingen gaan vooral terug naar de periode waarin hij als waarnemend
wethouder Ruimtelijke Ordening (in 2003) veel macht had.

Vorige week donderdag ontvingen de fractievoorzitters een zoveelste, anonieme
brief over Swane, afkomstig van 'een groep verontruste burgers'. Aan de hand van
koopaktes, kadasterstukken, luchtfoto's, tekeningen en bouwplannen menen de
anonimi te kunnen aantonen dat Swane als wethouder een bestemmingsplanwijziging
voor het landgoed Zuylenveld heeft voorbereid om een zakenrelatie te helpen.
Grond van deze relatie waar nu nog slechts een landbouwschuur op mag staan,
verandert door het nieuwe bestemmingsplan in een woningbouwlocatie.

Swane, die in 1995 al eens in opspraak raakte (ook door een anonieme brief) en
toen zijn raadszetel moest opgeven, moet er haast wel mee vertrouwd zijn dat
zijn integrititeit ter discussie wordt gesteld. Eind vorig jaar werd hij (alweer
in een anonieme brief) beschuldigd van vastgoedspeculatie en
zwartgeldpraktijken. In deze kwestie ging het om buitenplaats Leeuwenburg, een
fraai landgoed in Maarssen. Dat had Swane nog op dezelfde dag van aankoop
verkocht aan een bevriende projectontwikkelaar.

Dit soort ABC-transacties wordt dikwijls gebruikt voor het witwassenvan zwart
geld. Maar volgens Swane was er niets aan de hand. 'Tragische
familie-omstandigheden' zouden hem hebben genoopt tot de opmerkelijk snelle
doorverkoop. 'Het was werkelijk mijn ingaantentie om op wonen.' Leeuwenburg te

Geconfronteerd met de zoveelste aantijging, spreekt Swane van 'een
misselijkmakende manier van communiceren' als het om de anonieme brieven gaat.
Overigens voert Swane ook nu 'tragische familieomstandigheden' aan als verweer
tegen de nieuwste beschuldigingen. Hoewel ook zij 'ernstige problemen' hebben
met de anonimiteit waarin de tipgevers opereren, hebben de burgemeester van
Maarssen, Hans van der Sluijs, en de commissaris van de koningin, Boele Staal,
besloten 'een feitenonderzoek te verrichten'.

Swane vindt dat allemaal prima, en verzekert dat hij op niets laakbaars te
betrappen valt. Voor de PvdA, GroenLinks en Leefbaar Maarssen staat dat echter
niet vast. Die partijen willen dat een onafhankelijke commissie de nieuwste
beschuldigingen onderzoekt. Want de partijen vermoeden dat de beschuldiging dat
Swane zich schuldig heeft gemaakt aan vriendjespolitiek mogelijk klopt. 'Als ik
de anonieme brief bekijk, waar zeker geen onzin in staat, krijg ik op z'n minst
het gevoel dat hier sprake is geweest van belangenverstrengeling', zegt Erik van
Esterik, fractievoorzitter van de PvdA in Maarssen.

Een feitenonderzoek van de burgemeester vinden ze niet ver genoeg gaan. Puur
juridisch is het gedrag van Swane misschien in orde, zegt
GroenLinks-fractievoorzitter Paul Schroder. 'Maar wat juridisch toelaatbaar is,
hoeft dat ethisch nog niet te zijn', aldus Schroder over de zoveelste
aantijgingen aan het adres van zijn collega-raadslid. Schroder dient de VVD van
ongevraagd advies. 'Ik snap niet dat hij binnen zijn eigen partij zo met rust
wordt gelaten. Hij is nu al zo vaak in opspraak geweest dat het de partij kan
schaden.'

Swane zegt er wel aan gewend te zijn te worden beticht van 'vriendjespolitiek'
en 'belangenverstrengeling.' Hij heeft nu eenmaal veel vrienden en kennissen.
'Ik woon niet in New York maar in een klein dorp aan de Vecht. Ik ben hier al
meer dan twintig jaar politiek en maatschappelijk zeer actief. Ken vrijwel
iedereen. Een goed politicus behoort ook iedereen te kennen.'

Maar van malafide praktijken of het schaden van gemeentelijke belangen is geen
sprake, verweert Swane zich. Over landgoed-Zuylenveld: 'Ik heb alle relevante
dossiers die in mijn bezit zijn al aan de burgemeester overgedragen.'

Tot het overdragen van alle stukken is dinsdag ook in Amersfoort in de
kwestiewethouder De Wilde besloten. Koopakte, taxatierapporten, alles wat maar
van doen heeft met de nieuwe woning van de wethouder aan de Stoutenburgerlaan
ligt voor raadsleden ter inzage. De gemeentesecretaris belde deze week met
raadsleden om ze te wijzen op deze vorm van openheid; dat voorkwam veel vragen,
en zou het publieke debat van komende dinsdag kunen bekorten, zo had het
gemeentebestuur bedacht.

'Stom, stom, stom', zegt D66-raadslid Kees van Engelenhoven over het 'aanbod'
van de gemeentesecretaris. 'Ik hoef die dossiers niet in te zien of vragen
schriftelijk beantwoord te krijgen. Zo roep je juist weer die sfeer van
achterkamertjes-politiek op. Ik stel mijn vragen in het raadsdebat, in de
openbaarheid.'

Voor wethouder De Wilde is de schade al aangericht, ongeacht of hij iets
laakbaars heeft gedaan, stelt Van Engelenhoven. 'De SP spreekt in de
openbaarheid twijfels over de integriteit uit, en vanaf dat moment ben je
eigenlijk al beschadigd. Dat moment had een geroutineerde wethouder als De Wilde
voor moeten zijn.'

Hoe? Van Engelenhoven: 'Door op het moment dat je besluit tot aankoop van de
woning dit meteen in de openbaarheid te brengen.' Want er zijn nu eenmaal altijd
mensen die op bestuurders jagen, weet Van Engelenhoven, zelf oud-wethouder. 'Als
er ook maar sprake kan zijn van de schijn van belangenverstrengeling moet je de
maximale openheid betrachten.'

Stichting Het Utrechts Landgoed, van wie De Wilde de woning kocht, zegt dat er
niets aan de hand is. Ze verklaart dat zij altijd haar bezittingen onderhands
verkoopt, dat De Wilde geen enkel financieel voordeel geniet, en dat De Wilde
als wethouder geen enkel zakelijk contact heeft met de stichting.

'Onzin', zegt Rafael Smit van Leefbaar Amersfoort. 'De gemeente onderhandelt met
de stichting over de verkoop van groengebieden, dus is er zakelijk contact met
De Wilde. De wethouder moet niet zeuren. Je zit in een glazen huis. Dat geldt
voor mij als raadslid ook. Ik kan en mag ook zoveel dingen niet...

'Voorbeeld: als ik naar een videotheek wil om een pornofilmpje te huren, dan
moet ik dat niet in Amersfoort doen. Dan moet ik naar Leusden of Soest.'

'Cadeaus van meer dan 25 euro mogen sowieso niet'

In afwachting van het raadsdebat heeft wethouder Jan de Wilde (47) geen behoefte
om publiekelijk in te gaan op de geuite twijfels aan zijn integriteit. Daarbij:
'Als een journalist op dit moment belt, word ik daar niet vrolijk van.' Niet
alleen hijzelf maar ook vrouw en kinderen zijn zeer aangedaan door (de gevolgen
van) de beschuldiging van de SP-raadsfractie.

Niettemin wil hij wel in algemene zin ingaan op vragen over de schijn van
belangenverstrengeling, het leven 'in een glazen stolp' en het permanente risico
van twijfels aan de integriteit. Een wethouder mag minder dan een gewone burger,
zegt De Wilde: er zijn altijd politieke tegenstanders die het louter te doen is
om hem te beschadigen, en er zijn altijd burgers die een wethouder per definitie
'een zakkenvuller' vinden.

Stel: u wilt uw huis laten verbouwen, schakelt een aannemer in, maar die
aannemer kan ook wel eens voor de gemeente werken. Hoe voorzichtig moet u zijn?
'Ik heb nu een verbouwing. Ik moet dan een aannemer nemen die geen partner van
de gemeente is, in een PPS-constructie bijvoorbeeld (gezamenlijk project van
overheid en bedrijfsleven). Anders wek je voor sommigen alweer de schijn. Ik
neem in principe een plaatselijke aannemer omdat ik in deze stad leef, woon en
werk en er bovendien ook ben om de lokale economie te stimuleren. Moet ik dan
iemand uit Zwolle nemen? Als wethouder bemoei ik me nooit met aanbestedingen.
Dat doen ambtenaren. Maar ik ben wel politiek verantwoordelijk.'

Een gemeente heeft duizenden zakelijke contacten, en als wethouder van financien
gaat u in principe over alles. Mag u een kerstpakket aannemen? 'Lastig, lastig,
je moet over alles nadenken. Tot voor een paar jaar geleden kregen we een
redelijke hoeveelheid kerstpakketten, en die werden meestal onder de bodes
verdeeld. De wethouder van ruimtelijke ordening kreeg altijd de meeste. Nu krijg
je ze al niet meer. Ook het bedrijfsleven past zich aan, men houdt daar rekening
met de schijn wekken van. We hebben hier de regel dat wij cadeaus van meer dan
25 euro niet aannemen.'

U mag minder dan een gewone burger? 'Mijn vrouw voelt zich beperkt in haar
beroepskeuze. Ze wilde graag werken in een sector waarvoor ik politieke
verantwoordelijkheid draag. Dat kan dus niet.'

Bestaan er mensen die er alleen maar op uit zijn aan te tonen dat u niet zuiver
bent? Hetzij uit politieke motieven, hetzij omdat ze wethouders per definitie
machtswellustelingen en zakkenvullers vinden? 'Ik leef onder een vergrootglas,
dat is de prijs die je betaalt. Ik heb het meest saaie leven dat je je kunt
voorstellen. Ik werk. Ik word nooit dronken, heb geen vriendinnen, heb daar
trouwens ook geen behoefte aan. Je voelt je boegbeeld van de stad.'

Nu zoemt het in raadskringen rond dat u bevriend bent met Turkse ondernemers met
wie u als wethouder ook zakelijke contacten onderhoudt. De preciezen vinden
alleen dat al kwestieus. 'Ik ben wijkwethouder voor de wijk waar die mensen
werken. Het zijn vrienden, maar ik heb geen enkel zakelijk contact met hen. Mag
ik als wethouder geen prive-contact hebben met mensen in die wijk? Ik woon in
deze stad! Ik wil hier ook vrienden hebben, boodschappen doen.'

Stel: de gehele gemeenteraad zegt volgende week dat u helemaal niets te
verwijten valt. Is er dan toch schade aangericht? 'Die schade is er meteen op
het moment dat iemand een beschuldiging publiek maakt. Of die beschuldiging
klopt of niet. Als wethouder weet ik dat mij dat iedere dag kan overkomen. Als
een raadslid twijfelt aan mijn integriteit is dat nogal wat. We hebben
spelregels voor het aankaarten van dit soort zaken. Dat doe je eerst bij de
burgemeester. In mijn geval heeft de SP dat niet gedaan.'

De Amersfoortse wethouder Jan de Wilde voor zijn nieuwe woning. FOTO BELL

Landgoed Leeuwenburg in Maarssen. FOTO MARCEL VAN DEN BERGH

LOAD-DATE: June 26, 2004

LANGUAGE: DUTCH

                © 2004 PCM Uitgevers B.V.  All rights reserved.

                              56 of 125 DOCUMENTS

                                 de Volkskrant

                                 June 23, 2004

Domeinkaper vangt bot met www.benbot.nl

SECTION: Dag in Dag uit; Pg. 24

LENGTH: 259 words


Het had zo mooi kunnen zijn: een minister die luistert naar het volk en zijn
website inricht zoals het volk dat wil. Helaas voor Steven de Jong uit Deventer,
Ben Bot - minister van Buitenlandse Zaken - trekt zich voorlopig niks aan van
zijn initiatief voor meer transparantie in overheidszaken.

De Jong heeft in mei de domeinnaam (internetadres) www.benbot.nl laten
registreren. Dat had Buitenlandse Zaken verzuimd, nadat de nieuwe broodheer
vorig jaar herfst was aangetreden.

De Jong zette vorige week een petitie online waarmee 'gewone' burgers kunnen
aangeven wat zij vinden dat er met www.benbot.nl moet gebeuren. Pas als de
minister zich daarmee akkoord verklaart, krijgt hij 'zijn' domeinnaam terug.

Buitenlandse Zaken heeft laten weten dat het geen moeite zal doen om het
internetadres in handen te krijgen. Volgens een woordvoerder is het beleid om
bij nieuwe bewindslieden de combinatie minister en achternaam te claimen. Wie
ministerbot.nl intikt, komt dan ook bij www.minbuza.nl terecht - de webstek van
het ministerie. 'Het is onmogelijk om alle variaties te registreren.'

Die houding blijkt niet helemaal in steen gebeiteld. Wie op internet
www.bernardbot.nl intikt, wordt wel naar de website van Buitenlandse Zaken
doorgesluisd. Ook de ministeries onderling hanteren andere maatstaven. Het
ministerie van Vreemdelingenzaken en Integratie wil ritaverdonk.nl hebben. Dat
rechtenstudenten daarop van leer trekken tegen minister Verdonk vindt een
woordvoerder 'misleidend' en 'verwarrend'.

Bernard 'Ben' Bot. FOTO ANP

LOAD-DATE: June 23, 2004

LANGUAGE: DUTCH

                © 2004 PCM Uitgevers B.V.  All rights reserved.

                              57 of 125 DOCUMENTS

                                 de Volkskrant

                                 June 19, 2004

Voorbij het cynisme ; Interview Gabriel van den Brink

BYLINE: DOOR CASPAR JANSSEN

SECTION: Reflex; Pg. 15

LENGTH: 2278 words


Herstel van normen en waarden, we praten erover, maar doen we ook iets? De
socioloog Gabriel van den Brink pleit in zijn jongste boek voor een
beschavingsoffensief. Daarvoor hoeven we niet op de overheid te wachten. 'Een
advies van een huisarts heeft wel degelijk invloed.'

Het idee komt niet uit de lucht vallen. In het Brabantse Woensel, waar
cultuursocioloog Gabriel van den Brink jaren geleden onderzoek deed naar de
'modernisering van het bestaan', was het gewone volk aan het einde van de 19de
eeuw doelwit van een 'beschavingsoffensief' van de gezagsdragers.

Van den Brink: 'De politie, de pastoor, de burgemeester bemoeiden zich
persoonlijk met het gedrag van de inwoners, vooral de armen. Dat ging heel
autoritair en gepaard met dwang. Concreet was het wel. Een gezin kwam
bijvoorbeeld alleen in aanmerking voor de bedeling als het beantwoordde aan
bepaalde normen. Zo mocht de vader niet drinken in de kroeg. Deed hij dat toch
dan werd de uitkering prompt gehalveerd. En vrouwen moesten zich zedelijk
gedragen. Als de dochter des huizes iets probeerde bij te verdienen in de
prostitutie, dan werd de uitkering stopgezet. Mensen werden ook voortdurend
thuis bezocht. Dat was heel effectief.'

Het is niet helemaal het model dat Van den Brink voorstaat in zijn laatste,
zojuist verschenen boek Schets van een beschavingsoffensief; over normen,
normaliteit en normalisatie in Nederland. Maar toch: hij houdt wel degelijk een
pleidooi voor het 'versterken' van codes en gedragsregels. Daarbij krijgt de
middenklasse de rol om laagopgeleide, vaak allochtone Nederlanders in te wijden
in de niet altijd zichtbare, maar wel bestaande normen van de Nederlandse
samenleving.

Dat impliceert dat er nu iets niet goed gaat, dat 'normalisatie' nodig is, in de
ogen van Van den Brink. En dat is pikant, want zijn boek is een voorstudie bij
het in opdracht van het kabinet geschreven WRR-rapport over waarden en normen,
waarin de opstellers, onder leiding van de socioloog Kees Schuyt, het door
Balkenende veronderstelde probleem juist relativeren.

Van den Brink kijkt er toch iets anders tegenaan: 'De schrijvers van het rapport
wilden de problemen niet op scherp stellen, met als gevolg dat hun aanbevelingen
dicht bij het oude paarse beleid blijven. Ik schrijf op persoonlijke titel en
neem daar enige afstand van. Ik vind dat de bovenlaag in Nederland zich
onvoldoende rekenschap geeft van de urgentie van de problemen in andere milieus.
De problemen die in de grote steden spelen, onderop in de maatschappij, daar kom
je met paars beleid niet meer uit, daar is meer voor nodig.'

Al eerder, aan het slot van een van zijn vorige boeken (Geweld als uitdaging,
2001) had Van den Brink voorzichtig gepleit voor een 'eigentijds'
beschavingsoffensief, voor eerherstel van het 'normale', na jaren waarin de
nadruk alsmaar lag op de charme van de diversiteit, op de ruimte voor afwijkend
gedrag, op gedogen. Sindsdien zag hij het draagvlak voor dat idee alleen maar
toenemen, zegt hij.

Dat er een wijdverbreid onbehagen bestond, dat bleek wel uit de opkomst van Pim
Fortuyn, in 2001. Van den Brink: 'Veel van de thema's die Fortuyn op de agenda
heeft gezet, zijn inmiddels breed geaccepteerd. Er worden nu standpunten
verkondigd die twintig jaar lang taboe waren. Meer in het algemeen bestaat er
behoefte aan duidelijkheid; mensen willen weten waar de grens ligt, waar ze zich
aan te houden hebben.

'Ze vragen zich af: wat is de regel eigenlijk, wat is de geldende norm?
Blijkbaar is daar onduidelijkheid over. Ik herinner me een actie van conducteurs
en machinisten, van enkele jaren geleden. Zij legden hun werk neer vanwege de
agressie waarmee ze te maken kregen. Ze deelden een pamflet uit met de tekst:
'Doet u voortaan normaal, dan doen wij het ook weer.' Dat was heel aandoenlijk,
want ze gingen er kennelijk vanuit dat iedereen wist wat normaal was. En dat is
de vraag.

'In het publieke domein heb je zeer verschillende gedragingen, voorkeuren,
stijlen en opvattingen. Gevoegd bij de Nederlandse alles moet kunnen-traditie
krijg je een uitermate diffuse situatie. Zeker voor jongeren en nieuwkomers is
moeilijk te zien dat er wel degelijk normen bestaan. Stel: je komt van het
platteland van Marokko en je hebt in je hele jeugd nog nooit iets bloots gezien
en opeens kom je hier de gay parade tegen, dan is het verleidelijk om te denken:
hier kan alles. Terwijl dat toch echt niet zo is. Vandaar die brede roep om
burgerschap.'Dat wekt de indruk dat uw beschavingsoffensief vooral bedoeld is om
allochtonen flink onder handen te nemen. 'Dat is onjuist. Mijn stelling luidt:
al was er in Nederland niet een allochtoon, dan nog is zoiets als een
beschavingsoffensief noodzakelijk. Denkt u maar aan de vormen van zelfverrijking
die zich in de sociale bovenlaag voordoen. Of aan de gevallen van zinloos geweld
die evengoed een autochtoon verschijnsel zijn. Dat neemt niet weg dat we een
extra inspanning voor allochtonen moeten doen.

'Uit mijn onderzoek blijkt dat zij niet alleen op sociaal-economisch vlak maar
ook op normatief gebied met een achterstand kampen. Als het bijvoorbeeld gaat om
opvattingen over de gelijkheid van mannen en vrouwen, wijken vooral
moslimmigranten van de norm af. Je kunt er niet omheen dat een aanzienlijke
groep migranten denkt en voelt zoals onze ouders dat in de jaren dertig deden.'

Uw collega-filosoof Ad Verbrugge (Reflex, 8 mei) zegt dat we eerst eens kritisch
moeten kijken naar de maatschappij waarin mensen geacht worden te integreren. De
toegenomen assertiviteit en agressiviteit, narcisme, het veronderstelde egoisme
als gevolg van de individualisering, je kunt je afvragen of dat allemaal als
voorbeeld moet dienen. 'Daar ben ik het mee eens. Vandaar dat ik het begrip
burgerschap centraal stel. Om een aantal tekorten en problemen die de afgelopen
twintig jaar zijn ontstaan, recht te trekken. Mijn visie op burgerschap is
overigens anders dan die van Verbrugge. Hij zegt, als ik het goed begrijp: de
gemeenschapszin is verloren gegaan en dat moet hersteld worden. Volgens mij gaat
dat niet meer in Nederland, er is zoveel diversiteit, dat draai je niet meer
terug. Die communitaristische opvatting van burgerschap valt voor mij af.

'Maar ik ben ook niet voor de liberale opvatting. Die zegt kortweg: als je je
aan de wet houdt, dan is het goed. Dat is mij te dun. Mijn definitie is eerder
republikeins, in de geest van Hannah Ahrendt. Ik maak een onderscheid tussen het
privebelang enerzijds en het publieke belang anderzijds. Op het moment dat je je
in de publieke sfeer begeeft, dan moet je elkaar ook aanspreken in termen van de
publieke zaak. Met andere woorden: het private belang of het private gedrag is
dan geen maatstaf meer.' Dat spreekt toch voor zich? 'Dat lijkt vanzelfsprekend,
ja. Maar dat besef moet toch echt onderhouden en gecultiveerd worden. We hebben
het enorm op zijn beloop gelaten, sinds de jaren zeventig. Neem nou wat wij
zojuist zelf meemaakten. We hebben ons gesprek een minuut lang moeten
onderbreken omdat hier in de buurt iemand zijn opgevoerde motor aan het testen
was. Vroeger zouden we ons in stilte ergeren, nu vinden we in ieder geval dat we
er iets van zouden moeten zeggen.' De middenklasse begint last te krijgen van de
vrijheid van anderen? 'Zo cynisch is het natuurlijk wel. Als alle problemen
beperkt bleven tot achterstandswijken, dan zou het geen maatschappelijke kwestie
zijn geweest. Maar we hebben er nu wel last van en dat is logisch, want je leeft
niet echt in gescheiden werelden. Op school, in de binnenstad, op het werk, in
de media, overal botsen de verschillende normatieve werelden. De vraag is dan:
wie wint hier, welke normen gaan hier prevaleren.

'Het is politiek een moeilijk punt, maar ik zou toch zeggen: dat moeten de
normen van de middenklasse zijn. Die groep is omvangrijk, ze omvat ongeveer de
helft van de bevolking, er bestaat binnen die groep een zekere consensus over
wat hoort en niet hoort en deze groep draagt de publieke opinie, het onderwijs,
de gezondheidszorg et cetera. Dat betekent: wat deze burgers vinden heeft
gewicht.'

Hoe stelt u zich dat beschavingsoffensief concreet voor? Welke rol speelt de
overheid daarin? 'Als het goed is speelt de overheid slechts een bescheiden rol.
Ze moet vooral het kader scheppen waarbinnen anderen, zoals de professionals,
hun werk doen. Er zijn in de moderne maatschappij geen centrale normen die je
van bovenaf kunt opleggen. Je kunt ook niet op iedere hoek van de straat een
inspecteur neerzetten met een boekje: De normen van Nederland.

'Het bepalen van normen, dat is in zekere zin een organisch proces. Mensen
kijken naar elkaar en als de meerderheid een bepaalde kant uitgaat dan heeft de
rest de neiging om hetzelfde te doen. Ik ben ook niet voor meer repressie, dat
heeft geen enkele zin. Iedere beroepskracht, ook bij de politie, weet dat. Maar
ik ben evengoed tegenstander van gedogen. Daarentegen pleit ik voor wat ik
pre-pressie noem: ingrijpen voordat de dingen fout lopen. Strengheid in
combinatie met betrokkenheid.' Hoe stelt u zich dat voor? 'Mensen die werken in
het onderwijs, in de gezondheidszorg, bij de politie, kunnen heel veel doen. Een
advies van een huisarts aan een patient heeft wel degelijk invloed. Het probleem
is dat het deze mensen in de afgelopen decennia is afgeleerd om hun werk met
toewijding toe doen. Toewijding, sociale betrokkenheid, dat hebben ze moeten
afleren omdat dat niet professioneel zou zijn. In plaats daarvan volgde
reorganisatie op reorganisatie in het kader van de efficiency.

'Er kwamen managers die denken in termen van controle, afrekenen op productie,
op meten. Dat is in feite Taylorisme. De industrie schaft lopende bandwerk
steeds vaker af, maar in de zorg en in het onderwijs wordt het juist
gepropageerd. Dat is funest. Als je een verpleegster of onderwijzer op deze
manier afrekent, dan blijft de toewijding nergens. De beroepen waarover ik
spreek zijn bij uitstek sociaal en normatief van aard, het gaat hier niet om
technici.'

Wat moet er dus gebeuren? 'Het management moet een stap terug doen en
persoonlijke betrokkenheid moet weer een plaats krijgen. De mensen die het
belangrijke werk doen moeten weer centraal komen te staan, ze moeten de ruimte
en het vertrouwen krijgen. Op die manier krijg je voor elkaar dat een
onderwijzer gemotiveerd blijft om zich te verdiepen in de vraag waarom een kind
opeens slechter functioneert of gedragsproblemen heeft.'

Stel: de politie wil vanaf morgen gaan meedoen aan uw beschavingsoffensief. Wat
gaan ze dan doen? 'Er zijn al een aantal goede projecten die de door mij
bepleite aanpak in praktijk brengen. Het Jeugd Preventie Project (JPP) in
Eindhoven bijvoorbeeld. Zogauw de surveillerende agent ziet dat jochies van acht
jaar om tien uur 's avonds nog op straat lopen of als kinderen onder schooltijd
in het winkelcentrum rondhangen, dan gaat hij meteen praten met de ouders. Of
als iemand met een uitkering opeens een dure auto rijdt, dan volgt er prompt een
bezoek aan het gezin. Want aan de thuissituatie valt een heleboel af te lezen.

'Nou, die aanpak veralgemeniseer ik, je kunt die veel breder toepassen. Het is
een combinatie van morele strengheid en persoonlijke betrokkenheid. Het doel is
dat de burger zich afvraagt wat nu eigenlijk normaal is in dit land.'

Bent u niet bang om voor fatsoensrakker te worden uitgemaakt? U bent al de
cultuurfilosofische woordvoerder van het stoere moralisme genoemd. (Na een lange
stilte) 'Ik constateer dat de behoefte aan fatsoen sterk is toegenomen. Dat is
niet iets wat ik verzin, het is een maatschappelijke realiteit. Ik zie zelf ook
wel de nadelen van een beschavingsoffensief, maar ik heb op een gegeven moment
gezegd: vooruit, laat ik het maar uitdragen, al is het maar om de discussie die
kant op te krijgen.

'Natuurlijk wordt er door sommigen cynisch over gedaan, alsof je oneervolle
voorstellen doet. Omdat er nadelen aan kleven neemt men die maatschappelijke
ontwikkeling niet serieus. Wat dat betreft hebben de meesters van de argwaan,
Freud, Nietzsche en Marx, onmiskenbaar school gemaakt. Zij hebben ons geleerd
dat achter ieder hoger ideaal wel een bepaald belang steekt, zoals seks, macht
of geld. Dat is ook wel zo, maar het leidt al snel tot een cynisch wereldbeeld,
waarbij men in het hogere altijd weer het lagere ontdekt.

'Ik vind de omgekeerde zienswijze veel boeiender; in kleine alledaagse dingen
zijn veel hoge waarden aan het werk. Met de toewijding en de persoonlijke
betrokkenheid op het laagste niveau kun je iets bereiken. Dat is inderdaad het
tegendeel van cynisch. Ik bestrijd de cynische blik die sinds de jaren zestig
wordt gehanteerd. Sinds die tijd hebben we ons geweten laten verkommeren, in
plaats van dat we het gecultiveerd hebben. Dat was een grote vergissing, dat was
zo dom en onbeschaafd, daar doe ik dus niet aan mee.'

Gabriel van den Brink 1950 Geboren in Hooge en Lage Mierde. 1978 Doctoraal
filosofie (cum laude), Nijmegen. 1980-1986 Redactiesecr. Te Elfder Ure. 1995
Promotie in de sociale wetenschappen (cum laude), UvA. 1996-heden Onderzoeker
aan het Nederlands Instituut voor Zorg en Welzijn (NIZW), Utrecht.

Van den Brink schreef een groot aantal boeken, waaronder:

1997 Hoge eisen, ware liefde.

1999 Een schaars goed.

2001 Geweld als uitdaging.

2003 Mondiger of moeilijker?

2004 Schets van een beschavingsoffensief. Amsterdam University Press Gabriel van
den Brink woont samen met Heidi de Mare en heeft twee kinderen.

Jongeren in Rotterdam worden aangesproken door politieagenten die samen met
leerplichtambtenaren spijbelaars opsporen. FOTO SERGE LIGTENBERG FOTO MARTIJN
BEEKMAN - DE VOLKSKRANT

LOAD-DATE: June 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              58 of 125 DOCUMENTS

                                 de Volkskrant

                                 June 12, 2004

'Burger heeft recht op geld van de vuilnis'

SECTION: Utrecht; Pg. 5U

LENGTH: 246 words


AMERSFOORT In haar niet aflatende ijver voor de gewone man en vrouw - Burger,
met kapitaal, in de schrijfwijze van de leefbaren - stelt de Burger Partij
Amersfoort (BPA) geregeld ongewenste praktijken aan de kaak. Zo signaleerde zij
eerder misstappen van de gemeente bij de aanbesteding van het infame
baggerdepot. En dit keer zou het stadsbestuur bij de overdracht van de
vuilverzamelingtegen de Europese regelgeving hebben gezondigd.

Bij de uitbesteding van de vuilverzameling zou Amersfoort vuilverwerkingsbedrijf
ROVA - een conglomeraat van gemeenten in het oosten en midden des lands -
feitelijk de rol van monopolist hebben gegund. En dat terwijl Europa openbare
uitbesteding eist.

Amersfoort heeft bij dit arrangementook nog eens een materieel belang. Want als
deelnemer van ROVA deelt zij in de bedrijfswinst (die 6 miljoen euro bedroeg in
2002). Deze regeling is, aldus BPA, strijdig met de gemeentewet - die het
profijtbeginsel onverenigbaar verklaart met de uitvoering van publieke taken. De
'gedwongen winkelnering' zou voor de burger, herstel: Burger, nodeloos duur
zijn.

Nu wordt het Amersfoortse deel (840 duizend euro in 2002) aan de algemene
reserves toegevoegd. Een honorabele bestemming, zou je menen. Maar niet volgens
BPA-raadslid Gerard van Vliet. 'Het geld is te veel betaald door de Burgers. Zij
moeten over de bestemming kunnen beschikken.'

BPA dringt er bij de gemeente op aan de vuilverzameling alsnog openbaar aan te
besteden.

LOAD-DATE: June 12, 2004

LANGUAGE: DUTCH

                © 2004 PCM Uitgevers B.V.  All rights reserved.

                              59 of 125 DOCUMENTS



                                 de Volkskrant

                             12 juni 2004 zaterdag

Controverse over prostaatkanker woekert voort;
Symposium Wel of niet behandelen?

BYLINE: Finoulst, Marleen; Erps, Peter Van; Door Sophie Stroeken

SECTION: GEZOND

LENGTH: 848 woorden

SAMENVATTING

Prostaatkanker komt veel voor, maar over preventie en aanpak zijn geen
eensluidende opvattingen. Specialisten spreken elkaar tegen; lekenboekjes geven
dubieuze tips: seks helpt en groente in tomatensaus ook.

VOLLEDIGE TEKST:

François Mitterrand was twaalf jaar president van Frankrijk met prostaatkanker.
Premier Joop den Uyl overleed er in 1987 aan, een jaar nadat bij hem de ziekte
werd vastgesteld.

Prostaatkanker is de meest voorkomende vorm van kanker bij mannen, in Nederland
hebben bijna 37 duizend mannen het. Over de juiste aanpak zijn de specialisten
het niet eens.

Vroeg opsporen of juist niet? Van alle mannen die de ziekte hebben, overlijden
de meeste door een andere oorzaak, want prostaatkanker ontwikkelt zich meestal
langzaam. Maar voor de mensen die wél aan de ziekte doodgaan, had eerdere
opsporing veel leed kunnen voorkomen.

Behandelen, of niet? Door tijdige behandeling van prostaatkanker hoeft niemand
er aan dood te gaan, maar onnodige behandeling heeft grote nadelen:
incontinentie (vaak voorbijgaand) en impotentie (meestal blijvend).

Dinsdag 22 juni houden urologen in het AMC in Amsterdam een mini-symposium over
de vraag of een vroeg ontdekte prostaatkanker nu wel of niet behandeld moet
worden. De eerste spreker, de Zweedse hoogleraar J. Adolfsson van het Karolinska
Institut in Stockholm pleit voor 'waakzaam afwachten', terwijl de laatste
spreker, hoogleraar M. Wirth van de Technische Universiteit Dresden hormonale
behandeling van de tumoren voorstaat.

Uiteindelijk moet de patiënt bepalen wat er met zijn lichaam gebeurt. Dat is
moeilijk als artsen onderling van mening verschillen. Daarom moet een patiënt zo
uitgebreid mogelijk geïnformeerd worden, vinden de Vlaamse artsen Marleen
Finoulst (arts-journalist) en Peter van Erps (uroloog).

Daar helpen ze zelf een handje aan mee met hun boek De prostaat - lust en leed,
dat gisteren verscheen en waarmee ze 'de complexiteit van prostaatkanker'
begrijpelijk willen maken 'voor de gewone man'. Want niet alleen is
prostaatkanker een veel voorkomende ziekte, er rust ook nog een taboe op
prostaatproblemen, menen de auteurs.

De gewone man krijgt meteen een hoop voor zijn kiezen: de normale werking en
functie van de prostaat, de goedaardige, maar lastige kwalen (die bij een grote
meerderheid van 60-plussers voor plasproblemen zorgen) en alle vormen en fases
van prostaatkanker plus de remedies staan opgesomd.

Als echte artsen proberen de auteurs gerust te stellen waar dat kan. Goedaardige
prostaatvergroting komt vaak voor en is echt goed te behandelen, dus ga ermee
naar de huisarts, benadrukken Finoulst en Van Erps. Prostaatkanker is natuurlijk
wel wat ernstiger en komt ook heel vaak voor. Van alle mannen boven de vijftig
heeft 30 procent prostaatkanker. Maar uiteindelijk overlijdt maar 3 procent van
hen aan de gevolgen ervan, meestal pas na het vijfenzeventigste jaar.

De feiten en cijfers zijn duidelijk, maar de controverse rond screening en
behandelen versus niet-behandelen blijft. Na een kort overzicht van de
verschillende mogelijkheden nemen ze duidelijk stelling: regelmatige controle
bij mannen boven de vijftig, maar geen overhaaste behandeling. Want, zo
concluderen ze, hoeveel mannen het precies zijn is niet bekend, maar 'er gaan er
vast en zeker te veel onder het mes'.

Over de medische aspecten van prostaatkanker en behandelwijzen zijn Finoulst en
Van Erps genuanceerd en zijn hun opvattingen redelijk onderbouwd, maar in het
hoofdstuk over preventie vliegen ze toch behoorlijk uit de bocht. Roken en
drinken hebben volgens hen geen invloed op het ontstaan van prostaatkanker, maar
tenminste vijf keer in de week ejaculeren zou preventief werken, net als
veganistische voeding met veel soja en groenten in tomatensaus.

Wetenschappelijk bewijs dat het eten van vlees het ontstaan van prostaatkanker
bevordert, geven ze nauwelijks, maar politieke statements worden niet geschuwd:
ondanks 'intensievere controles wordt het vlees nog steeds verknoeid door
crapuul dat alleen uit is op grof geldgewin'.

Of preventie werkt, is dus maar de vraag. Uitsluitsel geeft het boek niet en ook
op het symposium dat het AMC dinsdag over een week houdt, is dat punt van
discussie. Professor Eric Klein van de Cleveland Clinic Foundation in Ohio licht
het onderzoek toe van zijn groep naar preventie van prostaatkanker. De
Amerikanen vonden in hun onderzoek dat de stof finasteride, die de hoeveelheid
op de prostaat werkend testosteron vermindert, prostaatkanker helpt voorkomen
(25 procent minder nieuwe gevallen). Dit medicijn gaf wel bijwerkingen, dus
bestaat er twijfel hoe zinnig het is gezonde mensen dit aan te doen.

De Amsterdamse urologen hebben er veel vragen over. Voor de
prostaatkankerpatiënt is preventie te laat en is screening in ieder geval niet
meer aan de orde. Maar, zo schrijft voorzitter Louis Denis van de International
Prostate Health Council in het voorwoord van het boek van Finoulst en Van Erps,
na de diagnose heeft de patiënt nog een zee van tijd 'om te bekomen van dat
nieuws, om informatie te verzamelen, om de evolutie van de tumor samen met zijn
arts te evalueren'.

LOAD-DATE: December 7, 2009

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: de Volkskrant


                       Copyright 2004 PCM Uitgevers B.V.
                              All Rights Reserved

                              60 of 125 DOCUMENTS

                                 de Volkskrant

                                  June 8, 2004

'In oktober oorlog, nu eerst de camping' ; I 'Ouderwets' protest in de haven:
Mat Herben stroopt de mouwen op 'Tijd geleden dat ik een lekker wijf werd
genoemd'

BYLINE: VAN ONZE VERSLAGGEVERS KIM VAN KEKEN BART REIJNEN

SECTION: Economie; Pg. 7

LENGTH: 600 words

DATELINE: ROTTERDAM


FNV Bondgenoten pakt de strijdbijl weer op in de Rotterdamse haven, gesteund
door de oppositiepartijen. Een serie manifestaties volgt, waarschuwt de bond.

FNV-voorzitter Lodewijk de Waal is weer de man voor de havenarbeiders. Op een
protestmanifestatie van de bond wordt hij maandag met luid applaus door noeste
werklui ontvangen. De Waal bijt van zich af in de politieke arena, tot grote
tevredenheid van de honderden stakende arbeiders: 'Lodie, Lodie.'

De vakcentralevoorzitter voorspelt door de microfoon tijden van conflict.
Moeilijke tijden. Hij is bereid tot strijd, want de sociale zekerheid wordt
volgens hem door dit kabinet afgebroken. De Britse voormalig premier, 'IJzeren
Dame' Margaret Thatcher, 'zou trots zijn op tovenaarsleerling JP Balkenende'.
Hij noemt de ruzie over het prepensioen. Het kabinet wil werknemers door laten
werken tot 62,5 jaar, FNV eist dat arbeiders eerder mogen stoppen.

Daarom een manifestatie in de Rotterdamse haven. Het is het eerste protest in
een serie. De oppositie komt ook langs, en gebruikt het podium om tegen het
kabinet te ageren. 'Fantastisch om weer in Rotterdam te zijn', zegt LPF-leider
Mat Herben. Voor zijn opkomst stroopt hij strijdvaardig zijn mouwen op. 'Dit is
een kabinet zonder hart.' En de LPF staat voor het volk, dus: 'Doe fiscaal iets
voor Jan Modaal.' Ook hij voorspelt strijd. 'Het wordt een hete zomer.'

Henk van der Kolk, voorzitter van FNV Bondgenoten, heeft het op zijn beurt weer
over 'oorlog in oktober'. Het kabinet kan er na de vakantie - 'eerst even de
camping' - van verzekerd zijn dat 'heel Nederland plat gaat'. Jan Marijnissen
sluit zich daarbij aan. 'Waarom ondernemers nog meer in de watten leggen? Het is
tijd voor strijd.' Net als de stakers constateert hij tevreden dat de bonden 'de
strijdbijl oppakken'.

Havenarbeider Jaap Vlekke (50) is enthousiast over de opruiende woorden van
politici en vakbondslui. 'Nu nog maar afwachten of ze daadwerkelijk doen wat ze
zeggen.' Hij kan niet werken tot zijn 65ste, zegt hij. 'Het werk hier is te
zwaar, dat geldt voor iedereen.' Hij noemt rugklachten en andere lichamelijke
problemen die bij het werk ontstaan. En hij betaalt premie voor zijn
prepensioen. Hij laat zijn loonstrookje zien. 'Per maand 61,31 euro. Ik heb het
recht om eerder te stoppen.'

De arbeiders kunnen stemmen over de prepensioenplannen van de FNV. De bond roept
vanmiddag op om toch vooral voor de bondsplannen en tegen de kabinetsmaatregelen
te stemmen. 'Als het kabinet zo arrogant is en niet luistert naar dit
referendum, dan moet er een nationaal referendum komen', aldus fractievoorzitter
Femke Halsema van GroenLinks. 'Dan zullen wij weleens zien van wie er afscheid
wordt genomen.'

Halsema wordt door de presentator aangekondigd als 'lekker wijf'. De stakende
werknemers zijn het daar roerend mee eens. Het is een tijd geleden dat Halsema
naar eigen zeggen die beschrijving kreeg. 'Ik moet hier vaker komen.' Ook
PvdA-kamerlid Jet Bussemaker wordt enthousiast onthaalt. Het kabinet staat
volgens haar met de rug naar de werknemers. 'Als solidariteit ouderwets is, dan
ben ik graag ouderwets', roept ze.

Boze bonden en prekende politici: 'Een gewone werkman als ik begrijpt niets van
het politieke spel dat wordt gespeeld', zegt havenarbeider Willem Buier (38).
Hij betaalt al jaren om eerder te kunnen stoppen. 'Dat recht wordt nu door
Pietje Puk Balkenende en de rest verkocht.'

Bij de manifestie van FNV Bondgenoten in het Rotterdamse havengebied werd
maandag twee uur lang de kruising Reeweg-Waalhavenweg geblokkeerd. FOTO MARTIJN
BEEKMAN - DE VOLKSKRANT

LOAD-DATE: June 8, 2004

LANGUAGE: DUTCH

                © 2004 PCM Uitgevers B.V.  All rights reserved.

                              61 of 125 DOCUMENTS

                                 de Volkskrant

                                  June 5, 2004

Huid schrapen

BYLINE: GERT JONKERS

SECTION: Magazine; Pg. 43

LENGTH: 236 words


Was er laatst een loodgieter over de vloer die zo godvergeten naar zweet stonk -
je maakt mij niet wijs dat dat het resultaat van een dag hard werken was. Eerder
een kwestie van drie weken dezelfde kleren aan en nooit douchen. Daarom moet je
alle pogingen van de cosmetica-industrie om de 'gewone' man de badkamer in te
jagen van harte toejuichen.

Nou kun je van iemand die net geleerd heeft rechtop te lopen niet verwachten dat
ie meteen naar de chique beautylijn van Jean-Paul Gaultier of de kaviaarzeep van
La Prairie grijpt. Voor hem is er gelukkig het toegankelijke
lach-of-ik-schiet-merk Axe, bekend van de ludieke 'Anti-Hangover shower gel'.

Unilever-dochter Axe heeft nu een Snake Peel shower scrub gemaakt. Lijkt qua
substantie een beetje op die korrelige zeep waarmee klussers de prut van hun
handen schrobben. Snake Peel is oranje, met vlokken versnipperde woestijnplant
erin. Het ruikt naar een modern mixdrankje.

Zijn er nadelen? Ach, Snake Peel had best wat meer mogen schuimen, het heeft zo
weinig plakkracht dat veel gel al richting afvoerputje drijft voordat je lekker
aan het soppen bent. En de geur had best iets pittiger gemogen. Zo valt er
altijd wat te zeuren; belangrijker is dat het ongewassen deel van onze natie
dondersvlug aan de Snake Peel verslingerd raakt.

Axe Snake Peel shower scrub

Fles van 250 ml, adviesprijs E3,95

Oordeel : 7

smaak@volkskrant.nl

LOAD-DATE: June 11, 2004

LANGUAGE: DUTCH

                © 2004 PCM Uitgevers B.V.  All rights reserved.

                              62 of 125 DOCUMENTS

                                 de Volkskrant

                                  June 4, 2004

EU is ondemocratisch monster geworden

BYLINE: STEVEN MCGIFFEN

SECTION: Forum; Pg. 13

LENGTH: 964 words


De EU heeft zich ontwikkeld tot een ondemocratische club waarin belangen van
multinationale bedrijven overheersen en burgers niets te zeggen hebben. Tijd
voor een proteststem, meent Steven McGiffen.

De achttien jaren in het Europees Parlement hebben me niet afgebracht van het
idee dat het integrationistische project slechts een agenda dient - die van de
multinationale bedrijven. Dat bedreigt alles wat door mensen in Nederland en
andere ontwikkelde lidstaten in twee eeuwen is verworven: democratische rechten,
economische zekerheid en de mogelijkheid om een menswaardig, productief en
zinvol leven te leiden.

De macht van de multinationals werd weerspiegeld in de verdragen van Maastricht,
Amsterdam en Nice, in de manier waarop de euro werd doorgevoerd in de dagelijkse
aankondigingen van de Commissie, de Europese Centrale Bank en andere
EU-instellingen: wat goed is het bedrijfsleven, is goed voor iedereen. En wat
goed is voor bedrijven is, natuurlijk, de mogelijkheid om winst te maken met zo
min mogelijk beperkingen - zelfs wanneer deze beperkingen het milieu betreffen
of het welzijn van mensen en dieren. Alles moet nu op de markt gebracht worden,
niet omdat de kiezers dat willen, maar omdat de regels van de interne markt de
marktwerking in steeds meer sectoren verplichten. Openbaar vervoer, post,
nutsbedrijven, onderwijs en zorg - ze worden in toenemende mate behandeld alsof
ze niet belangrijker zijn dan softdrink of snoep. En dat beleid is geen gril en
het kan niet bij de eerstvolgende Europese verkiezingen worden teruggedraaid!

De koers van Europa ligt vast in Europese verdragen en naar het zich laat
aanzien straks in een Europese Grondwet. Dat betekent dat het voor ons allen,
burgers en landen, in de EU geldt, tenzij alle lidstaten zich er unaniem tegen
keren. We zitten in een fuik.

Wat zijn de feiten? In de EU worden de belangrijkste besluiten genomen door niet
gekozen instituties: de Europese Centrale Bank, de Commissie, het Hof van
Justitie. Deze instellingen hoeven geen verantwoording af te leggen of slechts
zeer beperkt (de Commissie) aan gekozen organen. De stembus is dus niet langer
een manier om fundamentele verandering in het beleid aan te brengen.

De Raad van Ministers komt achter gesloten deuren bijeen en heeft de macht om
beleidsmaatregelen op te leggen aan mensen en landen van wie de verkozen
afgevaardigden nooit de mogelijkheid hebben gehad om ze goed of af te keuren. De
vergroting van de macht van het Europees Parlement heeft niet geleid tot
democratisering, omdat deze groeiende macht niet is verkregen ten koste van de
onverkozen gecentraliseerde instellingen maar door inperking van de macht van
lidstaten en hun parlementen. Bovendien hebben multinationals de middelenvoor
een permanent lobbycircus, veel meer dan de gewone burger en burgerorganisaties,
vakbonden of internationale ngo's, zoals Greenpeace.

Deze gang van zaken heeft effect op alle beleidsterreinen van de Unie.
Uitbreidingen kwamen niet in het belang van de burgers van de nieuwe lidstaten
tot stand, maar in het belang van het westerse bedrijfsleven; defensiebeleid
wordt niet ontwikkeld om te garanderen dat wij in vrede kunnen leven maar in het
belang van grote wapenindustrieen; vervoerspolitiek dient niet het gemak van de
mens maar de winst van de grote autoconcerns; milieubeleid komt altijd na de
echte prioriteiten, de winsten van banken, industrie en intensieve landbouw.

Buiten haar eigen grondgebied, in haar relaties met de rest van de wereld,
demonstreert de EU vooral met holle woorden de ongelijke machtbalans tussen
Noord en Zuid. In werkelijkheid handelt de Unie in overeenstemming met de korte
termijnbelangen van de Europese kapitaalbezitters. Haar hogelijk selectieve
engagement met vrijhandel en haar protectionisme ten aanzien van de industrieen
en landbouw van de lidstaten hebben veel bijgedragen aan de onderontwikkeling
die veel van haar armere handelspartners in de afgelopen dertig jaar heeft
getroffen.

De werkgelegenheidspolitiek van de EU en haar sociale beleid zijn volledig
ineffectief geweest in het reduceren van de werkloosheid en de groeiende sociale
tweedeling. Het veelgeprezen milieubeleid heeft weinig gedaan om de schade te
herstellen die is aangericht door het Gemeenschappelijk Landbouw-, Transport-en
Visserijbeleid. Natuurlijk, is niet alles slecht wat de EU doet. Maar alles wat
ze doet is onwenselijk of had beter op andere manieren bereikt kunnen worden,
met name zonder de verzwakking van democratie die de prijs van onze glorieuze
unie blijkt te zijn.

Deze EU frustreert de natuurlijke behoefte van mensen om in vrede en
samenwerking met hun buren te leven. Wij moeten dringend een nieuwe manier van
internationale samenwerking in Europa vinden. Een manier waarop wij allemaal,
alle burgers in onze grote diversiteit en alle landen met onze grote verschillen
in cultuur en geschiedenis, samen kunnen werken voor vrede, welzijn en een
fatsoenlijke leven voor iedereen, zonder uitsluiting.

De Unie is inderdaad 'best belangrijk', maar dat is ze vooral omdat ze ni'et
levert wat ze belooft en de verkeerde kant opkoerst, weg van sociale en
democratische rechten. Logisch dat veel mensen zich daarvan afkeren en van plan
zijn op 10 juni niet te stemmen. Maar helaas: wie zwijgt, stemt toe en laat de
Unie over aan de voorstanders. Als we nu onze mond niet open doen hebben we
straks helemaal niks meer te zeggen over dit ondemocratische en bureaucratische
monster. Daarom moeten juist alle eurocritici op 10 juni hun stem verheffen. Als
ze dat doen, zal de verkiezingsuitslag een signaal zijn aan die politici die
Europa zo hebben laten ontsporen.

Steven McGiffen werkt in het Europees Parlement voor de Nederlandse SP en de
fractie van Europees Verenigd Links.

LOAD-DATE: June 4, 2004

LANGUAGE: DUTCH

                © 2004 PCM Uitgevers B.V.  All rights reserved.

                              63 of 125 DOCUMENTS

                                 de Volkskrant

                                  June 4, 2004

De ziel en het staatsrecht

BYLINE: FRANK POORTHUIS

SECTION: Binnenland; Pg. 2

LENGTH: 527 words


Iedereen zat gespannen af te wachten of de PvdA net als de LPF minister Donner
wilde wegsturen. Komt PvdA-parlementarier Aleid Wolfsen met een vraag van het
voetbalveld: 'Hoe voelt de minister zich nou?'

Zijn collega's reageerden lacherig en zelfs lichtelijk gegeneerd. Want dat zijn
we niet gewend in Den Haag, waar de emotie en de ratio gemelijk streng worden
gescheiden. Een minister heeft geen gevoelsleven. De ziel bestaat
staatsrechtelijk niet.

Kamerleden zelf hebben naar parlementair gewoonterecht in hun betogen ook het
verstand te volgen. Net als gewone burgers hebben ze gezinnen met kinderen die
klieren, aan de drugs zijn of met verkeerde vrienden thuis komen, huwelijken die
vastlopen, romances die opbloeien.

Maar dat alles is voor de intimi in de wandelgangen en vaak ook voor die nog
niet. Een Kamerlid dat zijn eigen ervaringen en emoties in de strijd gooit, mag
op de volksgunst rekenen, maar geldt onder collega's al snel als populist.

Heel af en toe komt alles bij elkaar, zoals toen in maart jongstleden het
GroenLinks-Kamerlid Arie van den Brand afscheid nam. Het was in de week dat het
kabinet zich zou buigen over de aanscherping van de WAO. Van den Brand was
getroffen door een hartinfarct. Je kon een speld horen vallen, toen hij vertelde
hoe het sindsdien in zijn hoofd toeging.

'Ik verlaat de Kamer. Ik krijg belasting en belastbaarheid niet meer bij elkaar.
Mijn lijf wil het niet. Willen en kunnen sporen niet. Mijn harde en verdrietige
conclusie is dat de door mij zozeer gewenste reintegratie is mislukt.' Het
vermocht overigens de aanscherping van de WAO niet tegen te houden.

De ontvoering en verkrachting van een dertienjarig meisje door een ontsnapte
tbs'er bracht

de afgelopen weken de grens tussen ratio en emotie wederom heel dichtbij.

Een klassiek geval, waarin de worsteling zichtbaar wordt tussen de zekerheden
voor verdachten in een rechtsstaat en de emoties van slachtoffers.

Donner begrijpt dat heel goed, bleek gisteren. En zijn medewerkers nog meer.
Omdat de minister in debat de verpersoonlijking van de rationele bestuurder
pleegt te zijn, lieten ze hem voor aanvang een persoonlijke verklaring
voordragen, wat zeer uitzonderlijk is. Het moest duidelijk maken dat er een mens
achter de minister schuilt. Zo kon hij nog eens verklaren dat hij het gebeurde
'voor het meisje, haar familie en de samenleving schokkend' vond. 'En ook voor
mijzelf.'Het is niet te zeggen of de coalitiepartijen dat nodig hadden om rond
hem te gaan staan. Al voor aanvang meldden VVD'ers dat ze Donner 'hierom niet
laten vallen'. Maar omdat in ieder geval PvdA en LPF er niet voor omgingen,
greep de minister naderhand nog een keer naar het uitzonderlijke wapen. Hij
legde uit dat we niet met gevoelens de rechtstaat kunnen besturen.

En vertelde toen wat wij al wisten. 'Ik heb ook persoonlijke gevoelens. Ik heb
zelf kinderen. Ik moet me niet voorstellen dat. . .' Maar zelfs in de
zenuwachtige sfeer van die bijzondere middag riep zijn slotzin toch ook weer
gegrinnik op.

Want aldus sprak de minister van Justitie: 'We willen tenslotte geregeerd worden
door mensen en niet door ambtenaren.'

LOAD-DATE: June 4, 2004

LANGUAGE: DUTCH

                © 2004 PCM Uitgevers B.V.  All rights reserved.

                              64 of 125 DOCUMENTS

                                 de Volkskrant

                                  June 4, 2004

Voor deze keer wat drinken?

BYLINE: ED SCHILDERS

SECTION: Cicero; Pg. 26

LENGTH: 521 words


eer dan anderen valt dit Bossche 'Mvolk op door twee slechte eigenschappen, te
weten: hun ongastvrijheid en hun bijtende, scherpe taal.' Aldus de 16de-eeuwse
kroniekschrijver Willem Molius over het gewone volk van 's-Hertogenbosch, de
stad waarvan hij omstreeks 1555 de geschiedenis op schrift stelde. Het toppunt
van Bossche gastvrijheid is volgens Molius een Bosschenaar die de voordeur opent
en na enig treuzelen zegt: 'Willen jullie voor deze keer wat drinken?' Over de
notabelen is Molius beter te spreken, in het bijzonder waar het de zorg voor
armlastigen betreft. De vrijgevigheid in den Bosch is op zeker moment zo bekend,
dat het stadsbestuur alle bedelaars, die van heinde en verre naar de stad zijn
gekomen, moet wegsturen.

De Kroniek van Molius is vooral op dit alledaagse niveau van de geschiedenis nog
steeds aangename lectuur. De uitvinding van een hijswerktuig in de haven; de
tragische dood van Aleid van Poelgeest, de bijzit van hertog Albrecht; een
komeet die angst inboezemt; diefstal in de Sint-Jan; de belasting op het bier.
Uiteraard paraderen er door de kroniek ook tientallen vorsten, kerkprelaten en
hoogmogenden - Den Bosch was na Brussel, Leuven, en Antwerpen de vierde stad van
het toenmalige Brabant - maar ook in die verhalen koestert Molius de kleine
geschiedenis en de anekdotiek. Als hertogin Maria in 1477 haar blijde inkomst
houdt, beperkt de schrijver zich vrijwel geheel tot het verslag van 'iets
vreselijks': tijdens de huldiging zakt het podium in. De notabelen 'trekken wit
weg', maar Maria blijft gelukkig ongedeerd.

De geschiedenis wordt gemaakt door het gesprek van de dag, en de
geschiedschrijver voegt zich daar als vanzelfsprekend naar. Overstromingen,
strenge winters, pestilente ziekten en hongersnood vormden misschien wel een
belangrijker en concreter deel van het collectieve geheugen dan de voortdurend
wisselende politieke machtsverhoudingen, bestuurlijke beslommeringen en
religieuze nieuwlichterij. En hoewel Molius zich streng wenst te beperken tot de
geschiedenis van zijn geboortestad, waar hij priester was, ontkomt hij
natuurlijk niet aan een breder perspectief: het grotere Brabant en de
onafzienbare reeks van conflicten met Holland (Dordrecht) en vooral Gelre. Want
de wereld was kleiner maar niet anders, ook al werd er in de winter in principe
geen oorlog gevoerd noch geplunderd. Geweld is een dagelijkse realiteit, en
vooral voor de Geldersen heeft Molius ondanks alles respect vanwege hun 'gelijke
moed'.

De oorspronkelijke Kroniek van Molius is nooit gedrukt, en het handschrift is
verloren gegaan. Een eerste (aangevuld) afschrift bestaat ook niet meer. Wat de
bezorgers nu als Kroniek van Molius publiceren, is een uiterst gedegen bundeling
en vergelijking van een aantal handschriften dat 'familie van Molius' is. Met
links de Latijnse tekst, rechts de vertaling en de duizenden noten aan de voet
van de pagina's hangt de uitgave op het eerste gezicht wat te treuzelen in de
deuropening. Wie toch binnentreedt, treft er een gastheer die de bekers vol
geschiedenis schenkt.

J. Hoekx e.a.: Kroniek van Molius. Adr. Heinen; E 34,50.

LOAD-DATE: June 4, 2004

LANGUAGE: DUTCH

                © 2004 PCM Uitgevers B.V.  All rights reserved.

                              65 of 125 DOCUMENTS

                                 de Volkskrant

                                  June 3, 2004

Antihelden badend in het licht ; De statische wereld van Edward Hopper

BYLINE: DOOR RUTGER PONTZEN

SECTION: Kunst katern; Pg. KK 2

LENGTH: 1941 words


Edward Hopper heeft in zijn eentje een psychologische dimensie aan de
Amerikaanse schilderkunst toegevoegd.

Op de overzichtstentoonstelling van zijn werk in Tate Modern is goed te zien hoe
Edward Hopper vanaf zijn eerste jaren als kunstenaar maar een onderwerp had. Hij
schilderde eenzame mensen in verlaten interieurs en verlaten huizen in eenzame
landschappen. Edward Hopper - zijn naam is en blijft verbonden aan dat ene
schilderij, Nighthawks. Van dat door God en iedereen vergeten Amerikaanse
nachtcafe, waarin drie left overs na een avondje stappen zich laten bedienen
door een nederige barman.

Natuurlijk hangt het schilderij uit 1942 prominent op de
overzichtstentoonstelling van Hopper die vorige week in de Londense Tate Modern
werd geopend. Samen met de schetsen die Hopper tekende van het interieur en de
personages. En met enkele cartooneske kwinkslagen die er sindsdien van gemaakt
zijn: een tekening met The Simpsons, een platenhoes voor Chris Rea's The Blue
Jukebox en een poster voor de Boulevard of Broken Dreams, waarop Jimmy Dean,
Marilyn Monroe, Humphrey Bogart en Elvis Presley de vier 'nachtuilen' zijn.

Het lichtvoetige einde van de Londense expositie (de Nighthawks-persiflages
hangen in de belendende koffieruimte) geven de bezoeker even lucht. Welverdiend
zogezegd, omdat door de zwaarte van de vijfenzestig schilderijen en een handvol
tekeningen het overzicht van Hopper als een loden last over de schouders begint
te hangen. Sommige werken mogen dan door diverse cartoonisten komisch zijn
verdraaid, de echte schilderijen geven weinig aanleiding tot hilariteit.

Edward Hopper, hij heeft in zijn eentje een psychologische dimensie aan de
Amerikaanse schilderkunst toegevoegd, die er voor zijn komst niet was. Een
schilder ook die uit het niets is voortgekomen. Geboren in 1882 als zoon van een
winkelier in textiel, studeerde hij aanvankelijk voor commercieel illustrator,
omdat het kunstenaarschap 'te weinig zekerheden geeft', zoals zijn vader hem had
voorgehouden. Een keuze die niet kon verloochenen dat zijn ware aspiraties toch
in de schilderkunst lagen: op 22-jarige leeftijd liet hij zich alsnog
inschrijven op de New York School of Art, waar hij op zaterdagen teken-en
schilderlessen kreeg naar levend model.

Wat dat opleverde, laat zich achteraf al gelijk herkennen als Hopper's World:
een mengeling van melancholie, zwartgalligheid en sober verfgebruik. Een eenzame
figuur op de eerste rij in een duister theater of een half ontklede man op de
rand van zijn bed, geschilderd in een robuust zwart-wit-grijs, wat het geheel er
niet bepaald vrolijker op maakt. Dat gebrek aan kleur veranderde toen Hopper in
1906, met steun van zijn ouders (wat opmerkelijk was voor het middenstandsmilieu
waaruit hij kwam) voor een jaartje naar Parijs vertrok. Nadien verscheen de
eerste helderheid op het canvas, met een lichte voorkeur voor pasteltinten, als
pistachegroen, napelsgeel, roze en oker.

De aanblik van impressionistische schilderijen, met name van Manet, Monet en
Degas, moet een beslissend moment in de stilistische ontwikkeling van Hopper
zijn geweest. Maar hoe Hopper die overgang van zwart-wit naar kleur precies
heeft gemaakt, is op de Londense tentoonstelling niet te volgen. De expositie
pakt, na 1906, pas de draad weer op rond 1920. Wat de schilder tijdens die
tussenliggende jaren heeft gedaan blijft onvermeld. En feitelijk is daarvan ook
weinig bekend. Wel dat hij in een langdurige depressie belandde en, om zichzelf
in leven te houden, zijn illustratiewerkzaamheden weer moest oppakken.

Zijn artistieke productie beperkte zich tot enkele etsen en schilderijen
(waarvoor hij wel enige erkenning kreeg, maar waarvan hij sporadisch iets
verkocht). Later zou hij zeggen dat het hem tien jaar had gekost 'to get over
Europe'. Het leverde wel wat op: na 1920 stond er plots de Hopper zoals we die
nu kennen. De Amerikaanse Hopper. De ensceneur van de menselijke eenzaamheid
(zoals zijn vrouw Jo, zelf ook schilder, zich beklaagde dat Hopper haar hele
leven ensceneerde: 'Ed is het centrum van mijn universum. Op het moment dat ik
me heel gelukkig begin te voelen, ziet hij erop toe dat dat niet gebeurt').

Uit al zijn schilderijen spreekt het verlangen naar gezelschap. De
hoofdrolspelers proberen te vechten tegen het feit dat ze door Jan en alleman
zijn verlaten. Opgedoft gaan ze naar het theater, bezoeken ze bars om hun
geliefde te ontmoeten. Allemaal wachten ze op de Amerikaanse Godot, terwijl het
er niet op lijkt dat er ook maar iemand komt opdagen. Dus hangt de vrouw in The
Sheridan Theatre afwezig over de ballustrade. Tilt de dame met hoedje (in
Automat) haar kopje van het schoteltje om aan de koffie te nippen, in een
uitgestorven cafe. Staart een andere vrouw in bontjas (Hotel Window)
verwachtingsvol door het raam naar buiten in de lobby van een hotel. Wie deze
eenzaamheid niet voelt, moet wel van steen zijn.

De suggestie wordt wel eens gewekt dat Hoppers werk iets te maken zou hebben met
de contemporaine geschiedenis en met het moderne levensgevoel, als reactie op de
flitsende veranderingen in de twintigste eeuw. Zo staan er achterin de catalogus
twee chronologische overzichten vermeld: een van Hoppers biografie, de ander met
een lijst van 'politieke en culterele gebeurtenissen' uit de periode 1880-1970,
zoals het ontstaan van de republiek Cuba, de eerste transatlantische non-stop
vlucht (van Charles Lindberg), de bouw van de Berlijnse Muur, de rassenrellen of
de eerste pop arttentoonstelling in 1962.

Hopper hield zich, als persoon, zeker niet afzijdig van de Amerikaanse politiek
en debatteerde in het openbaar over kunst (wat al uitzonderlijk was voor een
zwijgzaam, stamelend persoon als Hopper, die in interviews meestal niet meer dan
vijf woorden per antwoord wist uit te spreken). In de dagboeken van Jo Hopper is
te volgen hoe de schilder zich langdurig druk maakten om Roosevelts voornemen
kunstenaars financieel te ondersteunen. Hij vond het 'middelmaat bevorderend'.
Hopper had sowieso iets tegen de democraten: als rechtgeaarde republikein
weigerde hij in 1965, hoewel uitgenodigd, aanwezig te zijn bij de inauguratie
van president Johnson.

Maar van wat er in de buitenwereld gebeurde, daarvan is in zijn schilderijen
geen spoor terug te vinden. En het heeft zijn werk in loop der jaren ook niet
indirect veranderd. Als er een beeld naar voren komt, dan van een schilder die
vanaf zijn eerste jaren als kunstenaar maar een onderwerp had. En die dat
onderwerp in alle denkbare variaties, toch op twee manieren heeft uitgebeeld:
eenzame mens in verlaten interieur en verlaten huis in eenzaam landschap.

Zelf zag Hopper zich in de eerste plaats als een lichtschilder: 'You know, there
are many thoughts, many impulses, that go into a picture. . . I was more
interested in the sunlight on the buildings and on the figures than in any
symbolism'. Zonlicht - hij goot het inderdaad met bakken tegelijk over zijn
doeken uit. Alles baadt in een overweldigend schijnsel, dat strakke contouren
trekt en scherpe schaduwlijnen geeft. De figuren in zijn schilderijen baden
erin, richten hun gezicht ernaar. Ze zoeken het op alsof het nog het enige is
dat ze nog in leven houdt. Vergelijkbaar zijn, hoe ogenschijnlijk tegenstrijdig,
de avond-en nachtscenes. Hopper verving daarin de zon eenvoudig door een lamp,
waar zijn personages als motten omheen vliegen.Opmerkelijk is wel dat het licht
door Hopper nergens lichtvoetig is geschilderd. Het ligt als een vloerkleed op
de grond en hangt als behang tegen de muur. Hoe subtiel soms ook geschilderd,de
suggestieve kracht van verf is nooit zijn sterkste punt geweest. Daarin was hij
even aards als Jackson Pollock, Andy Warhol of Robert Rauschenberg. De
Amerikaanse schilderkunst is nu eenmaal, zoals criticus Leo Steinberg typeerde,
een combinatie van werk, actie en materie. Een down to earth benadering die
Steinberg formuleerde naar aanleiding van de ambachtelijke schilderijen van de
Amerikaan Thomas Eakins (1844-1916), een van de grote voorbeelden van Hopper. De
Amerikaanse criticus constateerde dat Amerikaanse kunst weinig op heeft met
suggestie en illusionisme (wat volgens hem meer iets is voor de Franse cuisine),
maar zich eerder laat leiden door engenering. 'Not art but industry and
enterprise', was zijn conclusie.

Dat kiene oog voor arbeid en materie verklaart gek genoeg ook het ontstaan van
de hardcore minimalistische en conceptuele kunst. Want het aardige van de
Amerikaanse kunst is, dat het van het ene uiterste in het andere belandde: de
voorliefde voor verf op grote doeken sloeg in de jaren zestig radicaal om in de
nadruk voor woorden, ideeen en concepten. Een overgang die in Amerika veel
scherper is geweest dan in Europa.

Terwijl gedurende de twintigste eeuw de kunst abstracter en conceptueler werd,
bleef Hopper onvermoeibaar doorwerken aan zijn ene thema, tot zijn dood in 1967.
Die monomanie van zijn onderwerpskeuze kan liggen aan de psyche van de schilder
zelf, hoewel hij zich daar nooit over heeft uitgelaten. Zoals over niets
trouwens: 'If you could say it in words, there'd be no reason to paint.'
Zwijgzaamheid was zijn devies.

Maar zijn monomane thematiek kan ook een tegenstem zijn geweest: een aanhoudende
en hardnekkige aandacht voor het kleine leed van de gewone man. Hoppers
protagonisten zijn te bezien als de antihelden van de Amerikaanse
succes-maatschappij. Het fortuin lacht ze niet bepaald toe. Onmachtig om tot wat
voor soort handelen dan ook te komen, turen ze verlamd voor zich uit. Wat ook
voor Hopper zelf gold: op de foto's die van hem zijn gemaakt, zit de schilder
steevast onderuitgezakt in een oude leunstoel. De blik op oneindig. De kaken
stevig op elkaar.

Misschien werd hij door de verschillende fotografen wel zo neergezet.
Aannemelijker is dat ze hem gewoon op die manier thuis aantroffen. Hoe dan ook,
die houding benadrukte wel Hoppers afwezigheid. En zijn eigenwijsheid. Een
stuurse, conservatieve man die zich nooit ergensiets van heeft aangetrokken. En
zich tot zijn dood mokkend bleef verzetten tegen iedere vorm van verandering en
vernieuwing. Zo protesteerde hij in 1952 tegen de tentoonstellingen van
abstracte kunst in het Museum of Modern Art in New York, het museum dat
negentien jaar eerder nog zijn eerste grote overzichtstentoonstelling had
georganiseerd.

Hopper was toen al eenenvijftig jaar oud. In eigentijdse termen een laatbloeier
dus. Ook een schilder die tijdens zijn leven niet bijzonder veel heeft verkocht,
en als hij al verkocht, tegen relatief lage prijzen. Niet erg succesvol, wat
Hopper overigens zelf ook niet ambieerde. Als hij er maar (net) van kon leven.

Veel navolging heeft Hopper binnen de schilderkunst niet gehad. Des te meer in
film en theater. Wat niet verwonderlijk is: zijn werk is eerder filmisch dan
schilderkunstig. Meer een verhaal in gecondenseerde vorm: een enkele scene van
Hopper lijkt evenveel te vertellen als een hele avond wachten op Godot. En zijn
afgelegen huizen vormen de perfecte crime scene voor een moeilijk op te lossen
moordzaak. Een gegeven dat Hitchcock inderdaad heeft bewogen de locatie voor
Psycho (1960) te kiezen naar Hoppers schilderij House by the Railroad, uit 1925.

Hopper verbeeldde kleine eenakters, korte verhalen zonder begin of einde -
hoewel het einde zich laat raden: drie dagen later zitten de meeste
hoofdrolspelers uit zijn schilderijen er nog precies zo bij, als ze zich uit
wanhoop niet door het hoofd hebben geschoten. Zoveel zwaarmoedigheid vraagt erom
gepersifleerd te worden.

Edward Hopper, Tate Modern, Londen. t/m 5 september. www.tate.org.uk/modern

Edward Hopper: Office at Night, 1940.

LOAD-DATE: June 4, 2004

LANGUAGE: DUTCH

                © 2004 PCM Uitgevers B.V.  All rights reserved.

                              66 of 125 DOCUMENTS

                                 de Volkskrant

                                  May 29, 2004

Met foto op internet?

BYLINE: ANNIEKE KRANENBERG JEROEN SCHARROO

SECTION: Binnenland; Pg. 2

LENGTH: 523 words


Korpschef Kuijs van de politie Brabant Zuidoost wil dat ontuchtplegers met foto
op internet komen. Moet de privacybescherming op de schop?

Minister Donner van Justitie, donderdag op een politiecongres in Eindhoven:
'Zeker als het om internet gaat, ben je bezig met het oude idee van de
schandpaal. Dan gaan we weer jaren terug. We hebben straffen, wetten en regels
ingevoerd, zodat mensen niet meer aan de schandpaal hoeven.'

Jos Stadhouder van de stichting Schouder Aan Schouder voor mannelijke
slachtoffers van seksueel misbruik: 'Het zijn allereerst de ontuchtplegers die
geen respect hebben getoond voor de privacy van een kind. Als zij de privacy van
anderen respecteren, respecteren wij ook die van hen.'

Marthijn Uittenbogaard van pedofielenvereniging Martijn:

'Waarom wel ontuchtplegers op internet en geen moordenaars? Dat is nogal
moraliserend. Niet alle ontuchtplegers zijn gevaarlijk. Pim Fortuyn gaf altijd
hoog op over zijn contacten met jonge Marokkanen. Had die ook op internet
gemoeten?'

Barbara den Uyl, woordvoerster College Bescherming Persoonsgegevens: 'Korpschefs
zeggen steeds vaker dat zij hun taak niet kunnen uitoefenen vanwege de
privacybescherming. Eerst was er de korpschef van Utrecht die foto's van
veelplegers op internet wilde plaatsen. Toen zeiden wij al dat zo'n digitale
schandpaal eigenrichting bevordert.

'De korpschef van Groningen noemde privacybescherming 'de schuilplaats van het
kwaad'. Privacybescherming wordt onterecht een obstakel voor effectief opsporen
genoemd. In Europa lopen Nederlandse politie en justitie juist voorop wat
betreft opsporingsbevoegdheden. Privacywetgeving bepaalt alleen onder welke
voorwaarden opsporing kan.

'Het is makkelijk scoren, maar de korpschefs realiseren zich niet wat de
consequenties zijn. Wanneer van een gewone burger de privacy wordt aangetast, is
het land te klein.'

Een medewerker van de Stichting Hulpverlening Seksueel Misbruik, die vanwege
haar werkzaamheden anoniem wil blijven: 'Door daders van ontucht op internet te
zetten, beschadig je ook hun omgeving. Het grootste deel van alle misbruik vindt
plaats binnen gezinnen. Met de dader maak je zo ook het slachtoffer bekend.

'Bovendien: wat moet de gemiddelde burger met zulke foto's? Voor werkgevers die
sollicitanten aannemen, kan het heel nuttig zijn om iemands verleden na te gaan,
maar ik denk dat op internet vooral veel mensen gewoon lekker gaan neuzen.'

Jos Frenken, hoogleraar seksuologie: 'Opgejaagd wild is dubbel zo gevaarlijk.
Iedereen kan met zulke foto's aan de haal. Dat levert spanning op. Veel
zedendelicten worden onder hoge stress gepleegd. Behandeling is er onder meer op
gericht dat daders stress leren hanteren en agressie de baas worden. Als
behandelaar richt ik me op recidivepreventie. De korpschef wil waarschijnlijk
hetzelfde, maar zijn antwoord is nai&uml;ef en contraproductief. Het is
schijnveiligheid, een quick fix die niets oplost.'

Korpschef Kuijs: 'Als ik met mijn pasjes bij Albert Heijn kom, weten ze daar
precies hoeveel potten pindakaas ik koop. Dat is ook privacy, maar die
informatie wordt gewoon vrijgegeven.'

LOAD-DATE: May 29, 2004

LANGUAGE: DUTCH

                © 2004 PCM Uitgevers B.V.  All rights reserved.

                              67 of 125 DOCUMENTS

                                 de Volkskrant

                                  May 28, 2004

Ivoren voerbak, marmeren stal ; Fik Meijer neemt de lezer mee naar het Circus
Maximus

BYLINE: PAUL DEPONDT

SECTION: Cicero; Pg. 24

LENGTH: 1243 words


Het Romeinse Circus Maximus zou je met enige fantasie 'Klein Rome' kunnen
noemen. De Romeinen waren bezeten van het hippodroom; de wagenrennen beheersten
hun leven. Alle rangen en standen kwamen in het circus, van de keizer tot de
laagste proletariers, zowel vrijgelatenen als slaven.

In de eerste eeuw na Christus schreef Dio Chrysostomus een van de mooiste
getuigenissen over dat enthousiaste circuspubliek: de toeschouwers schreeuwden
en tierden, ze sprongen van hun plaatsen op en beukten op elkaar in, 'ze smeten
hun kleren naar de wagenmenners en verlieten soms zelfs helemaal naakt het
circus'.

Voor velen zijn wagenrennen en de film Ben-Hur een onlosmakelijke combinatie.
'De wagenrace op het witte doek', schrijft Fik Meijer aan het slot van zijn deze
week verschenen Wagenrennen - Spektakelshows in Rome en Constantinopel, 'heeft
bij hen zoveel losgemaakt dat ze er vijfenveertig jaar na het uitbrengen van de
film nog altijd over spreken.' Ben-Hur is een lang, soms erg sentimenteel
verhaal, een roman van Lew Wallace, gepubliceerd in 1880, succesvol in Broadway
op het toneel gebracht in 1920 en drie keer verfilmd, in 1907, in 1925 en in
1959.

In de bekendste versie, die van regisseur William Wyler, is de wagenrace
prachtig verfilmd, 'af en toe zelfs bloedstollend', zegt Meijer. Maar is het een
betrouwbare weergave? Is het fantasie, een interpretatie, of zijn de Romeinse
wagenrennen zo levensecht mogelijk uitgebeeld?

De wagen met de uit de as stekende messen, waarmee Messala (Stephen Boyd) Ben
Hur (Charlton Heston) probeert uit te schakelen, zou door de hoofdscheidsrechter
direct van de baan zijn gehaald. Het publiek zou de menner hebben uitgejouwd, de
vals spelende Messala zou zijn gelyncht. In de film maakte het allemaal niet
uit. De paarden van toen waren veel kleiner dan de paarden uit de film; het
waren pony's, naar onze maatstaven niet erg groot, niet groter dan 1,35 tot 1,55
meter. Er gebeurt veel in de race in Ben-Hur 'dat zowel in de Griekse als in de
Romeinse wagenrennen niet kan zijn voorgekomen' en dat volledig aan de fantasie
van Lew Wallace en de scriptschrijvers is ontsproten.

Veel mensen in Rome waren slechts in twee dingen geinteresseerd, in panem et
circenses - schreef de dichter Juvenalis -, in 'brood en spelen', in uitdelingen
van gratis brood en wagenrennen in het Circus Maximus. De rennen waren niet
alleen populair bij het gewone volk, ook veel Romeinse aristocraten bezochten
het Circus Maximus en, schrijft Meijer, 'juichten hun favorieten even fanatiek
toe als het gewone volk'. In het circus was Rome voor even verenigd, voor even
vielen de standsverschillen weg. Meijers Wagenrennen - Spektakelshows in Rome en
Constantinopel gaat zowel over het sportieve als over de sociale en politieke
achtergronden van dat grote volksvermaak.

Net als in Gladiatoren - Volksvermaak in het Colosseum, Meijers vorige boek over
Romeinse spelen, maakt de lezer ook nu een dag mee in het Circus Maximus. Meijer
maakt de nerveuze spanning aan de vooravond van de rennen voelbaar; hij
beschrijft het imponerende schouwspel van de pompa circensis, de processie
vanuit de catacomben, en het verloop van de wedstrijd. We zien als het ware hoe
verliezers werden weggehoond, uitgelachen en beschimpt, hoe een menner crashte
in het zicht van de finish en hoe zijn wagen als een scheepswrak - de Romeinen
gebruikten daarvoor de term naufragium - in stukken in de arena lag.

Meijer schrijft over de eindeloos lange tribunes, de startboxen, de renbaan, de
keerzuilen en de keizerlijke loge. Hij vertelt over de 'renstallen' en de
competitie, over de 176 geregistreerde feestdagen van de Romeinse kalender, over
de factiones of 'partijen', de Groenen, de Blauwen, de Roden en de Witten,
renstallen of professionele circusorganisaties die hun namen ontleenden aan de
kleur waarin hun paardenwagens waren geschilderd.

Romulus, de eerste koning van Rome, schrijft Livius in het eerste boek van zijn
geschiedwerk Vanaf de stichting van de stad, introduceerde kort na de stichting
van de stad in 753 voor Christus paardenrennen in het dal tussen de heuvels
Aventijn en Palatijn. De ludi Romani, de Romeinse spelen, waren zeer populair;
de wagenrennen, massaspektakels zonder weerga, waren de Romeinse passie.
Tegelijk waren de rennen ook een politieke barometer, door toejuichingen of
afkeurend gejoel liet het publiek de keizer weten hoe het over hem dacht.
Toeschouwers keken ademloos naar vierspannen die over de lange en brede renbaan
cirkelden. Er waren hoogoplopende spanningen tussen de menners. De toeschouwers
scandeerden nika, nika, 'win, win', de yell waarmee de menners tijdens de races
werden aangemoedigd.

Soms liep het uit de hand. Het grootstebloedbad onder supporters van de
wagenrennen uit de geschiedenis, schrijft Meijer, vond plaats op maandag 19
januari 532 in het hippodroom van Constantinopel. Die dag werden meer dan
dertigduizend mensen gedood tijdens het zogenoemde Nika-oproer, 'het trieste
slotakkoord van een week van ongekende chaos en vechtpartijen'. De slachting in
opdracht van keizer Justinianus tart iedere beschrijving. De paniek was enorm;
duizenden toeschouwers die een goed heenkomen zochten, vielen over elkaar heen
en vertrapten elkaar.

De excentrieke Caligula, een van de wreedaardigste Romeinse keizers, was een
groot liefhebber van de wagenrennen. Zijn liefde voor paarden nam pathologische
vormen aan. Hij liet menners en paarden van zijn rivalen uit de weg ruimen; zijn
eigen paard Incitatus had behalve een marmeren stal ook nog eens een ivoren
voederbak, purperen dekkleden en parelkettingen. Hij nodigde geregeld zijn paard
uit voor het diner en het verhaal gaat zelfs dat hij heeft overwogen om
Incitatus tot consul te benoemen.

Meijer schrijft het smakelijk op, de rol van de claqueurs bij de wagenrennen, de
wreedheden van fanatieke keizers, de triomfen van de winnaars, de rampspoed van
de verliezers en het buitenissige gedrag van opgehitste supporters.

De door Sofokles in de 5de eeuw voor Christus geschreven tragedie Elektra is een
schitterend relaas van de rennen. Het gaat weliswaar niet over een race die echt
heeft plaatsgevonden, maar het verhaal neemt ons wel mee naar de rennen. 'Toen
klonk trompetgeschal, en weg was iedereen', schrijft Sofokles - in de vertaling
van Hein van Dolen. 'De menners hitsten luid de paarden aan, de teugels stonden
strak, de baan was vol van ratelend gedreun en stof woei op, omdat geen voerman
in de dichte drom zijn zweep of prikstok spaarde, in zijn ijver om voorbij de
wielen en het snuivend paardenkoppel van de rest te gaan.'

Meijer citeert zulke antieke teksten; hij brengt afbeeldingen op amforen of
obelisken tot leven. Hij vertelt. Kees Fens schreef ooit dat 'een verteller
iemand is die niet kan zwijgen'; zo iemand is Fik Meijer. Geschiedenis wordt een
verhaal, oude teksten worden geschiedschrijving. Hij speurt in de klassieke
literatuur naar sappige anekdoten. 'Je mag dicht naast je dame zitten - niets
belet je', dichtte Ovidius over het Romeinse Circus Maximus, 'en lichaam tegen
lichaam prangen waar je kunt, meer nog: je moet wel prangen, dat zijn
Circuswetten, je moet je buurvrouw voelen, of zij wil of niet.'

Fik Meijer: Wagenrennen - Spektakelshows in Rome en Constantinopel.
Athenaeum-Polak & Van Gennep; 228 pagina's; E 19,95. ISBN 90 253 3414 8.

Wagenrennen in de film 'Ben-Hur' (1959), met rechts Charlton Heston. FOTO JOHN
SPRINGER COLLECTION/CORBIS

LOAD-DATE: May 28, 2004

LANGUAGE: DUTCH

                © 2004 PCM Uitgevers B.V.  All rights reserved.

                              68 of 125 DOCUMENTS

                                 de Volkskrant

                                  May 27, 2004

Extra agent regelt vooral het verkeer ; Meer politie leidt niet tot meer
veiligheid

BYLINE: VAN ONZE VERSLAGGEVER WEERT SCHENK

SECTION: Binnenland; Pg. 3

LENGTH: 424 words

DATELINE: AMSTERDAM


Meer blauw op straat verhoogt niet de veiligheid, maar leidt vooral tot meer
verkeerscontroles. Uitbreiding van de politie heeft alleen zin als de extra
agenten een specifieke opdracht krijgen. Agenten zouden voor langere periode
verbonden moeten worden aan een maatschappelijk probleem.

Dit staat in het rapport Politiestraatwerk in Nederland van de Nederlandse
Politie Academie (NPA), dat vandaag wordt gepubliceerd. Net als in 1991 bekeek
de NPA in 2001 wat het alledaagse politiewerk op straat inhoudt. De onderzoekers
volgden in Woerden, Wageningen, Zevenaar en in de Amsterdamse wijk de Pijp vier
politieteams. De conclusie luidt dat het blauw op straat in de afgelopen tien
jaar weinig van karakter is veranderd. Agenten willen graag 'boeven vangen',
maar in de praktijk komt het daar vrijwel nooit van. Ze houden zich voornamelijk
bezig met de handhaving van de verkeersregels.

Agenten in de noodhulp, die paraat staan om op incidenten te reageren,
controleren in rustige momenten het verkeer. Verkeer als 'vulmiddel' is het
afgelopen decennium niet ingeruild voor taken die meer prioriteit hebben.

Gebiedswerkers of wijkagenten zitten veel aan het bureau. Naast het uitvoeren
van verkeerscontrolebesteden ze relatief veel tijd aan het opbouwen en
onderhouden van netwerken met gewone burgers en vertegenwoordigers van officiele
instanties.

Noodhulp en gebiedswerkers hebben zich ontwikkeld tot twee verschillende soorten
politiewerk waartussen weinig samenhang bestaat. Volgens het rapport zou er
juist een strategie ontwikkeld moeten worden waarbij noodhulp en gebiedswerk
meer gecombineerd worden.

Volgens de NPA is de politiezorg op straat veranderd met de introductie van de
gebiedsagent in het begin van de jaren negentig. Gebiedsagenten besteden veel
energie aan het beheersen van (sociale) problemen in hun wijk.

Daarmee is volgens de NPA echter niet aangetoond dat de leefbaarheid of
veiligheid is verbeterd. Er zijn geen cijfers over misdrijven die zijn
voorkomen, en opgeloste problemen worden evenmin in kaart gebracht. De
onderzoekers erkennen dat resultaten van 'zacht politiewerk' ook lastiger
meetbaar zijn dan opsporingsresultaten.

De onderzoekers vermoeden desondanks dat de politieministers Remkes van
Binnenlandse Zaken en Donner van Justitie de bevindingen zullen gebruiken om af
te rekenen met het gebiedsgebonden politiewerk. De bewindslieden willen de
politie kunnen beoordelen op concrete resultaten. Agenten moeten wat de
ministers betreft meer processenverbaal uitschrijven.

LOAD-DATE: May 27, 2004

LANGUAGE: DUTCH

                © 2004 PCM Uitgevers B.V.  All rights reserved.

                              69 of 125 DOCUMENTS

                                 de Volkskrant

                                  May 27, 2004

Oppervlakkige excentriekelingen ; Bright Young Things

BYLINE: PAULINE KLEIJER

SECTION: Kunst katern; Pg. K31

LENGTH: 443 words


Adam heeft geld nodig om met Nina te kunnen trouwen. Aan geld komen is voor de
charmante Adam niet zo'n probleem - soms wordt het hem gewoon in de schoot
geworpen - maar het behouden is lastiger. Om de haverklap belt hij Nina op, nu
eens met de boodschap dat het huwelijk doorgaat, dan weer om te zeggen dat het
feest toch uitgesteld moet worden. Het boek dat hij schreef is door de douane
geconfisqueerd, een dronken majoor is er met zijn gokwinst vandoor, een cheque
blijkt vals ondertekend - Adams smoezen zijn origineel, maar het geduld van Nina
raakt langzaam op.

Gaan ze nog trouwen, ja of nee? Het is een dunne verhaallijn, maar Bright Young
Things, het regiedebuut van de Britse schrijver, komiek en acteur Stephen Fry,
moet het dan ook vooral hebben van sfeer en typering. Adam en Nina behoren tot
de schitterende jonge dingen uit de titel, een selecte groep feestbeesten die in
de jaren dertig van de vorige eeuw opvalt door onstuimig, excentriek gedrag.

De roddelpers is er dol op. Van elk feest dat Adam en zijn vrienden bezoeken,
wordt in de kranten smeuig verslag gedaan. Waar ze hun speciale status aan
verdienen blijft onduidelijk, maar zeker is dat het vriendenclubje zich goed
vermaakt met het shockeren van het gewone volk. Een nacht doorhalen met drank en
cocaine en wakker worden in de werkkamer van de Britse premier is een geslaagde
stunt, net zoals het verstoren van een racewedstrijd. De jongelui zitten nergens
mee. Als het eens tegenzit is het tijd voor champagne, en als het meezit
helemaal.

Bright Young Things is gebaseerd op Evelyn Waughs boek Vile Bodies uit 1930,
waarin de schrijver een tamelijk zwartgallig toekomstbeeld schetste. Fry, die
ook het scenario schreef, werd naar eigen zeggen getroffen door de gelijkenissen
tussen de jaren dertig en de huidige tijd. En inderdaad: hedonisme,
statusgevoeligheid, losbandigheid, boulevardjournalistiek en de obsessie met
beroemdheid zijn nog even actueel.

Niet dat de film er commentaar op levert. Van cultuurkritiek is geen sprake. Fry
wil vooral amuseren met kleurrijke feestscenes, goede grappen en smakelijk
acteerwerk. Onbekende jonge acteurs spelen overtuigend de hoofdrollen, terwijl
bijrolletjes worden ingevuld door coryfeeen als Peter O'Toole, Imelda Staunton
en Jim Broadbent. Het maakt de film aanstekelijk, maar ook wat richtingloos.
Bright Young Things is net zo oppervlakkig als de levensstijl van zijn
hoofdpersonen.

Regie: Stephen Fry.

Met: Emily Mortimer, Stephen

Campbell Moore, Fenella Woolgar,

Dan Aykroyd.

In 8 zalen.

Stephen Campbell Moore, Fenella Woolgar, Emily Mortimer en James McAvoy in
'Bright Young Things'.

LOAD-DATE: May 27, 2004

LANGUAGE: DUTCH

                © 2004 PCM Uitgevers B.V.  All rights reserved.

                              70 of 125 DOCUMENTS

                                 de Volkskrant

                                  May 26, 2004

Beurs voorspelt verlies George W. Bush

BYLINE: VAN ONZE VERSLAGGEVER HARRY LINDE

SECTION: Economie; Pg. 7

LENGTH: 437 words

DATELINE: AMSTERDAM


De Democratische kandidaat John Kerry gaat in november de Amerikaanse
verkiezingen winnen. Dat valt af te leiden uit de dalende Amerikaanse
beursgraadmeter Standard & Poor's 500 en stijgende koersen van energie-aandelen.

Sinds de Tweede Wereldoorlog kwam het slechts twee keer voor dat de S&P 500
tussen het begin van het jaar en verkiezingsdag inzakte. En dat de
energieprijzen stegen. In beide gevallen - 1960 en 2000 - verloor de zittende
president de verkiezingen.

Sinds januari is de S&P 500 anderhalf procent gezakt en zijn de energie aandelen
met ruim 6 procent gestegen. Dat belooft dus niet veel goeds voor president
Bush.

De S&P 500 is misschien minder bekend dan de Dow Jonesindex,maar wordt door
beurshandelaren gezien als de meest betrouwbare graadmeter van de Amerikaanse
economie.

De aandelenmarkt is 'een soort vroege stembus', zegt Jeffrey Hirsch. Hij is
hoofdredacteur van de gezaghebbende Almanak voor beurshandelaren.
'Energieleveranciers profiteren van de hoge olieprijzen, wat goed is voor de
koers van hun aandelen. De gewone man moet meer betalen aan de pomp, geeft de
regering de schuld en Kerry heeft er weer een stem bij.' Volgens de laatste
opiniepeilingen krijgt Bush 42 procent van de stemmen, tegen 47 procent voor
Kerry.

Volgens Hirsch zijn beurskoersen betrouwbaarder dan opinieonderzoeken: 'People
put their money where their mouth is.' Hij denkt dat de financiele markten goed
aanvoelen wanneer een president gaat verliezen. In de aanloop van de
verkiezingen van 2000 verloor de S&P 500 2,5 procent.Zoals bekend versloeg
George Bush vice-president Al Gore. Veertig jaar eerder zakte de S&P 500 zelfs 8
procent, waarna John F. Kennedy zijn intrek kon nemen in het Witte Huis.

Het Bushkamp ziet de bui al hangen en wijst iedere suggestie dat het
regeringsbeleid slecht uitpakt voor 's lands economie van de hand. Bush'
woordvoerder Scott Stanzel zegt er zeker van te zijn dat 'de kiezer het
progroeibeleid van de president zal honoreren'. Vorige maand kwamen er in de
Verenigde Staten 337 duizend banen bij. In april waren dat er 228 duizend.

Hij vergeet erbij te vertellen dat onder Bush anderhalf miljoen banen
sneuvelden. Nog slechts 29 procent van de Amerikanen vindt dat de economie goed
presteert, toonde een onderzoek van enquetebureau Gallup begin deze maand aan.

Koren op de molen voor de Democraten.Kerry's woordvoerder Phil Singer wijst er
dan ook fijntjes op dat 'deze verkiezingen worden beslist door middenklasse
families die hun baan verloren hebben of daar bang voor zijn'.

Verliest Bush? 260504 © de Volkskrant. Bron: Bloomberg

LOAD-DATE: November 11, 2004

LANGUAGE: DUTCH

                           © 2004 PCM Uitgevers B.V.

                              71 of 125 DOCUMENTS

                                 de Volkskrant

                                  May 22, 2004

Verdrongen verleden ; Stalins erfenis 'Dankzij Stalin hebben we de oorlog
gewonnen'

BYLINE: DOOR CORINE DE VRIES

SECTION: Reflex; Pg. 17

LENGTH: 2144 words


De Tweede Wereldoorlog - de Grote Vaderlandse Oorlog - overschaduwt in Rusland
nog altijd de duistere periode die daaraan vooraf ging. De vondst van
massagraven met resten van slachtoffers van de Stalinterreur heeft dat niet
veranderd. 'De autoriteiten proberen ons verleden uit te wissen.'

Ruim anderhalf jaar geleden ontdekte een groepje Russische onderzoekers en
studenten menselijke botten in de bossen van het militair oefenterrein Rzjevski
nabij het dorp Toksovo ten noorden van Sint Petersburg. Na een zomer woelen en
graven hadden ze vijftig massagraven gelokaliseerd. Een kogel door het
achterhoofd, van dichtbij afgeschoten, beeindigde het leven van deze
slachtoffers - mannen, vrouwen en kinderen.

In een westerse democratie zou dit groot nieuws zijn. De regering zou een
grootschalig onderzoek gelasten. Het leger zou op deze lugubere locatie niet
langer schietoefeningen mogen houden. De beenderen zouden indien mogelijk worden
gei&uml;dentificeerd. En na een tijdje zouden nabestaanden in het bos kunnen
komen rouwen bij een monument.

Zo niet in Rusland. Hier maken de massagraven deel uit van een geschiedenis die
de autoriteiten het liefst willen vergeten. Volgens mensenrechtenorganisatie
Memorial liggen op het militaire terrein mogelijk dertigduizend slachtoffers van
de politieke repressie onder Sovjetleider Josef Stalin eind jaren '30. 'Er zijn
in Rusland heel weinig locaties van massagraven bekend. In de Sovjet-Unie was
dit het best bewaarde staatsgeheim. En dat is het nu nog steeds', zegt Irina
Flige, hoofd van de Memorial-afdeling in Sint Petersburg.

Want diep in de bossen bij Toksovo is de afgelopen anderhalf jaar helemaal niets
gebeurd. Doffe knallen van tankgeschut verstoren de stilte. Tussen
bosbessenstruiken ligt een granaathuls naast de omgewoelde aarde van een van de
massagraven. Het afgelegen terrein is slechts in een jeep of op een mountainbike
te bereiken. Twee bulldozers hebben grote happen genomen uit het zandweggetje
waarover de onderzoekers vorig jaar nog probleemloos het bos inreden.

'Laten we nou toch eens ophouden met het wroeten in het verleden', zo zei de
Russische president Vladimir Poetin vorig jaar tijdens een bezoek aan Duitsland.
'We moeten aan de toekomst werken zonder voortdurend om te kijken.' Niet lang
daarna vergoelijkte Poetin in Polen de terreur onder Sovjet-leider Josef Stalin.
'Hij was een dictator, dat is waar. Maar we moeten niet vergeten dat onder zijn
bewind Hitler is verslagen', sprak hij.

Tijdens de Tweede Wereldoorlog kwamen in de Sovjet-Unie 25 miljoen inwoners om
het leven. De heldhaftige kant van deze Grote Vaderlandse oorlog overschaduwt in
Rusland echter nog altijd de duistere perioden uit de geschiedenis. De
overwinningen van het Sovjet-leger op de Duitse troepen bij Stalingrad en Koersk
waren immers de aanzet tot het ineenstorten van het nazi-rijk.

De Russische regering heeft zich nooit officieel van de politieke repressie
onder Stalin gedistantieerd, medeplichtigen aan de vervolgingen zijn nooit
berecht. De slachtoffers zijn nooit collectief betreurd. In de periode van de
Grote Terreur onder Stalin verdwenen vijf miljoen Sovjet-burgers. Ze werden
zonder proces geexecuteerd of naar strafkampen in de Goelag gestuurd. Deze
systematische vervolgingen richtten zich vooral op partijleiders, hoge
militairen, intellectuelen, kunstenaars en boeren, maar trof ook vele gewone
burgers.

De 87-jarige Natalja Rikova krijgt tranen in haar ogen als ze over de door de
Russische media verzwegen vondst van de massagraven hoort. 'De autoriteiten
proberen ons verleden uit te wissen, omdat ze zich er nog altijd voor schamen',
zegt ze in haar kleine appartement in het centrum van Moskou. Zij kan het weten.
In opdracht van Stalin zijn in 1938 haar beide ouders geexecuteerd. Zelf werd ze
op 22-jarige leeftijd voor twintig jaar naar de Siberische strafkampen
verbannen. Haar vader was Aleksej Rikov, lid van het eerste politbureau van de
communistische partij en Sovjet-premier van 1924 tot 1930. Volgens een decreet
van Stalin uit 1938 waren familieleden van 'landverraders' medeplichtig.

Rikova's ouders liggen begraven in Spezobject Kommoenarka, een verwaarloosde
sovchoz ten zuidoosten van Moskou, die in de jaren '30 en '40 eigendom was van
Stalins geheime politie de NKVD. 'Ik ben er nog wel eens geweest, maar ik ga
niet meer. Het is te vernederend. Overal ligt troep. Niemand weet waar mijn
vader en moeder precies liggen, er is geen steen voor hen', zegt Rikova, een
gebogen, gerimpelde vrouw met halflang grijs haar, felle grijsblauwe ogen en een
opmerkelijk heldere geest.

'De autoriteiten wisten zich geen raad met het terrein. Daarom hebben ze het in
1999 aan de Russisch-orthodoxe kerk gegeven. Zodat ze hun handen verder in
onschuld kunnen wassen. Ik vind dat beledigend, want bijna alle mensen die er
liggen waren athei&uml;st. De kerk heeft er een houten herdenkingskruis
neergezet. De rest van het terrein is nog altijd met hekken en prikkeldraad
afgesloten.'

Aleksej Rikov is pas in 1988 gerehabiliteerd. Rikova maakt zich boos als ze
terugdenkt aan de knullige manier waarop dat gebeurde. 'Ik hoorde het van een
journalist die me om een reactievroeg. Een paar weken later kreeg ik een
telefoontje van het hoofd van de regionale afdeling van de communistische
partij. Hij deelde me mede dat mijn vader was gerehabiliteerd. Vervolgens
verzocht hij me een document te komen tekenen waarin ik zou beloven dat ik de
rehabilitatie strikt geheim zou houden. Ik was geschokt en ben niet langsgegaan.
Het had immers al in alle kranten gestaan. En bovendien ben ik nooit partijlid
geweest.'

Rikova kreeg een kleine financiele vergoeding. Voor het in beslag nemen van haar
vaders indrukwekkende bibliotheek (zijn enige bezit) en drie maanden salaris
waar haar vader nog recht op had omdat hij ten onrechte was ontslagen. Daarna
heeft ze nooit meer iets van de autoriteiten vernomen.

Ze haalt een vergeelde foto tevoorschijn van een politbureaubijeenkomst ergens
in de jaren '20. Links tussen een groepje politici zit Stalin, in het midden
achter de vergadertafel zit Lenin en schuin achter hem staat haar vader. 'Al
deze mensen kende ik persoonlijk. Velen zijn door Stalin uitgemoord.'

Na een lange stilte vervolgt ze: 'Wat me nog het meest pijn doet, is dat mijn
vader totaal is weggevaagd. Natuurlijk staat er wel iets in oude
geschiedenisboeken, maar wie leest die nog? Niets in Rusland herinnert aan hem.
Er is geen gedenkteken, zelfs geen grafsteen. Hij was een goed mens, een echte
idealist. Onder zijn leiding zijn elektriciteitscentrales gebouwd die nu nog
steeds functioneren. Maar de geschiedenis is niet belangrijk in Rusland. Ik denk
niet dat de huidige machthebbers in staat zijn om iets positiefs te doen. Hoe
kan je iets laten bloeien op een onvruchtbare bodem?'

Ook in het recente verleden zijn de Russen verbazingwekkend goed in staat om
gruwelijkheden te negeren. Hoeveel slachtoffers er zijn gevallen bij de verloren
oorlog in Afghanistan, begin jaren '80, is nog altijd een staatsgeheim. Bij de
reddingsoperatie die in 2002 een einde maakte aan een driedaagse gijzeling in
een Moskous theater kwamen 130 gijzelaars om als gevolg van het gifgas dat de
speciale troepen gebruikten.

Een eis van enkele parlementariers om onafhankelijke onderzoekers te laten
analyseren wat er misging, kreeg geen meerderheid. De autoriteiten hoefden geen
verantwoording af te leggen voor het feit dat alle veertig gijzelnemers werden
doodgeschoten, terwijl sommigen geen explosieven droegen. De rebellen zijn, net
als de slachtoffers van de politieke repressie in de jaren '30, in een anoniem
graf begraven.

Hoeveel Russische soldaten er ook omkomen in hinderlagen en door landmijnen in
Tsjetsjenie, president Poetin blijft onverminderd populair. Bij de
presidentsverkiezingen in maart dit jaar kreeg hij meer dan 70 procent van de
stemmen.

De Britse historica Catherine Merridale deed onderzoek naar dood en
rouwverwerking in Rusland. Meer dan welk ander volk hebben de Russen de
afgelopen honderd jaar te maken gehad met slachtoffers van oorlogen,
hongersnoden, revoluties en vervolgingen. Met uitzondering van de Tweede
Wereldoorlog zijn deze doden nooit betreurd, schrijft zij in haar boek Night of
Stone -Death and memory in Russia. Niet omkijken, maar doorwerken, luidde het
devies in de Sovjet-tijd. Deze cultuur van verzwijgen bestaat nog steeds. Voor
mensen die nooit hebben leren rouwen, wier leven grotendeels door angst werd
bepaald, is het volgens Merridale niet eenvoudig om te leren omgaan met dood,
verdriet en trauma's.

De mensenrechtenorganisatie Memorial blijft strijden voor de erkenning van het
verleden. 'Wij zijn een land met een lange totalitaire geschiedenis. Zolang we
ons verleden blijven negeren en het niet proberen te begrijpen, zullen we nooit
met onszelf in het reine komen', meent Flige van de afdeling in Sint Petersburg.
'Er bestaan in de wereld vele holocaustmusea. Rusland daarentegen heeft nog
altijd geen prominent Goelag-museum. Er is er welgeteld een, in een afgelegen
Siberisch strafkamp op vijf uur rijden van Perm. Rusland heeft duizenden
oorlogsmonumenten, maar geen enkel monument voor de slachtoffers van de
politieke repressie.'

Flige zou graag zien dat er zo'n monument komt op de plaats van de massagraven
in de bossen bij Toksovo. Maar telkens stuiten de onderzoekers op tegenwerking
door de Russische geheime dienst FSB, de opvolger van de KGB, president Poetins
oude werkgever. 'De FSB houdt met opzet de locatie van de massagraven verborgen.
Dat maakt de huidige geheime dienst medeplichtig aan de misdaden tegen de
menselijkheid gepleegd door haar voorganger', vindt Flige.

Vlak na de vondst van de massagraven, anderhalf jaar geleden, zei de FSB dat het
waarschijnlijk botten waren van soldaten uit de Tweede Wereldoorlog. Maar uit
een eerste forensisch onderzoek blijkt uit dat de beenderen waarschijnlijk ouder
zijn. Bovendien zit in alle schedels een vergelijkbaar kogelgat, kenmerkend voor
een Colt 45, de favoriete revolver van Stalins geheime politie NKVD.

Iedere keer als Memorial de FSB verzoekt om de KGB-archieven te mogen inzien,
luidt het antwoord dat er geen documenten bestaan over massagraven. Volgens
Flige is dat onmogelijk. 'De KGB was een bureaucratisch apparaat dat overal
rapporten van maakte. Er moeten interne instructies zijn, gegevens over
konvooien of bijvoorbeeld over fouten die er gemaakt zijn. Maar de
FSB-archivarissen zijn vrijwel altijd ongemotiveerde en incapabele
gepensioneerde KGB-officieren.'

Het liefst zou Memorial zien dat het terrein officieel wordt erkend als
massagraf. 'Opgravingen en forensisch onderzoek zijn kostbaar en gecompliceerd.
Wij kunnen dat niet met een handvol vrijwilligers', zegt Flige. De regionale
procureur in Sint Petersburg verwees Memorial naar de federale procureur, die
verwees naar de militaire procureur, die weer terugverwees naar de regionale
procureur. De erkenning zou betekenen dat het leger het schietterrein niet
langer mag gebruiken, wat de tegenwerking volgens Memorial mede verklaard.

Flige haalt haar schouders op. 'We hebben vijf jaar gezocht voordat we de graven
vonden, op de erkenning kunnen we als het moet nog langer wachten.'De getuigenis
van de 78-jarige David Pelgonin leidde uiteindelijk naar de exacte locatie van
de graven. Hij woonde in de jaren '30 in een dorpje vlakbij het militaire
oefenterrein. Volgens hem werden hier avond na avond vrachtwagens vol gevangenen
het bos in gereden. De auto's hielden halt en doofden de lichten. 'Na enkele
minuten stilte volgden de schoten', vertelt hij.

In 1936, Pelgonin was toen elf jaar, zag hij tijdens het bessenplukken een
menselijk hoofd en been boven de aarde uitsteken. Hij vertelde zijn vader
erover, die besloot verslag uit te brengen aan de wachters op het oefenterrein.
De reactie was bars: 'Vertel het aan niemand en ga nooit terug naar die plek.
Anders zul je op dezelfde manier aan je einde komen.'

In 1942 werden Pelgonin en zijn familie verbannen naar een strafkamp. Niet
vanwege de lugubere vondst, maar omdat etnische Finnen als verraders werden
gezien. Veertien jaar bracht Pelgonin door in de strafkampen. Net als duizenden
andere Stalin-slachtoffers wacht hij nog altijd op excuses van de autoriteiten.

Maar Pelgonin heeft het Stalin zelf al vergeven. In de woonkamer van zijn oude
houten huisje staat een ijzeren buste van de dictator, prominent in de
vitrinekast. 'Er zijn onder hem veel slechte dingen gebeurd, maar er was wel
discipline', zegt de oude man. 'Dankzij Stalin hebben we de oorlog gewonnen, en
dankzij Stalin is na de oorlog het land zo snel weer opgebouwd. Rusland heeft
zo'n leider nodig. Een man met ijzeren vuist.'

Portret van Stalin aan de muur van een wegrestaurant. Opengelegd massagraf. FOTO
AP FOTO THOMAS DWORZAK/MAGNUM PHOTOS

LOAD-DATE: May 22, 2004

LANGUAGE: DUTCH

                © 2004 PCM Uitgevers B.V.  All rights reserved.

                              72 of 125 DOCUMENTS

                                 de Volkskrant

                                  May 22, 2004

'Op school kon ik al niks onthouden' ; Gemeenteraad beschikt over zijn of niet
zijn STUT Theater

BYLINE: TEKST ANNETTE EMBRECHTS

SECTION: Utrecht; Pg. 3U

LENGTH: 1477 words


Het echtpaar Jos Bours (58) en Marlies Hautvast (52) maakt al jaren school met
'buurtgericht theater'. Er dreigt echter een fatale subsidiestop. Want kunst
door de 'gewone man' geldt nog steeds als welzijnswerk.

'Het ouwe mot eerst op', schampert Jos Bours als hij probeert de strekking van
het negatieve subsidieadvies (zie kader) weer te geven. 'De commissie heeft de
indruk dat wij uitgeblust zijn. Maar ze heeft die indruk never nooit nie
gecheckt. Eigenlijk staat er: 'die twee oude mensen moeten weg. Ze belemmeren de
doorstroming.'

Hautvast: 'Drie commissieleden zijn bij een voorstelling van ons geweest, en
zijn tijdens het applaus vertrokken. Ze hebben geen woord met ons gewisseld. Ze
laten zich leiden door de theatrale wetten waarmee ze normaal in een schouwburg
naar een voorstelling kijken. Ze verdiepen zich niet in wat buurttheater, of
gemeen schaps theater, is.'

Community theatre heet het officieel: professionele theatermakers die het
theater verruilen voor een locatie uit het 'dagelijks leven' (gevangenis,
buurtdisco, rusthuis) om daar met bewoners en andere betrokkenen een
voorstelling te maken.

Deze theatervorm is de laatste tijd sterk in opkomst, ook buiten Nederland.
Allerlei groepen duiken plots de wijken in 'om de arbeider een stem te geven'.
Het Utrechtse STUT doet dit al 27 jaar. Vandaar dat Bours en Hautvast geregeld
worden gevraagd om te spreken op conferenties over community theatre. Juist die
uitwisseling en kennisoverdracht zou de Raad voor Cultuur gesubsidieerd willen
zien. 'Maar wat valt er nog over te dragen als je geen voorstellingen meer kunt
maken?', vraagt Hautvast zich af.

Theater maken met buurtbewoners betekent geduld oefenen, vertrouwen winnen,
doorvragen, nuances en tegenstrijdigheden zoeken in harde oordelen over 'de
anderen'. 'Deze mensen worden nauwelijks bevraagd', zegt tekstschrijver Bours,
die voor Mijn bitterzoet Lombok, zijn laatste productie, met regisseur Jan van
Sas veertig Lombokkers interviewde. Op de voorbeeldige integratie waarmee deze
wijk nog wel eens in verband wordt gebracht, is wel wat af te dingen. Het
merendeel van de groepen leeft langs elkaar heen. De anti-westerse houding van
veel Matokkaanse jongeren neemt zorgwekkende vormen aan.

De werkelijkheid spoort, met andere woorden, niet met het betrekkelijk gunstige
imago van de wijk. De bewoners moeten hun eigen ervaringen zelf op het podium
brengen, vinden Bours en Hautvast.

'Het ouwe mot eerst op. Dat zeggen ze toch, woar?', zegt ook Keulse-Kadenaar
Willem in Mijn bitterzoet Lombok. Bours en Hautvast spraken hem aan in cafe
Kanaalzicht. Ze zochten een arbeiderstype om de overleden Ton te vervangen.
Willem stond met 57 jaar als onbemiddelbaar op straat toen twee jaar geleden de
sojafabriek Cereol in Oog in Al sloot. Van het GAK mocht hij geen
vrijwilligerswerk doen. 'Makkelijk is anders als je de hele dag op die lege
fabriek kijkt.' Zijn teleurstelling had hij nog nooit met iemand gedeeld. Nu
beklimt hij in de voorstelling een ladder, en vertelt hij zijn verhaal.
'Cereol', valt nog net te lezen op zijn verwassen T-shirt.

'Ben ik niet zielig, als ik dit vertel, terwijl ik aan die ladder pruts?' 'Nee,
je ontroert', overtuigde de regisseur hem. Diezelfde Willem stapt nu na het
applaus op eigen initiatief op de toeschouwers af. Had hij tijdens de
voorstelling niet gezegd dat hij nog terug zou komen op die subsidie? Of
iedereen misschien de eis voor behoud van de subsidie met een handtekening wil
bekrachtigen. Als een professionele actievoerder verleidt hij tijdens de
premiere van het stuk de aanwezige oud-politicus Paul Rosenmoller tot een eerste
adhesiebetuiging.

Rosenmoller - zelf inwoner van de provincie Utrecht maar tot Mijn bitterzoet
Lombok onbekend met STUT - vindt het 'doodzonde als dit soort volkscultuur zou
verdwijnen. Cultuur mag niet te elitair worden.' Is dat niet een politiek
correct GroenLinks-standpunt: cultuur ter verheffing van het volk? 'Dit heeft
niks met partijpolitiek te maken. Als mensen op deze manier het talent in
zichzelf ontdekken, moet je dat koesteren. Uit welk potje het ook wordt
betaald.'

Dat laatste vinden Bours en Hautvast wel belangrijk. 'We willen niet voor de
zoveelste keer de discussie aangaan of dit welzijnswerk is of cultuur. We maken
op professionele wijze theater met ongeschoolde spelers, dus is dit cultuur. Het
is een standpunt van de blanke middenklasse om dit niet als kunst maar als
sociaal werk te zien.'

Hautvast en Bours - boerendochter en zoon van een mijnbeambte - zijn zich ervan
bewust zelf tot die blanke middenklasse te behoren. Bours: 'Daarom weten we
hoeveel tijd het kost een brug te slaan naar het arbeidersmilieu, of naar de
laag geschoolde arbeiders onder de allochtonen.'

Talloze thema's hebben de theatermakers in de loop der jaren aan de orde
gesteld: huurweigeringsacties, werkloosheid, controverses over sociale
woningbouw, vrouwenemancipatie, opvoeding, leefbaarheid, veiligheid, homo's en
lesbo's in volkswijken, sekservaringen op leeftijd, verraad binnen het gezin.
Met spelers die soms thuis spijbelden om mee te kunnen doen.

De op levensverhalen geente voorstellingen van STUT zijn theatraal misschien
niet vernieuwend of vooruitstrevend. Maar op het toneel gaat het om
authenticiteit en spontaniteit, niet om de beste acteerprestatie. Loodgieter
Nico, die bij Bours thuis de WC verbouwde, wilde wel een afhaker vervangen in
Mijn bitterzoet Lombok. Ondanks zijn slechte geheugen, heeft hij alle teksten in
zich opgenomen. Bianca, gescout achter de kassa bij supermarkt de Golff in
Lombok ('Ach jochie, ik kon op school al niks onthouden') stond voor de premiere
huilend van angst in de coulissen, maar nu wil haar vriendje iedere avond komen
kijken. Hautvast: 'Mensen blijken thuis soms nog maanden na een voorstelling
gesprekken te voeren over het thema van die avond.'

Juist door die intensieve begeleiding heeft het duo weinig tijd zijn werk te
promoten in de wereld van de 'hogere kunsten'. 'We zijn niet goed in lobbyen.
Onze spelers zeggen: ach, je weet toch hoe er door deskundigen naar ons wordt
gekeken.' Vooral het feit dat de adviescommissie heeft aanbevolen subsidie te
verstrekken aan een vergelijkbaar initiatief (zonder dat overigens te kunnen
specificeren) doet pijn.

'We zijn intensief bezig met de opvolging. We hebben voortdurend geprobeerd
jonge regisseurs mee te nemen, maar vaak lopen ze vast in de zwaarte van het
werk. Wie theater wil maken met bewoners van volkswijken, kan hen niet even een
acteertechniekje aanleren dat hijzelf op de toneelschool heeft geleerd. Dan
krijg je reacties als: "Ga zelf noa de kleuterschool." Alles moet je uit de
mensen zelf halen en op de vloer repeteren via improvisatie. Nu werken we met
Donna Risa die voor haar toneelvakopleiding jongerenwerkster was, en Jan van Sas
die amateurspelers is gewend.'

Waarom houden ze de eer niet aan zichzelf en sluiten ze hun loopbaan af als
succesvolle adviseurs in community theatre? Bours: 'Alleen maar lesgeven,
workshops en lezingen? Ik moet er niet aan denken. We kunnen het veldwerk niet
missen.' Hautvast: 'Ik blijf nieuwsgierig naar het verzet van mensen in
moeilijke omstandigheden.'

'Mijn bitterzoet Lombok, de binnenkant van een wereldwijk' door STUT Theater,
tel. 030-2811802. Vanavond (20.00 uur) en morgenmiddag (16.00 uur) in West Side,
Groeneweg 54c (Lombok), Utrecht. Tournee t/m juni 2005. 'Lombok Wereldwijk,
verhalen van bewoners uit een multiculturele volkswijk', opgetekend door Jos
Bours en Marlies Hautvast, uitgeverij Buono!, Utrecht, ISBN 9076498024, 14,95
euro.

Een STUT, twee adviezen

De Commissie Cultuurnota 2005-2008 heeft de gemeente en provincie Utrecht
geadviseerd om geen structurele subsidie meer toe te kennen aan STUT Theater
(dat sinds 1977 'buurtgericht theater' maakt, en hiervoor sinds 1984 financieel
wordt ondersteund). Bij overname van het advies loopt het gezelschap 270 duizend
euro mis.

De commissie vindt de voorstellingen van STUT te weinig 'gelaagd', en verwacht
geen ontwikkeling meer bij de Utrechtse groep. Wel wil ze geld reserveren voor
een vergelijkbaar nieuw initiatief (dat overigens nog niet is gevonden).

De Raad voor Cultuur, het adviesorgaan dat de staatssecretaris van Cultuur
adviseert over de te verdelen subsidies onder podiumkunstenaars, heeft juist wel
positief geoordeeld over STUT. Voor de overdracht van de kennis en ervaring die
STUT sinds 1977 heeft opgegaan, reserveert de Raad een bedrag van 50 duizend
euro. Dat zal echter alleen worden uitgekeerd als de gemeente en de provincie
STUT blijven bekostigen.

De Utrechtse gemeenteraad neemt begin juni een principe besluit over de te
verdelen cultuursubsidies. Als het negatieve advies van de Utrechtse commissie
wordt overgenomen, betekent dat het einde van STUT.

Jos Bours en Marlies Hautvast. Foto Diederik de Klerk

LOAD-DATE: May 24, 2004

LANGUAGE: DUTCH

                © 2004 PCM Uitgevers B.V.  All rights reserved.

                              73 of 125 DOCUMENTS

                                 de Volkskrant

                                  May 15, 2004

'Ze hebben toch maling aan zo'n camera' ; In het gebied rond het station van
Amsterdam en op de Wallen hangen sinds vrijdag 26 camera's

BYLINE: VAN ONZE VERSLAGGEEFSTER SEADA NOURHUSSEN

SECTION: Binnenland; Pg. 4

LENGTH: 724 words

DATELINE: AMSTERDAM


'Een schijnveiligheid', noemt de een het. 'Een inbreuk op mijn privacy', zegt
een ander. Feit is dat er nu toezicht is, als er tenminste iemand naar de
beelden kijkt.

Temidden van hoeren, junks, dealers, seksshops en lallende Britten knielt een
Chinees in stilte voor Boeddha. In de boeddhistische tempel Fo Kuang Shan op de
Amsterdamse Zeedijk - hartje rosse buurt - is het sereen en schoon. Dit in 2000
geopende gebedshuis in het toeristische red light district staat in schril
contrast met de goddeloze buurt waar het deel van uitmaakt. 'We hebben dan ook
veel last van de junks en dealers', zegt de non Mau Jung. 'Ze staan hier tot
diep in de nacht voor de poort te vechten en schreeuwen. De junks gebruiken voor
de deur en soms komen ze binnen als ze honger hebben. Ze hebben zelfs een keer
het offerfruit gejat! Het is vreselijk.'

Om de veiligheid en leefbaarheid van de bewoners en ondernemers te vergroten, is
de gemeente Amsterdam vrijdag, na een vertraging van een jaar, officieel
begonnen met cameratoezicht in het Wallengebied en op de Nieuwendijk. In het
gebied rond het centraal station en op de Wallen hangen 26 camera's, voor een
proefperiode van twee jaar. Op het onlangs heropende politiebureau Beursstraat
houden medewerkers van de Dienst Stadstoezicht de camerabeelden van zeven uur 's
avonds tot drie uur 's nachts in de gaten. In die uren is er volgens de politie
de meeste overlast.

'Een schijnveiligheid', noemt David Klinkert van het hippe eetcafe en de winkel
Latei op de Zeedijk de camera's. 'Die dingen helpen niet tegen de overlast, want
dat verplaatst zich. En niet tegen de junks want die blijven net zo verslaafd.
Bovendien vind ik die camera's een inbreuk op mijn privacy.'

Cameratoezicht valt onder de Wet Bescherming Persoonsgegevens en, tenzij het is
vrijgesteld, moet het gebruik van cameratoezicht gemeld worden bij het College
Bescherming Persoonsgevens (CBP). Maar uit onderzoek van het CBP blijkt dat meer
dan de helft van de gemeenten die camera'sgebruiken, deze niet hebben aangemeld.
Ook stelde CBP-voorzitter Udo van de Pol vorige week in de Volkskrant dat het
toezicht niet tot meer veiligheid leidt.

Desondanks is Anne Overbosch, collega van Klinkert, wel blij met het toezicht.
'Als ik 's ochtends de winkel moet openen, hangen de dealers en dus ook de junks
vaak voor de winkel. Dat kan best eng zijn. Ik vind die camera's toch wel een
veilig gevoel geven.'

Ger Simons van sigarenmagzijn Bom in de smalle Molensteeg vindt de apparaten
maar show. 'De problemen in dit gebied worden daarmee niet opgelost. De jongens
van de straat hebben toch maling aan een camera. Die gaan er echt niet minder om
dealen of gebruiken. Persoonlijk heb ik trouwens niet zo veel last van die
jongens. Ik weet hoe ik ermee om moet gaan.'

Aan de toonbank van de sigarenwinkel staat drugsverslaafde Franklin gedachteloos
in loten te krassen. 'Voor de winkeliers zijn deze maatregelen voordelig', zegt
hij zonder op te kijken. 'Maar voor ons gewone burgers niet. Wij worden nu
constant opgejaagd. Meer dan voorheen.'

Een medewerker van The Sensi Seed Bank op de Oudezijds Achterburgwal ziet
eveneens geen heil in de nieuwe maatregel. 'Ik heb naar de politie gebeld om te
vragen wat ze met die beelden gingen doen. Maar toen bleek dat er niemand bij
die monitors zat! Wat heb je er dan aan?'

Privacywaakhond CBP zegt dat in de helft van de gemeenten die cameratoezicht
inzetten, er helemaal niemand naar de beelden kijkt. Ook zouden de meeste
gemeenten het effect van het cameratoezicht onvoldoende onderzoeken. In de
stadsdelen West en Zuidoost heeft de gemeente Amsterdam al drie proeven gehouden
met cameratoezicht. De gemeente beweert dat daardoor de criminaliteit en de
overlast afnamen.

'Wat klaagt iedereen nou?', vraagt de eigenaar van een sigaren-en souvenirwinkel
op de rustigere Oudezijdsvoorburgwal die liever anoniem blijft. Hij zegt
helemaal nooit last te hebben van de dealers en de junks op de Wallen. 'Die
mensen horen toch gewoon bij deze buurt? Ik heb niks tegen die toezichtscamera's
hoor. Prima idee. Zeker voor de veiligheid van de toeristen. Maar we zitten hier
nu eenmaal niet in Wassenaar. Ja toch? Hier is altijd wat aan de hand. Dat is
nou juist de charme van de Wallen.'

De Wallen: aan de muur een van de camera's. FOTO GUUS DUBBELMAN - DE VOLKSKRANT

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              74 of 125 DOCUMENTS

                                 de Volkskrant

                                  May 14, 2004

Oude koeien

BYLINE: RONALD PLASTERK

SECTION: Forum; Pg. 13

LENGTH: 816 words


Het meest ingrijpende dat een regeringsleider kan doen, is zijn volk een oorlog
in voeren. Alle andere beslissingen kunnen teruggedraaid worden, wetten
veranderd, budgetten verschoven, maar een oorlog krijgt een eigen dynamiek, en
verloren levens kunnen nooit herwonnen worden. De oorlog in Irak heeft inmiddels
tienduizenden mensenlevens gekost (als je Irakezen ook mensen vindt, en dat was
toch waar het om ging). Alleen al de strafexpeditie in Falluja heeft zeshonderd
mensen het leven gekost, en dat waren niet allemaal schuldigen aan de
viervoudige moord; het waren merendeels gewone burgers en er waren bejaarden,
vrouwen en kinderen bij.

De spiraal van geweld draait door: de martelingen door Amerikanen leidden tot de
gruwelijke onthoofding van Nick Berg, vervolgens riepen Amerikaanse politici om
harder optreden in Irak, en zo gaat dat door. Wie denkt dat dat te stoppen valt,
moet naar Israel kijken.

Wij zijn in een oorlog betrokken. Het valt misschien wat lastig om je Balkenende
voor te stellen als de leider die zijn volk ten oorlog voert, en destijds leek
het peacekeeping, maar feitelijk is Nederland achter Bush en Blair de oorlog in
gelopen. Bush en Blair hebben nu in eigen land politieke problemen over de vraag
of de gronden voor de oorlog wel deugdelijk waren. Pogingen om daar ook in
Nederland over te praten zijn systematisch door CDA en VVD, met steun van D66,
onderdrukt. Volgens Wilders en Eurlings was het 'geneuzel' en 'oude koeien uit
de sloot halen'. Maar de ondeugdelijke grondslagen voor een oorlog werken elke
dag door.

De kop van de Volkskrant van afgelopen dinsdag was: 'Dood militair ondermijnt
missie Irak'. Die kop kan de geschiedenisboekjes in, want hoe vaak zal het
voorgekomen zijn dat een oorlogsmissie wordt beinvloed door de dood van een
soldaat? Als de dood van deze militair de missie op losse schroeven kan zetten,
dan deugden die schroeven direct al niet.

En dat is ook zo. In een typisch Hollandse trouvaille had de regering-Balkenende
bedacht dat de rechtvaardiging voor de Nederlandse steun was dat Irak zich niet
aan de besluiten van de VN had gehouden. De landen die aanvielen, gaven andere
argumenten, maar Nederland had een eigen motief. Dit was irrationeel, want als
Nederland werkelijk zo hechtte aan de VN-wil, waarom steunde het dan Bush die de
VN als irrelevant terzijde schoof, en tegen de zin van Kofi Annan
wapeninspecties verving door een oorlog?

De serieuze argumenten voor de oorlog waren: 1. massavernietigingswapens en 2.
Osama bin Laden. Het machtigste land ter wereld begint zonder VN-steun, in
strijd met het internationale recht, een aanvalsoorlog, en naar later blijkt
zijn de twee belangrijkste argumenten voor die oorlogonwaar. Dat neemt de morele
legitimatie van die oorlog weg. Dan kan je nu wel zeggen: toch mooi dat Saddam
Hussein weg is, maar met dat argument zou je nog wel vijf landen kunnen
binnenvallen.

Natuurlijk waren de martelingen die Saddam Hussein uitvoerde erger dan die van
de Amerikanen, maar in de ogen van de Irakezen zijn de Amerikaanse misdragingen
krenkender (want door een bezetter tegen hun bevolking gericht), en politiek
gezien is alleen al het feit dat die vergelijking gemaakt kan worden een afgang
voor de troepen die kwamen als bevrijders.

Bovendien: als we de oorlog nu rechtvaardigen vanuit regime change, dan hadden
we vooraf een idee moeten hebben over de geplande verandering. Laten we eerlijk
zijn: dat idee hebben we niet gehoord. Irak is een wespennest, dat de laatste
decennia een beetje rustig werd gehouden door het terreur-regiem van Saddam,
maar het idee dat na een korte corrigerende Amerikaanse invasie opeens de
democratie vaardig zou worden over het gehele Irakese volk, en dat het dan een
voorbeeld in de regio zou worden van vrijheid en verlichting, was naief. Ook de
suggestie dat Osama bin Laden, tegenstander van verwesterde, rijke, decadente
Arabische regimes, onder een hoedje zou spelen met het whisky drinkende, Bentley
rijdende gezelschap van Saddam Hussein gaf blijk van primitief denken.

We hadden deze oorlog nooit moeten beginnen. De Nederlandse politici die de
oorlog steunden, zaten er naast. Hans van den Broek en Hans van Mierlo en Dries
van Agt hadden gelijk, Max van der Stoel en Mient Jan-Faber niet. Jammer is dat
de partijen van de wijze Hansen een regering in het zadel hielpen die precies
het omgekeerde deed. Maar dat is water onder de brug.

De brute manier waarop de Verenigde Staten de oorlog zijn begonnen, zonder
respect voor de internationale rechtsorde, zonder respect voor aarzelende
bondgenoten, kiezend voor eigenrichting, druppelt natuurlijk door in de houding
van de gevangenenbewakers in Irak.

Fatsoen moet je doen, zegt Balkenende. Men mag het een oude koe vinden, maar de
onfatsoenlijke manier waarop deze oorlog is aangegaan, zien we terug in de
beelden uit de folterkamers in Irak.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              75 of 125 DOCUMENTS

                                 de Volkskrant

                                  May 8, 2004

Het einde van een eeuwig verbond ; Foppe de Haan 'Aan Van Stralen en zijn
trainingen moet ik ook nu nog vaak denken' Gerrit van Stralen 'Foppe wist als
jonge jongen al dat hij hard moest werken'

BYLINE: DOOR POUL ANNEMA EN WILLEM VISSERS

SECTION: Sport; Pg. 35

LENGTH: 2125 words


Trainer van Ajax wilde hij nooit zijn' daarvoor zat de liefde voor Heerenveen te
diep bij Foppe de Haan. Bondscoach van Ierland had hem wel wat geleken. Maar hij
bleef in Friesland' de provincie die hem morgen uitzwaait en waar jeugdtrainer
Gerrit van Stralen altijd zijn inspirator was.

Natuurlijk' hij kent ze ook' de trainers die een club in een paar weken op
stelten zetten en na drie of vier jaar niets meer hebben toe te voegen.
Passanten worden ze genoemd. Foppe de Haan herkent daarin niets van zichzelf.
Honkvast als hij is maakte hij van zijn eerste verbintenis met Heerenveen in
1985 een bijna eeuwig verbond.

'Gesolliciteerd heb ik nooit' ik heb evenmin lijntjes uitgelegd naar
voetbalmakelaars om te kijken of ik elders aan de slag kon. Het is ook onzin om
te denken dat een trainer maar drie of vier jaar op een plaats zou kunnen
werken. Het ligt eraan hoe je zelf bent en welke ruimte je bereid bent te geven
aan de spelers.

'Je moet in dit vak je hart en je gevoel volgen. Ik ben het met Freek de Jonge
eens: als je je moet of wi'lt bewijzen' bewijs je je bijna altijd verkeerd. Ik
heb me bij Heerenveen altijd op mijn plaats gevoeld en geen dag chagrijnig op
het veld gestaan.

'Ofschoon ik Ajax de beste en mooiste club van Nederland vind' had ik Heerenveen
nooit voor Amsterdam willen verruilen. Bondscoach van Ierland' daar had ik
onmiddellijk voor getekend. De rust en het land spreken me aan' Ierland is zo
apart. Zelfs als het stortregent zeggen ze daar nog doodgemoedereerd: Isn't it a
lovely day' today? Super toch!'

Het is altijd Heerenveen geweest en Heerenveen gebleven. Morgen zit hij in de
thuiswedstrijd tegen AZ voor de laatste keer als trainer op de bank in het Abe
Lenstra-stadion. Het Friese publiek zal hem eren voor zijn verdiensten voor de
'groot gegroeide' club. De Haan mag het pantser van de Friese nuchterheid
dragen' in zijn binnenste borrelen de emoties. Hij ziet op tegen de dag van
morgen.

'Ik heb het besluit om te stoppen weloverwogen genomen. In een korte vergadering
met mijn vrouw en een lang onderhoud met de voorzitter. Maar nu het moment van
afscheid nadert' vind ik het hartstikke jammer dat ik weg ga. Dit is een
fantastische club met alleen maar geweldige mensen. Dat zal ik missen.'

Al te veel uitbundigheid hoeft voor hem niet. De laatste stap op weg naar
Europees voetbal (met minimaal een gelijkspel plaatst Heerenveen zich morgen
voor het UEFA Cup-toernooi) zou hem gelukkiger maken dan al het licht van de op
hem gerichte schijnwerpers.

'Het succes van Heerenveen is het succes van een team. Ik durf de stelling aan
dat wij' met deze voorzitter en het managementteam' op eenzame hoogte staan. Wij
zijn hier voortdurend met elkaar in gesprek en soms vallen de stenen zoals ze
moeten vallen. Ook dat is voetbal.'

Hoezeer Foppe de Haan (60) ook zijn best doet zijn trouw' visie en inzet voor de
club te bagatelliseren' de film van zijn dynamische leven zal morgen opnieuw aan
hem voorbijtrekken. Veel aandacht is daarin uiteraard voor het succes en de
glorie' die de sympathieke Friese trainer verwierf met zijn uitgelezen kijk op
sport en prestaties.

Zelf beheerst De Haan als geen ander de kunst van het relativeren. Hij draagt
zijn wijsheid uit in prachtige eenvoud. 'Gewoon doen'' is zijn motto. Hij
herhaalt met regelmaat dat de prikkel voor zijn eigen ontwikkeling ligt bij zijn
eerste jeugdtrainer' Gerrit van Stralen uit Grou. Een leven lang is de
voormalige gemeente-concierge en jeugdtrainer (bij GAVC) Foppes voorbeeld
geweest.

Van Stralen' 86 jaar' brengt de dagen door in het verzorgingstehuisFriesma Hiem
in Grou. Vorige week zocht De Haan zijn leermeester op. 'Weet je nog dat je ons
in de bus hebt meegenomen naar Amsterdam voor de wedstrijd Nederland -Belgie''
vraagt hij. Van Stralen kijkt hem lang en indringend aan.

De warme' begripvolle knik met het hoofd zegt bij deze ontmoeting ten slotte
meer dan duizend woorden. De Haan: 'Van Stralen was een vriend van de jeugd. Hij
sprong voor ons in de bres als we in conflict kwamen met het gezag. Bovendien
hield zijn boodschap niet op bij de training' hij wilde ons levenswijsheid
meegeven. Als we naar Amsterdam gingen' dan liet hij ons letterlijk alles van de
grote stad zien.'

Oude herinneringen komen bij deze ontmoeting moeizaam tot leven' maar het beeld
van de man die hem tot op de dag van vandaag is blijven inspireren laat zich
niet beschadigen. Zijn gezondheid is broos en ook zijn geest verflauwt' maar
toen Van Stralen vorig jaar door De Haan bij de training van Heerenveen was
uitgenodigd reageerde hij totaal onverwacht' vanuitde rolstoel' met de wakkere
constatering dat er twee spelers waren die voortdurend 'om hun linkerbeen heen
liepen'.

Foppe de Haan koestert een diepe bewondering voor de man' die hij op zijn
dertiende in Grou leerde kennen. Hij plaatst hem als een glanzend monument van
toewijding en sportbeleving in zijn herinnering.

'Voetbal was zijn leven'' weet De Haan. 'Op donderdagochtend stond hij ons op te
wachten met een briefje waarop de bijzonderheden stonden voor de komende
wedstrijd. In de trainingen was hij zijn tijd ver vooruit. Hij deed alles met de
bal en bedacht zijn oefenvormen zelf. Van Stralen was beroemd om zijn overstap'
dat deden we op de trainingen wel honderd keer.

'Vorige week moest ik' toen we met maar negen man op de training waren' nog weer
aan Van Stralen denken. Als we bij hem op de training met z'n vijven waren'
verzon hij de persoonsgerichte oefenvormen voor bijvoorbeeld de links-en
rechtsbuiten. Dat doe ik nog steeds. En hij wist hoe hij jonge mensen moest
aanspreken. Ik vond hem heel bijzonder.'

Flarden van dat verleden trekken emotieloos aan Van Stralen voorbij bij het
bezoek van de trainer van Heerenveen. 'Foppe wist als jonge jongen al dat je
hard moest werken om succes te hebben'' weet hij. De Haan: 'Van Stralen haalde
zijn kennis uit boekjes' hij was self made' en werkte met grote overgave. Toen
ik later op het cios moest vertellen over jeugdtrainers en trainingen had ik Van
Stralen voor ogen. Een markant voorbeeld.'

Thuis' in Akkrum' waar de rust van de ruimte en het water regeert' plukt Foppe
de Haan een boekje uit de kast: Vijftig jaar voetbalsport in een Fries dorp. Een
hoofdstuk is gewijd aan Gerrit van Stralen' die daarin vaststelt dat de
voetballerij niet zomaar een spelletje is. 'Er ligt een hele wereld besloten in
dat pingelen met die bruine leren bal.'

De Haan had al in zijn eerste woonplaats' Lippenhuizen' laten merken wat het
voetballen bij hem losmaakte. Bij gebrek aan een echte club organiseerde hij de
schoolwedstrijden' regelde de wedstrijdbal door met intekenlijsten langs de
plaatselijke notabelen te gaan en maakte de velden speelklaar.

Bezeten was hij van sport. 'Als mijn kleinzoon nu met een bal in zijn rugzak
naar het voetbalveld gaat' zie ik veel van mezelf terug. Voetballen was
fantastisch' nu nog trouwens.' De Haan had bovendien een grenzeloze drang om
zichzelf te verbeteren. 'In alles' ik wil alles weten.'

Niet altijd zat het hem mee in zijn jeugd. Zijn ouders verhuisden van
Lippenhuizen naar Grou in de hoop daar de welvaart te vinden die ze misten. Zijn
moeder was depressief en Foppe trok zich haar ellende zeer aan toen ze driemaal
in een psychiatrische inrichting belandde. Tegelijkertijd besefte hij dat hij
met hard werken zijn eigen levensbestemming kleur moest geven. Met een ijzeren
wilskracht stortte hij zich op de sport.

Hij doorliep mulo en kweekschool.'Maar het onderwijzerschap was niks voor mij
geweest'' zegt hij nu vanuit de wetenschap dat zijn uiteindelijke keuze verreweg
de beste was.

'Ik heb' toen ik sportinstructeur in militaire dienst was' gesolliciteerd op een
school in Blaricum. Daar moest ik les in hoofdrekenen geven. Naderhand raakte ik
in gesprek met de burgemeester' die ook bij de sollicitatie was betrokken. Bij
het afscheid zei hij: Kun je volgende week terugkomen om gymnastiekles te geven?

'Het is niets geworden omdat ik het geld dat ik daar kon verdienen meteen weer
kwijt was geweest aan kost en inwoning. Maar duidelijk was wel dat ik goed met
kinderen overweg kon' zolang ze maar niet in een schoolbankje zaten. Op de
kweekschool zei de onderdirecteur tegen mij: Foppe' echt lesgeven lukt je het
beste in het gymlokaal.

'Je kunt mij met vijf jongens en een bal het veld opsturen en ik houd ze
gegarandeerd een paar uur bezig. Dat zat in me. Mijn ouders hadden niets met
sport' mijn vader was trots als hij in het dorp hoorde dat ik goed kon
voetballen' maar hij kwam niet kijken.

'Ik heb mijn eigen weg gekozen' met de absolute wil om beter te worden en de
mensen met wie ik werkte beter te maken. Ik ben op mijn 29ste nog naar de
sportacademie in Amsterdam gegaan' we hadden toen al twee kinderen. Dat was
ongelooflijk hard werken en zuinig zijn' maar ik vond het niet erg' want het was
ook heel erg leuk en verfrissend.

'Wat ik er uiteindelijk aan overgehouden heb' is de overtuiging dat als je
talent hebt' je er alles aan moet doen om het maximale eruit te halen. Ik heb
bij Heerenveen het geluk gehad om met fantastische mensen te kunnen werken.

'Types als Ruud van Nistelrooij' Jon Dahl Tomasson' Ole Tobiasen en Jeffrey
Talan hadden' naast veel talent' van zichzelf ook de drang om hun grenzen te
verleggen. Ze waren bereid alles te geven. Op het moment dat je in topsport
denkt dat je er bent' word je ingehaald of voorbijgestreefd.

'Arek Radomski' onze Poolse international' heeft een enorme hekel aan me gehad'
dat weet ik zeker. Ik heb voortdurend strijd met hem geleverd' omdat hij volgens
mij niet liet zien wat hij werkelijk kon. Voetballers moeten zichzelf later
nooit kunnen verwijten dat ze kansen hebben laten liggen. Een paar jaar geleden
hadden we hier Jan de Visser' een gouden vent. Die heeft eruit gehaald wat erin
zat. Ik had geregeld mot met hem' maar steeds weer kwam hij naar me toe met de
vraag om bepaalde oefenvormen te blijven trainen.

'Voetballers zijn echt niet dom' maar de besten zijn de spelers die op het goede
moment de juiste beslissing kunnen nemen. Van Nistelrooij en Tomasson wisten'
net als nu de Fin Vaeyrynen' precies wanneer ze wat extra moesten geven' wanneer
ze zowel op als buiten het veld een bepaalde beslissing moesten nemen.

'Spelers die gemakzuchtig zijn' redden het niet. Boy Waterman' onze keeper voor
volgend jaar' is bij Ajax weggegaan omdat hij er niet van overtuigd was dat hij
het gevecht met Stekelenburg zou kunnen winnen. Ik weet zeker dat hij zal
slagen' want hij is vreselijk goed. Wij hebben in ons beloftenelftal de tweeling
Drost uit Kampen' links-en rechtsback. Die zijn steengoed en die blijven
steengoed omdat ze de rust en het vertrouwen hebben om goede keuzes te maken.

'Tegen onze spelers zeg ik: mijn deur staat altijd voor je open. Tegen Gerald
Sibon en Tieme Klompe hoef je dat niet te zeggen' die komen vanzelf wel. Maar er
zijn er ook' die afstand houden alsof je als trainer hun lieve heer bent. Laatst
zegt Said Bakatti: Trainer' volgende week ga ik trouwen. Ik had net de
voorbereiding op de wedstrijd tegen Roda JC gedaan. Ik zeg: Said' voetballers
trouwen in de vakantie. Maar bovendien' je hebt toch gisteren niet bedacht dat
je volgende week gaat trouwen. Waarom kom je daar dan niet eerder mee? Dat wist
hij ook niet.'

Foppe de Haan is een menselijke coach' die wars is van de bombast waarmee
collega's in het vak zich graag omringen. Hij stelt zich nuchter en begripvol op
en is al die jaren 'de gewone man' gebleven. Bij Heerenveen liet hij zijn eigen
plezier neerdalen op zijn selectie. 'Je moet dit een mooi vak vinden en je moet
het ook als een vak beleven.

'Mijn vader werkte in Grou op de houtfabriek van Halbertsma. Daar had je nog
prestatieloon. De mensen wilden zoveel mogelijk verdienen. Plezier hadden ze pas
na het werk. Dat zag ik later in het spel van Romario ook vaak terug. Die
schitterde in de wedstrijd' maar die heeft zichzelf tekort gedaan omdat hij niet
van het trainen kon genieten.

'Als ik als docent van school kwam' was ik 's avonds soms hondsmoe. Dat heb ik
als trainer nooit gehad. Dat is goed ook' want spelers hebben dat in de gaten.
Natuurlijk zullen hier ook spelers zijn die na al die jaren hebben gedacht: daar
komt hij weer. Maar misschien heb ik dat ook wel eens van de spelers gedacht.'

Foppe de Haan 1943 Geboren op 16 juni' Lippenhuizen 1956 -1972 Als speler actief
voor GAVC Grou' Heerenveen' Enschedese Boys' Akkrum 1974 -1976 Trainer Akkrum
1976 -1977 Trainer Heerenveen (jeugd) 1977 -1980 Trainer Drachtster Boys 1980
-1983 Trainer ACV 1983 -1985 Trainer Steenwijk 1985 -2004 Trainer Heerenveen

Foppe de Haan (rechts) met zijn oude leermeester Gerrit van Stralen. FOTO HARRY
COCK - DE VOLKSKRANT

LOAD-DATE: May 10, 2004

LANGUAGE: DUTCH

                © 2004 PCM Uitgevers B.V.  All rights reserved.

                              76 of 125 DOCUMENTS

                                 de Volkskrant

                                  May 5, 2004

Lachfilm

BYLINE: MAUD EFFTING

SECTION: Service; Pg. 23

LENGTH: 428 words


Nooit geweten dat wij bloemen naar onze bezetter gooiden.

Gisteren zagen we het in Andere Tijden. Hele boeketten gingen er in de richting
van de Duitsers, die de stad binnenreden. Langs de kant van de weg stonden
honderden zwaaiende NSB'ers. Later zag ik kleine Nederlandse meisjes die leerden
marcheren. Stralend staken ze hun arm strak naar voren - de Hitlergroet.

Het geschiedenisprogramma had filmpjes verzameld van amateurs die tijdens de
oorlog gewoon door hadden gefilmd. Honderden smalfilms waren er binnengekomen -
in totaal bijna veertig uur film -, de een nog mooier dan de ander, en bijna
allemaal voor het eerst op televisie.

Het was stukken anders dan Leni Riefenstahl. De Duitsers leken zo weggelopen uit
een lachfilm. Een legertje dikke Duitse soldaten peddelde in een roeiboot
stuntelig door de grachten. Later klom een aantal kalende, dikbuikige mannen de
schoolbankjes in: militaire instructie.

Opvallend was dat de amateurs vaak oog hadden voor dezelfde dingen. Meerdere
mensen filmden een klokkenroof: het weghalen van kerkklokken door de Duitsers om
ze om te smelten tot kanonnen. Blijkbaar hakte die acties er diep in bij de
religieuze bevolking.

Geschiedenis is in, las ik onlangs. Alleen blijven hoge kijkcijfers meestal
achterwege. Misschien zijn het vooral de media zelf die de geschiedenis hebben
herontdekt.

Andere Tijden slaagde er gisteren in om het beeld van de oorlog een klein beetje
te kantelen. In de eerste twee jaar van de oorlog leek het leven voor veel
mensen op dezelfde voet door te gaan. We zagen de oorlog voor het eerst vanuit
het perspectief van de 'gewone man'. Nou ja, gewoon. Ze waren niet onbemiddeld,
gezien de uitstapjes die ze maakten.

Toch wilde de ernst van de oorlog bij al die beelden maar niet echt doordringen.
De amateurs filmden maar weinig ellende, en toen de hongerwinter er was, waren
er geen films meer te koop.

Om acht uur werd het thuis toch nog even spannend: werd het de Dam of toch de
Waalsdorpervlakte? Het werd de laatste, zodat we onszelf niet hoefden te
vermoeien met vragen als: hoe kijkt Beatrix? Legt Maxima ook nog een krans? Ik
kan me nooit aan de indruk onttrekken dat de echte herdenking op de
Waalsdorpervlakte wordt gehouden, en dat de Dam er vooral is voor de BN'ers.

Rond tien uur kusten Nada van Nie en een ander voetbalvrouwtje op SBS 6 kirrend
de grasmat van Excelsior. Nada was in een roze jurkje en haar vriendin had iets
glimmends aan. Het was de laatste aflevering van Mijn leven als voetbalvrouw. We
waren klaar voor bevrijdingsdag.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              77 of 125 DOCUMENTS

                                 de Volkskrant

                                  May 1, 2004

Actualiteit aan de man gebracht

SECTION: Media; Pg. M3

LENGTH: 252 words


Het Belgische productiehuis Woestijnvis lanceerde in 1997 Man bijt hond. Met
succes. Het marktaandeel schommelt al jaren rond de 39 procent. Ook won het
programma nationale en internationale prijzen' aldus Laurens Verbeke van
Woestijnvis.

De NCRV kocht als enige buitenlandse omroep het format en zendt sinds augustus
1999 het programma uit. De Nederlandse variant verschilt van de Belgische' aldus
Verbeke. 'Nederlanders zijn misschien wat mondiger en lachen om andere dingen.
De Belgische makers stellen zich bescheidener op. In de Nederlandse versie laten
ze bewust de vragen staan. Wij halen die eruit.' Het format past zich aan aan
het publiek. Dat is logisch' vindt Verbeke. 'Het uitgangspunt is immers de
gewone man.'

Man bijt hond past in de trend die in de jaren negentig op gang kwam' stelt
televisiewetenschapper Maarten Reesink van de Universiteit van Amsterdam. 'Er
werden destijds programma's bedacht die een poging deden de complexe wereld
behapbaar te maken en op die manier de actualiteit aan de man brachten.

Hart van Nederland is er de populistische variant van' die zich richt op de
lager opgeleiden.

Man bijt hond is een creatievere variant' waar met name vijftigplussers naar
kijken.'

De stijl van Man bijt hond zie je inmiddels terug in reportages van de serieuze
nieuwsrubrieken' stelt Reesink. 'Marga van Praag' bijvoorbeeld' laat in het
Journaal zien hoe de 'gewone man' dingen ervaart. Ze interviewt de ouders van de
soldaten die naar Irak zijn gestuurd.'

LOAD-DATE: May 1, 2004

LANGUAGE: DUTCH

                © 2004 PCM Uitgevers B.V.  All rights reserved.

                              78 of 125 DOCUMENTS

                                 de Volkskrant

                                  May 1, 2004

Steun voor Volksbuurtmuseum

SECTION: Utrecht; Pg. U1

LENGTH: 133 words


REGIO Het Utrechtse Volksbuurtmuseum Wijk C en het Amersfoortse Mondriaanhuis
krijgen van de provincie Utrecht een financieel steuntje in de rug voor het
beheer en onderhoud van hun collecties. Van de 15 duizend euro die het
Volksbuurtmuseum krijgt' wil het museum het depot voorzien van
'luchtbevochtigers'. Het in 1993 opgerichte museum over het leven van 'de gewone
man in Utrecht in de 19e eeuw' heeft een aanvraag gedaan voor opname in het
Museumregister. Om hiervoor in aanmerking te komen is permanente aandacht voor
klimaatbeheersing een vereiste. Ook het Amersfoortse Mondriaanhuis wil de
officiele status van erkend museum krijgen. Om de kansen hierop te vergroten wil
het museum met de 24 duizend euro subsidie de huidige tl-buizen vervangen door
een nieuwe lichtinstallatie.

LOAD-DATE: May 1, 2004

LANGUAGE: DUTCH

                © 2004 PCM Uitgevers B.V.  All rights reserved.

                              79 of 125 DOCUMENTS

                                 de Volkskrant

                                 April 29, 2004

'Op de schietbaan vind je ontspanning' ; Amateurschutters beschouwen zichzelf
niet als ruige lui met een ziekelijke fascinatie voor wapens

BYLINE: VAN ONZE VERSLAGGEVER STIEVEN RAMDHARIE

SECTION: Binnenland; Pg. 3

LENGTH: 935 words

DATELINE: DEN HAAG


De beginnende hobbyschutter wordt vanaf 2005 gescreend. Sinds de schietpartij in
Tiel voelen leden van schietclubs zich in het verdomhoekje geplaatst. Wie zijn
ze? Rambo's of gewone burgers?

De ziekenverzorger ontpopt zich als een roestige schutter. Op de verlaten baan
knalt Ruud (39) zijn Tanfoglio in luttele seconden leeg. Vijf doffe knallen, nog
95 te gaan. Het resultaat kan beter, mompelt Ruud. 'Ik doe het even op de
bonnefooi, hoor', zegt hij verontschuldigd. 'Ik heb namelijk een tijdje niet
geschoten. En ik denk dat mijn richtvizier niet helemaal oke is.'

Vandaag is het Italiaanse sportwapen meegenomen, thuis liggen nog twee andere
opgeborgen in de kluis. Ruud: 'Waaronder een oldtimertje uit de Tweede
Wereldoorlog. Ook hartstikke leuk. Ja, wapens vind ik mooi.'

Met een brede glimlach is de ziekenverzorger zo-even de schietclub
binnengelopen. Even lekker alles van zich afzetten. Want dat is de kracht, zo
wordt vandaag keer op keer beweerd in het complex van Indoorshooting Noordhaghe
in Den Haag, van het schieten voor de lol met allerlei wapentuig.

Wat doet een joviale, aardige ziekenverzorger als Ruud op een schietbaan? Wordt
het wereldje van de schietclubs, dat vanaf 2005 aan strengere regels wordt
onderworpen, niet bevolkt door ruige lui die pistolen en revolvers adoreren? Dat
is het beeld dat menigeen heeft van de Nederlandse hobbyschutter, zeker na de
schietpartij in Tiel.

'Elke maandag', zegt gepensioneerd cartograaf Berry Mescher (65) en zelf
Berettaschutter, 'schiet hier een echtpaar van ver in de zeventig. Zijn dat
ruige lui? Schieten interesseert mij. De techniek, het wapen. Meer niet.' Ruud:
'Ik ben geen stoere jongen, gevechten ga ik uit de weg.'

Twee weken na 'Tiel' baalt de schutterswereld nog stevig van het voorval. Rob
(45), ex-marinier, huisvader en al twintig jaar schutter: 'Wat daar is gebeurd,
is een verraad aan de sport. Omdat een sportschutter over de schreef is gegaan,
moeten wij daar nog lang voor boeten.'

Het tragische incident waarbij vier doden vielen, heeft opnieuw de vraag
opgeroepen wie de hobby-en sportschutter is. Wat beweegt iemand om in zijn vrije
tijd de gang te maken naar de schietbaan om met dodelijke munitie op cirkeltjes
te schieten? Wie vindt het leuk om thuis drie, vier wapens in zijn bezit te
hebben?

Om beter grip te krijgen op het wereldje, gaat justitie vanaf 2005 nieuwe leden
screenen. Dat gebeurt nu niet. Ook wordt het munitieverbruik geregistreerd.

Noordhaghe, een doordeweekse middag. Op een bedrijventerrein in een naoorlogse
Haagse wijk huist een van de grootste van de ruim 700 schietverenigingen van
Nederland. Ooit droomde Ruud van Noord (44), sportschutter sinds 1981 en een
bekende in de schietwereld, van zijn eigen baan.

Thans zijn ruim zeshonderd schutters aangesloten bij zijn Indoorshooting. Lid
word je pas als een ander lid voor je instaat, en je een bewijs van goed gedrag
kunt tonen. 'We krijgen zo vaak telefoontjes van mensen die roepen: we willen
leren schieten!', zegt Van Noord in zijn wapenhandel waar de leden terecht
kunnen voor alle soorten geweren, revolvers en pistolen die legaal in Nederland
verkocht mogen worden. 'Die lui gaan net zo hard de deur uit.'

De uitgestalde nering, gecombineerd met het enthousiasme waarmee de leden praten
over hun wapen van keuze, roept het beeld op van lieden die in hun vrije tijd
dolgraag revolverheld spelen. Die kicken op de laatste Amerikaanse actie-film
van Arnold Schwarzenegger. Of de Dirty Harry-klassiekers van Clint Eastwood.

Van Noord: 'Wij zijn geen cowboys. Je komt hier iedereen tegen, van ambassadeur
tot timmerman. Allemaal willen ze - eigenlijk is het iets heel doms - dat ene
gaatje raken.' Jim (56), die net als menig lid ooit door de luchtbuks
gefascineerd raakte van het schieten, kan er niet zonder. 'Dit is mijn leven',
zegt de werkzoekende Hagenaar.

In de gang die leidt naar de schietbaan, kijkt Jim zo trots als een pauw naar
een foto die aan de muur hangt. Het is zijn Magnum 357 revolver. Jim: 'Mijn
troetelkindje. Ik tuig het op met toeters en bellen.' Idolaat van schiettuig?
Jim: 'Wat doet iemand met een Rolls-Royce?' Zeker, erkent Ruud Van Noord, de
hobbyschutter heeft een wapenfascinatie.

Ruud: 'Maar het is geen ziekelijke fascinatie. Ik zie ook geen relatie tussen
deze sport en schietfilms. Of de oorlog in Irak. Dit is vooral een sport. Zodra
je een wapen in je hand hebt, valt alles van je af. Ben je relaxed.' Jim: 'Wat
je in films ziet, heeft juist niets te maken met schieten.' Leo Hofman (45),
manager van een buurtbeheerbedrijf van de gemeente, schiet elke vrijdag de
spanning van de week weg.

De volgende dag, aan het begin van de avond, gooien Steffen (31), projectleider
bij TNO, en zijn twee vrienden hun koffertjes open voor ze de baan opgaan.
Rambo's? Patrick: 'Ik was ooit bezig met dienstweigeren. Zo'n grote wapengek ben
ik dus.' Steffen: 'Sommige leden schieten hier in hun kostuum. Toen ik hiermee
begon, dachten kennissen dat ik met een wapen onder mijn kussen sliep. Onzin.'

Is Van Noord nu niet bang dat een van zijn leden straks ook in de fout gaat?
'Gekken zullen er altijd zijn', zegt hij. 'Als je iemand een keukenmes verkoopt,
weet je ook niet of die persoon zijn schoonmoeder ermee doodsteekt.'

Een schietbaan in het complex van Indoorshooting Noordhaghe in Den Haag.
Populaire vuurwapens Smith & Wesson 686 VS, (+/-)660 euro CZ 75 Tjechie,
(+/-)485 euro Ruger GP 100 VS, (+/-)715 euro Walther P-22 Duitsland, (+/-)230
euro Tanfoglio Limited Italie, (+/-)930 euro 290404 © de Volkskrant FOTO JOOST
VAN DEN BROEK - DE VOLKSKRANT

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              80 of 125 DOCUMENTS

                                 de Volkskrant

                                 April 29, 2004

Een Pools paar vergaapt zich aan dure mode in Zgorzelec. Wederzijds wantrouwen ;

 'Polen hebben veel meer fantasie. Duitsers leven bij de regels en zijn star.'

BYLINE: PHILIPPE REMARQUE

SECTION: Voorkant; Pg. 15

LENGTH: 1682 words


Gorlitz in Duitsland en Zgorzelec in Polen waren een stad voor ze door Stalin
werden gescheiden. Door de EU-uitbreiding komen de steden weer bij elkaar. Maar
het feest wordt bedorven door angst en vooroordelen aan beide kanten van de
Neisse. Door Op de brug over de Neisse is het feest op 1 mei, als Polen lid
wordt van de EU. 'Het is een historische dag', zegt burgemeester Karbaum van
Gorlitz. 'Na 59 jaar zijn we weer samen.' Zijn Poolse collega Fiedorowizc van
Zgorzelec glundert: 'Het is de droom van Karbaum en mij dat we uiteindelijk een
stad worden, met een gemeenteraad en een burgemeester.'

Gorlitz en Zgorzelec waren negen eeuwen lang een stad. Door Stalins amputatie
van Duitsland in 1945 kwam het stadsdeel aan de overkant van de rivier in Polen
te liggen. Sindsdien heerste wantrouwen aan weerszijden van de Neisse. Lange
tijd was de grens voor gewone burgers zelfs vrijwel gesloten.

Maar nu rijden bussen en trams over de rivier. Bouwvakkers werken met luide
drilboren aan een nieuwe voetgangersbrug op de traditionele plaats waar de
eeuwenoude handelsroute de Neisse kruiste. Gorlitz en Zgorzelec dingen als
dubbelstad naar de titel van Culturele Hoofdstad van Europa in 2010. Veertig
Poolse kinderen passeren elke dag de grens om naar school te gaan in Gorlitz.
Met een Duits gymnasium-diploma hopen ze op een studie in Duitsland en een
betere toekomst.

'Er zijn zoveel vooroordelen. We willen helpen die te verminderen', zegt lerares
Carola Dohler. Als er een pen weg is, wordt nog wel eens gezegd dat de Polen die
hebben gestolen. Duitsers en Polen trekken vaak in gescheiden groepjes op. Maar
Steffi (13) en Ania (14), samen in de binationale klas, slaan een arm om elkaar
heen als waren ze zusjes. 'Er is geen enkel verschil tussen ons', zegt Steffi
stralend. De meisjes komen bij elkaar thuis in het buitenland om hun nagels te
lakken en samen de hond uit te laten. En de nieuwste muziek uit Amerika hebben
ze in Polen eerder.

Tot zover de pan-Europese idylle. Hoe mooi de toespraken op 1 mei ook zullen
uitvallen op de bruggen tussen Polen en Duitsland, de vreugde over de toetreding
van de tien nieuwe landen tot de EU wordt overschaduwd door angst en wantrouwen,
aan beide zijden. De helft van de Duitsers wil volgens opiniepeilingen Polen
niet als nieuw EU-lid accepteren. In Polen is de steun voor de EUtoetreding
geslonken tot 30 procent.

In Gorlitz en Zgorzelec valt dat goed te bestuderen. De twee steden die een
willen worden, konden niet verschillender zijn. De inwoners van Gorlitz hebben
het geluk in wellicht de mooiste stad van Duitsland te wonen: gevel na gevel
renaissance en barok, een jaloersmakende hoeveelheid gebouwen uit de
Gruenderzeit rond 1900, geen bombardementen in de oorlog.

Maar in hun heerlijke decor zijn de Duitsers ongelukkig. De werkloosheid
bedraagt in Gorlitz 23 procent en de jongeren die voldoende energie bezitten,
vertrekken. Van de tachtigduizend inwoners aan het einde van de DDR zijn er nog
maar zestigduizend over. Sommige van de achterblijvers zitten bier te drinken op
de bankjes. 'Je moet het keihard zeggen: de goeden zijn weg en de rest is
gedeformeerd door veertig jaar socialisme. Van binnenuit krijgen ze de
vernieuwing niet voor elkaar', zegt een West-Duitse ondernemer die op de
Untermarkt een reeks oude gebouwen opknapt, met Poolse vaklui.

Zgorzelec aan de overkant van de rivier is de lelijkheid zelve, zoals iedereen
kan vaststellen die een blik werpt vanaf het terras van de 'oostelijkste kroeg
van Duitsland' in de Neisse. Aftandse flats, hobbelige straten. De gebouwen uit
de Duitse tijd staan er verfloos en vervallen bij.

Maar hier heerst bedrijvigheid: overal staan kiosken en hangen reclameborden van
kleine bedrijfjes. Waar de Oost-Duitsers passief zijn geworden door de hulp van
de grote broer uit het westen, moesten de Polen al hun inventiviteit aan de dag
leggen om zelf op te krabbelen.

Burgemeester Karbaum is jaloers op de Poolse flexibiliteit: 'Als wij niet
beweeglijker worden, komen we achteraan te staan in het nieuwe Europa.' Steeds
weer vertelt de Duitser de anekdote over de opening van de reusachtige (Duitse)
Real-supermarkt in Zgorzelec. 'In Duitsland verzetten de kerken en vakbonden
zich met hand en tand tegen vrijere winkelsluitingstijden. De Poolse prelaat
zegende de supermarkt met zijn wijwaterkwast en zei: maar lieve vrienden, voor
jullie hier zondags gaan winkelen, moeten jullie bij mij naar de mis komen.'

De Duitsers profiteren massaal van de lage prijzen in Polen: ze tanken over de
grens, kopen er sigaretten en gaan naar de kapper. Een Duitse taxichauffeur kent
in Zgorzelec vijf bordelen, in Gorlitz niet een. Op de parkeerplaats van de
Real, een koophangar van Franse afmetingen, worden bijna uitsluitend Duitse
auto's volgeladen met pakken luiers en kratten frisdrank. Zelfs als na 1 mei de
terugbetaling van de Poolse BTW wegvalt, blijft het vlees de helft van de Duitse
prijs kosten.

zaar het grote probleem voor de Duitsers Mis dat ondernemers in Gorlitz vanaf 1
mei hetzelfde kunnen doen. 'Deze mensen verdienen 10 euro per uur', zegt de
Nederlandse cd-en dvd-fabrikant Denny Holwerda, en wijst op een groepje Duitsers
dat een pretpakket van vijf actiefilms inpakt en in dozen doet. 'De Polen doen
het voor 2 euro per uur.' Per 1 mei valt de douanebarriere weg en kan Holwerda
zonder al te veel problemen de schijfjes en verpakkingen naar de overkant van de
rivier brengen. De vestiging waar de Polen gaan inpakken, heeft hij al laten
bouwen. 'Ze vinden het hier niet leuk, maar wat kan ik anders? Ik moet de kosten
drukken', zegt de ondernemer.

'Als de grens opengaat, pakken die ons nog meer werk af.' Bijna iedereen aan de
Duitse zijde ligt deze zin in de mond bestorven. Maar ook de Polen zijn bang.
'De prijzen gaan omhoog als we in de EU komen, maar ons loon blijft hetzelfde',
klaagt een verkoopster.

En zal er ooit een einde komen aan de geestelijke kloof tussen Duitsers en
Polen? Die is heel wat dieper dan de Neisse. Wie de glimmende folder Hier groeit
Europa van het stadsbestuur doorbladert en vervolgens met gewone mensen aan
weerszijden van de rivier praat, schrikt zich een hoedje. Elkaars taal kennen ze
nauwelijks. De Duitsers lijken de Polen vooral te associeren met autodiefstal,
een probleem dat in de jaren negentig inderdaad groot was. Ze spreken minachtend
over de Poolse 'vuilnistoeristen'. 'Als je iets buiten je deur zet, is het
binnen een paar uur weg', zegt een timmerman.

In de kroeg B7 in Zgorzelec hangt 's avonds een groepje Polen aan de bar. In
Gorlitz komen ze zelden, alleen om iets te kopen dat ze in hun eigen stad niet
kunnen krijgen. 'Als je naar de grens komt, word je gefouilleerd. Hoezo is dat
een stad', moppert de kroegbaas en tapt nog een Ziwiec-biertje. 'Die ene stad
bestaat alleen op papier, dat zijn de burgemeesters die met hun hoofd op tv
willen.' De in Zgorzelec invloedrijke hoofdredacteur Adrian Panek is schamper
over de samenwerking. 'De Duitsers komen hier met uitstekende Duits-Poolse
programma's voor gehandicapten, kinderen, scholen en verpleegsters. Maar zodra
de subsidie uit Brussel binnen is, zie je ze niet meer.'

Aan de Poolse zijde kom je in een andere wereld, van openlijk nationalisme en
Slavisch temperament. Je wordt thuis uitgenodigd en moet de eerste communievideo
van het dochtertje des huizes bekijken. De tolk is opgedirkt en stort meteen
haar hart uit. Duits onderwijst ze omdat 'je de taal van de vijand moet kennen'.
De Duitsers vindt ze 'een koud volk'.

'Wij hebben veel meer fantasie. De Duitsers leven bij de regels en zijn star. Er
is altijd afstand tussen Polen en Duitsers, ook al zijn het de beste vrienden',
zegt Janusz Skowronski. Hij is eigenaar van computerwinkel Adax in Zgorzelec,
maar ook amateur-historicus, schrijver, tijdschrift-uitgever en lokaal politicus
en EU-tegenstander.

Bezorgd is hij vooral over het vroegere Duitse bezit in Polen. 'Misschien komt
er wel een Duitser die zegt dat dit allemaal zijn grond was. Wie garandeert dat
de EU hem niet in het gelijk stelt?' In Zgorzelec en heel Silezie, dat voor de
oorlog een rijk deel van Duitsland was, gaan Polen met hun eigendomspapieren
naar het raadhuis om Duitse claims voor te zijn. Dat de Duitse
Vertriebenen-bonden niet erg invloedrijk zijn en van hun leden slechts een
fractie over teruggave spreekt, wil er niet in bij de Polen, in dit gebied vaak
zelf verdrevenen uit Oost-Polen.

In Gorlitz, de enige Silezische stad die Duitsland nog rest, is een
Vertriebenenboekhandel gevestigd. Je kunt er Oost-Pruisische kookboeken kopen,
revanchistische atlassen met Deutsche Gebietverluste en een autovaantje 'Niet
toeteren. Chauffeur droomt van Schlesien.' Maar de verkoopster, zelf ook
verdreven, zegt dat het de klanten slechts om nostalgie gaat. Burgemeester
Karbaum weet zeker dat eventuele bezitsclaims kansloos zijn. 'Het is voorbij.
Het past ook niet in deze tijd.'

Zijn drie punten tegen al het gejammer in de dubbelstad: 1. We krijgen geen
andere buren. 2. We kunnen de stad niet afbreken en elders opbouwen. 3. We
moeten zo snel mogelijk leren samen te leven. Ondanks de slechte stemming zijn
er tekenen dat de inwoners van Gorlitz en Zgorzelec dit beginnen te begrijpen.
Zoals de Poolse jongen die trots zegt dat hij 'iemand wil zijn' en daarom op een
opleiding in Duitsland hoopt. Of de Duitse bouwvakker die op visvakantie in
Polen gaat, de Poolse handwerkslieden prijst en vindt dat 'iedereen gewoon zijn
best moet doen'.

Zelfs de kroegbaas van B7 denkt dat hij misschien ooit gewoon naar de overkant
zal gaan om met zijn vrouw uit eten te gaan. In de Duitse grenssteden zijn de
cursussen Pools en Tsjechisch van de Volkshochschule de laatste tijd overvol. In
de driehoek Polen, Duitsland en Tsjechie komt een gemeenschappelijke dagkaart
voor het openbaar vervoer en een gezamenlijke Neisse-universiteit. Bijzonder
vreugdevol mag de geboorte van het ene Europa niet zijn, pijnloos evenmin, maar
met de dag ontstaat er een nieuwe werkelijkheid aan beide kanten van de rivier.

290404 © de Volkskrant FOTO DANIEL ROSENTHAL

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              81 of 125 DOCUMENTS

                                 de Volkskrant

                                 April 29, 2004

Kunst voor iedereen ; De machtige positie van de Avro in de museumwereld

BYLINE: DOOR MERLIJN SCHOONENBOOM

SECTION: Kunst katern; Pg. K14

LENGTH: 2159 words


Nederland 3 mag als de hoeder van cultuur worden gezien, Nederland 1 is de
zender met het grootste aanbod aan kunstinformatie. Met dank aan de Avro. En de
werelden van omroep en musea verstrengelden zich.

Beeldende kunst op televisie? Dat moet toch niet moeilijk te vinden zijn: de
overheid stelt immers al jaren een bepaald percentage 'kunst op televisie'

verplicht. En de nobele doelen worden graag herhaald: 'De Publieke Omroep heeft
een bijzondere verantwoordelijkheid voor kunst en cultuur', stond onlangs weer
te lezen in Omzien naar de omroep, het rapport van de commissie Rinnooy Kan, die
de omroep onderzocht op haar functioneren.

Tot nu toe blijkt de algehele oogst echter mager. Begin dit jaar hield de Raad
voor Cultuur kwalitatieve steekproeven over kunst en cultuur op televisie, als
een voorproefje van een 'fundamenteler onderzoek'. Gerard Hulshof, voorzitter
van de Commissie Media van de Raad voor Cultuur, is er duidelijk over: 'De
Publieke Omroep heeft geen samenhangend beleid, geen strategie. Wat er te zien
is, zijn incidenten.'

Goed, de voorgeschreven 12,5 procent voor kunst wordt gehaald. Maar wat het
criterium is, blijft vaag. Beeldende kunst valt onder het rubriekje
'kunstinformatie', maar ook quizzen met vragen over cultuur vallen hier onder.
De onvrede over het aanbod blijft, en in de zoektocht naar een kunstprogramma
dat toch ook toegankelijk is, komt er daarom steeds iets nieuws, zoals deze week
het ambitieuze dagelijkse programma TV3 van de NPS. Daarbij gaat het om een
breed cultureel magazine, van alle kunsten.

Maar kijk dan eens wat wij doen, klinkt het opeens van Nederland 1, de zender
die volgens de netprofilering toch vooral 'mensgericht' behoort te zijn. Wim
Weijland, Hoofd Kunst van de Avro, geeft deze maand het eerste Avro
Kunsttribunejaarverslag uit. Hij begrijpt het als iemand het gemist heeft omdat
het of net te vroeg, of net te laat te zien was, maar: 'In 2003 was de Avro de
grootste aanbieder van kunstinformatie op televisie'.

Er lijkt een lichte triomf te stralen van het jaarverslag. In het voorwoord
stelt Weijland zijn beeldende kunst-programmering tegenover Nederland 3, toch de
hoeder van cultuur. Het Uur van de Wolf (NPS) heeft volgens hem slechts negen
losse afleveringen over beeldende kunst en R.A.M (VPRO) besteed er ongeveer 30
procent aan. 'Dat is 25 uur'.

De Avro had daarentegen acht series die wekelijks 'beeldende kunst en museale
kunst en cultuur' brachten, dat is in totaal 'meer dan 130 uur'. Triomf? Volgens
Weijland is het eerste jaarverslag vooral een noodkreet. Als de nieuwste
omroeppolitieke plannen doorgaan, vertrekt de Avro naar Nederland 2. En dat zou
niet alleen het einde kunnen betekenen van het grootste deel van de huidige
kunstprogrammering, maar ook van flinke ambities in het kunstenveld.

De Avro heeft van beeldende kunst een beleidspunt gemaakt. En dat gaat al jaren
veel verder dan het aanbieden van televisieprogramma's. De Kunsttribune, de
verzamelnaam van alle kunstactiviteiten, heeft nu al 60 duizend leden, en wil er
nog 10 duizend bij. Ja, de Avro wil zelfs 'de grootste georganiseerde
kunstvereniging van Nederland worden, zo we dat al niet zijn.'

De vraag is dan natuurlijk: welke rol speelt een omroep met dergelijke ambities
in de kunstwereld? En wat houdt 'kunstinformatie' in? 'Zit Tussen Kunst en
Kitsch daar ook bij? Dat noem ik geen kunst, dat is verstrooiing', stelt David
Kleijwegt, eindredacteur van R.A.M.

Hier toont zich de oeroude tegenstelling binnen de kunstwereld. Kleijwegt: 'Het
gaat niet om de hoeveelheid. Maar waarom je het toont. Wij willen toch de
voorhoede tonen, ook al klinkt dat misschien weer te hoogdravend.' Terwijl
Weijland zegt: 'Wij willen laagdrempelig zijn, om maar weer dat vreselijke woord
te gebruiken.'

Een voorbeeld. R.A.M organiseerde in januari een discussie over het 'museum van
de toekomst'. De directeur van de Mondriaan Stichting had kort ervoor opgeroepen
tot meer debat en zij mocht dat nu met een aantal conservatoren gaan proberen.
Als begeleidend filmpje was er een item over het hippe Palais de Tokyo, een
tentoonstellingsruimte voor hedendaagse kunst in Parijs.

De Avro daarentegen heeft Museumgasten, een wekelijks programma van twintig
minuten waarin bekende Nederlanders een Nederlands museum bezoeken. 'Bekende
Nederlanders zijn een wet voor hogere kijkcijfers', zegt Weijland. De musea
varieren, van het Leerdamse glasmuseum tot het Amsterdams Historisch Museum. Zo
waren presentatrice Hanneke Groenteman en choreograaf Hans van Manen op bezoek
in het Van Abbemuseum in Eindhoven. Groenteman vond het gebouw prachtig, maar de
Duitse kunstenaar Martin Kippenberger vond ze niets. Want: 'Ik hou niet van
letters op een schilderij.'

Ook in Kunstblik - dat wekelijks het segment hedendaagse kunst belicht dat de
Avro 'kunst voor iedereen' noemt - wordt ijverig gezocht naar de lage drempel.
Oud-directeur van het Museum voor Moderne Kunst in Arnhem Liesbeth Brandt
Corstius zorgt voor een informatieve context, daarnaast wordt een kunstwerk in
een winkelcentrum neergezet. De 'gewone man' mag zijn mening geven.

'Mainstream cultuur', noemt Weijland het kunstaanbod dat de Avro belicht.
'Eerder de Nieuwe Kerk dan Centrum voor beeldende kunst De Appel.' Is dat niet
erg vlak? De Raad voor Cultuur wil bijvoorbeeld een beter evenwicht van kunst
voor het grote publiek en de 'randverschijnselen' voor specialisten. Hulshof
stelt: 'Een totaaloverzicht is niet de taak van een omroep. Wat de Avro nu
probeert, vind ik toe te juichen.'

Want stel, je was dit jaar geinteresseerd in Jan van Eijck, hedendaagse
Nederlandse fotografie of Marc Chagall. Dat is geen voorhoede, en dus was de
Avro de enige die dat aanbood. En, omdat Weijland zijn ideaal van
laagdrempeligheid niet via de 'zoveelste quiz' maar via serie's gerealiseerd
ziet, is het ook nog eens een wekelijks aanbod.

En kort. Zo komt oude kunst de kamer binnen via twee programma's van ten hoogste
tien minuten. Naast de serie Beeldenstorm, waarin Henk van Os nu al jarenlang in
acht minuten de kunstgeschiedenis uitlegt, is er sinds vorig jaar Nieuw in
Nederland bijgekomen. Wekelijks wordt in tien minuten een nieuwe aankoop van een
Nederlands museum belicht. Soms is dat kunst: Rubens in het Mauritshuis, een
zeegezicht van Hans Savery de Oude in het Scheepvaartmuseum, of moderner:
beeldhouwer Tajiri in Het Valkhof. De toon is hier vooral: dienstbaar en
informatief.

Inhoudelijke verrassingen komen vooral van externe producties of co-producties.
Zo zond de Avro vorig jaar de extern geproduceerde serie Hollands Zicht uit
waarin Nederlandse fotografen 25 minuten werden gevolgd bij de totstandkoming
van hun werk. Onderwerpen? Toch niet de meest alledaagse figuren als
fotograaf-VJ Gerald van der Kaap die werkte aan de Matthaeus-Passion-Remix of
Elspeth Diederix.

En wie dit jaar verbaasd keek naar een zoektocht naar het verdwenen erotische
meubilair van Catherina de Grote van Rusland bleek ook op de Avro afgestemd te
hebben, in de documentairereeks Close-up. Close-up bestaat voornamelijk uit
internationale co-producties en hiervoor is meer geld beschikbaar. De
onderwerpen varieren van piramides tot Co Westerik.

De kunstwereld vindt ondertussen gretig de weg richting Avro. De afgelopen jaren
zijn samenwerkingsverbanden gesloten met de Nederlandse Museumvereniging, de
Vereniging Rembrandt, het VSB Fonds en de Mondriaan Stichting. Musea vinden het
al lang goed: 'Natuurlijk is het een bepaald publiek, maar dat willen wij ook
graag hebben. Zo programmeren wij ook. En plat, en elitair', zegt Petra Versluis
van het Museum voor Moderne Kunst in Arnhem.

Wim Weijland is helder over de kunstliefde van de Avro: hij heeft het graag over
de 'voortrekkersrol van de omroep', maar het begon als ledenwerfactie. Midden
jaren negentig zakte het ledental van de Avro gevaarlijk weg. De omroep moest
een nieuwe binding zoeken met leden. Er werden in 1997 vijf Tribunes opgericht:
natuur, klassieke muziek, kunst, gezondheid en veiligheid. De Tribunes geven een
blad uit, die van de Kunsttribune heet Kunst & Kitsch. De leden werden overal
geworven, met als slimme truc: wie lid werd van de Tribune, werd gelijk lid van
de Avro.

Weijland ging strategisch te werk. Hij pakte de statistieken van het CBS en het
SCP erbij. Er bleken drie groepen kunstpubliek te bestaan: de onbereikbaren,
zonder kunstinteresse; de onafhankelijken, die het zelf willen doen; en de
incidentelen, die minimaal twee keer per jaar naar een museum gaan, een groep
van ongeveer 1,4 miljoen mensen. Hij noemde ze de welwillenden, 'dat klinkt
aardiger', en richtte zijn programmering er op in. Het werkte: de Kunsttribune
is inmiddels de grootste tribune. 80 Procent van de leden is 50 jaar of ouder,
51 procent heeft hoger onderwijs gevolgd.

De werelden van omroep en musea verstrengelden zich. Carla Keijzer van de
Nederlandse Museumvereniging zocht in 2000 contact met de Avro. Ze bracht geld
mee van de Sponsor Loterij, dat de NMV mocht gebruiken voor de promotie van
musea. De NMV en de Avro bedachten samen Museumgasten, en Keijzer is nu nog
steeds redactielid.

De Vereniging Rembrandt, een particuliere organisatie die musea financiele steun
biedt bij het aankopen van nieuwe stukken, is begunstiger van het programma
Nieuw in Nederland. Iedere drie maanden is er overleg, en als er nieuws is,
hoort de Avro dat als eerste. Directeur Herbert Blankenberg: 'Wij werden door de
Avro benaderd. We hebben nieuwe leden nodig, en zo'n programma kan hiermee
helpen.' En daarbij: 'De Avro geeft het idee dat kunst van ons allemaal is. Dat
vinden wij ook.'

De Avro en de museumwereld hebben 'gedeelde belangen', verklaart Weijland de
samenwerkingen. De Avro ging al tien jaar geleden op zoek naar externe
financiers. Televisie is immers duur. 15 Procent van het budget voor
kunstprogramma's komt inmiddels van buiten. Niet alleen geld van publieke
organisaties, maar ook van musea. Zo betaalde het Centraal Museum vorig jaar 14
duizend euro bij voor een Avro-documentaire over zijn eigen tentoonstelling Neo.

Maar komt de journalistieke onafhankelijkheid dan niet in het geding? Het
Commissariaat voor de Media heeft zich in januari nog eens extra uitgesproken:
ideele instellingen mogen wel meebetalen. Maar bij musea wordt het al moeizamer.

'Je zoekt naar een balans tussen de partijen', reageert Weijland. Het is een
voor-wat-hoortwat-beleid. Zo worden musea opgenomen in het blad Kunst & Kitsch,
en andersom bedenken musea gunstige arrangementen voor Tribuneleden. Maar, stelt
Weijland: 'Wij kiezen toch de onderwerpen die wij kunnen gebruiken.'

En dat betekent: 'Je hebt natuurlijk voorkeuren'. Zo is er inmiddels een innige
Avro-cirkel binnen de kunstwereld ontstaan. Henk van Os sloot ooit als directeur
van het Rijksmuseum als eerste een verbond met de Avro. Nu maakt hij
tentoonstellingen in het Groninger Museum, gerund door oud-Avro-man Kees van
Twist. Ernst Veen, directeur van De Nieuwe Kerk en De Hermitage in Amsterdam is
een goede bekende van Weijland. De cirkel is breder: ook Ineke Middag, directeur
van het Singer Museum in Laren, komt van de Avro. Liesbeth Brandt Corstius was
van het Moderne Kunst in Arnhem, en is nu programmamaker bij de Avro.

De relaties vinden een hoogtepunt in het media-partnerschap: driejarige
contracten tussen de omroep en een aantal musea, op dit moment niet toevallig
met de Hermitage, de Nieuwe Kerk, het Groninger Museum en het Rijksmuseum van
Oudheden. De keuze is snel gemaakt: 'De Avro is gebaat bij een grotere
bekendheid van de Kunsttribune. Het is zeer gunstig als het Avro-logo op de vlag
voor de Nieuwe Kerk wappert.'

Andersom werd de Close-up documentaire Passie voor de Hermitage nog eens
herhaald toen Ernst Veen het Amsterdamse filiaal van de Hermitage opende.

Komt er zo niet erg veel tv-aandacht voor een segment van de museumwereld? In
Weijlands programmering van hedendaagse kunst past immers hoogstens 'een
hedendaagse kunstenaar als Co Westerik' - toch niet de meest verrassende keuze.

PR-medewerker Leo Delfgaauw van De Pont in Tilburg vraagt zich af of het niet
diverser kan in Nederland. Hij zou zijn stichting voor hedendaagse kunst, met
kunstenaars als Dirk Braeckman en Fiona Tan, ook wel eens bij de Avro aan een
breder publiek willen tonen. Maar: 'Hedendaagse kunst krijgt of incidentele
aandacht in R.A.M, of bij Kunstblik van de Avro, maar daar wordt alleen brave
kunst getoond. Met als argument dat er anders niemand kijkt. Er is genoeg
publiek voor. Waarom kan kunst in het buitenland wel structureel op televisie?
Het is een cliche dat doorbroken moet worden.'

Beeld uit het Avro-televisieprogramma 'Museumbende'

'Museumgasten'

'Kunstblik'

Kijkers naar kunst op tv (2003) 290404 © de Volkskrant. Bron: Dienst Kijk-en
Luisteronderzoek

Kunst op tv in 2003 290404 © de Volkskrant. Bron: Dienst KLO

Soorten kunst 290404 © de Volkskrant. Bron: Dienst KLO

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              82 of 125 DOCUMENTS

                                 de Volkskrant

                                 April 26, 2004

Boogerd zoekt respect dat hij niet vindt omdat hij zelden wint

BYLINE: VAN ONZE VERSLAGGEEFSTER MARIJE RANDEWIJK

SECTION: Sport; Pg. 17

LENGTH: 873 words

DATELINE: ANS


Omdat niemand anders het zei, zei Michael Boogerd het aan de finish van
Luik-Bastenaken-Luik zelf maar. 'Ik respecteer mezelf heel erg.' Hij was in La
Doyenne tweede geworden, wederom achter Davide Rebellin. De wereld zou wel weer
over hem heen vallen, maar hij was trots op zichzelf. Grote renners zijn in zijn
ogen niet alleen renners die winnen.

Natuurlijk, hij had gelijk. Een renner die erin slaagt om in zijn loopbaan 21
keer in een wereldbekerwedstrijd bij de beste tien te finishen, die daarvan tien
keer op het podium staat, die in een week tweede wordt in de Amstel Gold Race en
tweede in Luik-Bastenaken-Luik, kun je moeilijk een uitgeknepen knecht noemen.
Maar heeft hij over twintig jaar nog gelijk?

Davide Rebellin voltooide gisteren in Luik-Bastenaken-Luik een unieke hattrick.
Nooit eerder won een renner de Amstel Gold Race, de Waalse Pijl en La Doyenne in
hetzelfde seizoen. Maar maakte dat van de Italiaan een groot renner?

Wie hem na zijn drie overwinningen van dichtbij mocht aanschouwen, zei van niet.
Zijn zeges spraken niet tot de verbeelding. Rebellin sloop mee in het spoor van
anderen, profiteerde opzichtig en toonde zich op de finishlijn een koele kikker.

Hij is een timide jongen, hij weet wat zijn kwaliteiten zijn en zal ze nooit
overschatten. Verwacht uit zijn mond geen kwaad woord over collega's. Zo wil de
Italiaan zich niet onderscheiden. Hij is het prototype van de gewone man.

Leuk hoor, zo'n trilogie, maar er zal verder voor hem toch niets veranderen?
Nooit eerder een renner gehoord die na een overwinning zo netjes zijn collega
bedankt voor bewezen diensten dan Davide Rebellin. En dat zonder een spoor van
cynisme.

Het is allemaal niet belangrijk. Want over twintig jaar zullen de mensen zeggen
dat hij iets bovenmenselijks heeft gepresteerd. Ze zullen zich afvragen welk
verhaal achter de Italiaan schuil ging en hoe het kon dat hij jarenlang
nauwelijks iets won en ineens de geest kreeg. Misschien zullen ze zien dat
Rebellin in die ene week twee keer dezelfde Nederlander versloeg in een sprint.
De kans is groter dat het ze zal ontgaan.

Hoe zuur ook, het is het palmares dat de grootheid van een renner bepaalt. Wat
de mensen nu weten, is in de toekomst vergeten. Boogerd en Rebellin zullen
stuivertje wisselen. Boogerd is nu ontegenzeggelijk een kleurrijkere renner dan
Rebellin. Hij valt aan, doet onverwachte en soms rare dingen, is een mooie
winnaar en een misschien nog wel mooiere verliezer.

Gisteren ging hij in Luik-Bastenaken-Luik, als altijd, strijdend ten onder. Hij
probeerde het op de Saint-Nicolas, hij probeerde het op het slotklimmetje in
Ans. Het leek hem na een tweede (1999) en een derde (2003) plaats eindelijk de
winst op te gaan leveren. Het leek zo dichtbij dat Boogerd er in een flits aan
moet hebben gedacht. Het was een alles of niets poging geweest.

Vinokoerov wierp het hoofd in de schoot, Rebellin kraakte maar brak nooit. Het
was een oneerlijke strijd. Psychologisch was Boogerd al verloren toen hij achter
hun medevluchter, Alexander Vinokoerov, aanging. Rebellin mocht, met twee
overwinningen op zak, rustig blijven zitten. Boogerd had geen keuze. 'Maar ik
zal vast wel weer wat verkeerd hebben gedaan', stelde hij aan de streep cynisch
vast.

Woedend was hij vorige week geweest toen allerlei 'zogenaamde kenners' zonodig
hun mening over hem moesten ventileren. De een vond dat hij Rebellin onderaan de
Cauberg had moeten afschudden, de ander halverwege en de meesten waren van
mening dat hij pas in de laatste honderd meter zijn kans had moeten gaan.

Hij werd ter verantwoording geroepen. Althans, zo voelde het. Hij voelde zich
afgeschilderd als een loser, nog net geen Jan Doedel. En hij was het beu. 'Ik
ben er trots op dat ik zo kan koersen. Ik doe het niet slecht. Waarom zijn
jullie niet blij dat er een Nederlander is die zo de knuppel in het hoenderhok
kan gooien in deze wedstrijden?'

Het is een aloude klacht van Boogerd. Hij zoekt het respect dat hij niet vindt
omdat hij niet vaak wint. Niet voor niets constateerde hij zelf ook nuchter dat
hij met snellere benen al tenminste zeven wereldbekerwedstrijden zou hebben
gewonnen.

Soms lijkt het alsof andere renners anders worden beoordeeld, zei Boogerd. Leon
van Bon, zo had hij overal gelezen, had met twee vingers in zijn neus de Ronde
van Vlaanderen kunnen winnen. 'Van Bon is zogenaamd een intelligente coureur,
zo'n koele kikker die weet hoe je een koers moet afmaken. Waarom doet hij dat in
Vlaanderen dan niet? Maar daar hoor ik niemand over.'

Natuurlijk was dat niet eerlijk. Het ontging hem dat die kritiek ook als een
compliment kon worden beschouwd. De mensen waren begaan met de man die het
voorjaar had gekleurd, niet met Leon van Bon. Liever had Boogerd zichzelf
bevrijd van die last.

Na een zege gisteren had hij de hele wereld aangekund. Nu blijft hij vechten
tegen zijn eigen palmares, zodat de mensen over twintig jaar ook nog weten dat
hij in zijn generatie een renner was die in het voorjaar grote koersen naar zijn
hand kon zetten. Boogerd zei het in Ans nog maar eens, ten overvloede eigenlijk:
'Ik respecteer mezelf heel erg.'

Drieslag voor Rebellin 260404 © de Volkskrant. Bron: Infostrada Sportsdesk.
Foto: EPA

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              83 of 125 DOCUMENTS

                                 de Volkskrant

                                 April 24, 2004

Nicolchekelt Turkse chantage ; I Gevolgen van Europees nee tegen Turkije spelen
voor bewindsman geen rol

BYLINE: VAN ONZE VERSLAGGEVER MARC PEEPERKORN

SECTION: Binnenland; Pg. 2

LENGTH: 708 words

DATELINE: ANKARA/ERZURUM/ISTANBUL


Twee dagen reisde staatssecretaris Nicolcvan Europese Zaken door Turkije. Als
verkenner, om na te gaan of het land lid kan worden van de Europese Unie.

'Geen spelletjes!', houdt staatssecretaris Nicolcde Turkse minister Guel van
Buitenlandse Zaken indringend voor. Verborgen agenda's, waarschuwt hij, zijn de
doodsteek voor iedere Europese aspiratie van Turkije. Maar donderdag, na afloop
van een tweedaagse rondreis door het straks mogelijk grootste EU-land, is de
staatssecretaris van Europese Zaken zichtbaar onder de indruk van de
democratische hervormingen aldaar. 'Meer dan vertrouwenwekkend', concludeert
hij.

Zijn bezoek aan Turkije moest helderheid scheppen. Een fact finding missie, aan
de vooravond van het meest omstreden besluit dat de Europese Unie onder
Nederlands voorzitterschap in december moet nemen: gaan de
toetredingsonderhandelingen met Turkije van start of niet.

Guel weet het al. Hij is goedgeluimd, het gesprek met Nicolcvan ruim een uur, en
zeker de werklunch erna, zijn in opperbeste stemming verlopen. Geheel
vertrouwdmet het euro-jargon, spreekt Guel over een win-win-situatie: de Unie
krijgt een nieuwe snelgroeiende markt (zeventig miljoen consumenten) en een
sterkere geo-strategische positie, Turkije de zo begeerde erkenning als Europees
land.

'Guel is goed bezig', merkt Nicolcop. Maar hij herinnert zijn Turkse collega
graag aan de volledige tekst van eerdere EU-beloften: de onderhandelingen
beginnen pas als Turkije een fatsoenlijke democratie is. 'Afspraak is afspraak',
luidt het devies van de staatssecretaris. Hij kent de weerstand tegen een Turks
EU-lidmaatschap, zowel bij de bevolking als in het kabinet.

En dus vliegt hij na zijn ontmoeting met Guel door naar mensenrechtenclubs in
het verre (en arme) oosten van Turkije en naar intellectuelen en ondernemers in
Istanbul. Aangenaam verrast luistert Nicolcnaar de burgemeester van Erzurum, een
stad tegen de grens met Armenie. De man, krap twintig dagen in functie, is vol
van Europa en doet alles om zijn stad EU-proof te maken.

Zoals Nederland destijds de Brusselse begrotingsregels gebruikte om de
overheidsfinancien op orde te krijgen, zo grijpt Turkije het EU-lidmaatschap aan
om de meest radicale hervormingen die het ooit heeft gekend door te voeren. 'Dit
gaat verder dan alleen papier', stelt Nicolcvast.

Dat geldt ook voor het optreden van de plaatselijke politiecommandant. Iedere
maand krijgt hij een fax uit Ankara met de mededeling: 'Herinnering! Martelen
mag niet meer, de verantwoordelijken moeten bestraft worden.' Doet hij dat dan
ook? 'Natuurlijk, ik ben de baas hier. Wat ik zeg, wordt uitgevoerd.'

De regering Erdogan heeft in twee jaar meer democratie gebracht dan de vorige
regeringen in twintig jaar, verzekert de intellectuele elite aan Nicolai&uml;.
Zij vergelijkthet belang van Erdogan met wat de val van de Berlijnse Muur voor
Oost-Europa betekende. 'De tijdgeest is definitief veranderd.'

Waarmee niet is gezegd dat Turkije nu een voorbeeldige democratie is. Nog steeds
speelt het leger een te grote rol, is de rechterlijke macht corrupt en wordt er
gemarteld. 'Maar de trend is onmiskenbaar positief', laten de
mensenrechtenorganisaties Nicolcweten. Om daar waarschuwend aan toe te voegen
dat als Europa in december nee zegt tegen Turkije, die hoopvolle ontwikkeling
verloren kan gaan.

'Daar heb ik dus geen trek in', reageert Nicolcgebeten. Als ook Guel zinspeelt
op de negatieve gevolgen van een nee - radicalisering van islamitische groepen,
stop op hervormingen - krijgt deze een ongezouten antwoord. 'Europa laat zich
niet gijzelen door uw hervormingsproces. Voor dit soort chantage zwicht ik
niet.'

Hij heeft zijn collega Guel geadviseerd rekening te houden met een
voorwaardelijk ja: de onderhandelingen beginnen op een afgesproken datum, mits
nog een aantal democratische stappen is gezet. Guel wil daar officieel niets van
weten, maar zijn EU-adviseurs begrijpen het wel. Een van hen: 'Als burger van
Nederland zou ik ook de Turken liever niet zien komen. De gewone man of vrouw
overtuigen van het nut van een Turks EU-lidmaatschap kost tijd. Gelukkig duren
de onderhandelingen minstens tien jaar.'

Staatssecretaris NicolcFOTO ANP De Turkse minister Guel FOTO AFP

LOAD-DATE: April 26, 2004

LANGUAGE: DUTCH

                © 2004 PCM Uitgevers B.V.  All rights reserved.

                              84 of 125 DOCUMENTS

                                 de Volkskrant

                                 April 24, 2004

Kampers hebben er nooit bijgehoord ; Woonwagens

BYLINE: WILLEM DE BRUIN

SECTION: Reflex; Pg. 17

LENGTH: 958 words


Burgemeester Leers is niet de eerste autoriteit die probeert de
woonwagenbewoners te beschaven.

Het zijn niet alleen allochtonen die soms moeite hebben zich naar het
Nederlandse ideaalbeeld van de oppassende burger te voegen. Het politievertoon
rond het woonwagenkamp de Vinkenslag bij Maastricht herinnerde eraan dat er
onder de autochtone Nederlanders een groep is die zich al meer dan een eeuw aan
integratie weet te onttrekken.

Burgemeester Leers van Maastricht stelt dat hij niet kan accepteren dat een deel
van de inwoners van zijn gemeente zich boven de wet verheven voelt. Een
begrijpelijk en legitiem standpunt, maar het zal hem zwaar vallen een relatie te
herstellen die al zo lang is verstoord.

Woonwagenbewoners worden nu beschouwd als autochtone Nederlands (zigeuners
blijven hier even buiten beschouwing), maar zijn dat niet altijd geweest. Een
deel van hen stamt af van Duitse seizoenarbeiders die al in de 17de eeuw iedere
zomer naar Nederland kwamen. Gaandeweg bleven steeds meer van deze arbeiders ook
de rest van het jaar in Nederland hangen, waar zij aan de kost probeerden te
komen als textielhandelaar en met ambachten als het slijpen van scharen en
messen, mandenvlechten, stoelenmattten en de handel in lompen en oud ijzer.

Tot in de negentiende eeuw werd de reis te voet afgelegd, waarbij men de
handelswaar op hondenkarren of kruiwagens vervoerde of in een mand op de rug
droeg. Overnacht werd waar het maar kon. Pas aan het eind van de negentiende
eeuw deden de eerste primitieve woonwagens hun intrede, aanvankelijk niet veel
meer dan platte wagens met een zeil erover waar men onder kon slapen.

Bij de volkstelling van 1889 werden voor het eerst ook woonwagens meegeteld. Het
waren er toen 61.

Hun aantal zou geleidelijk aan groeien van 224 in 1899 tot 584 in 1911. Ze
werden niet alleen meer bewoond door handelsreizigers, maar ook door
kermisexploitanten en 'gewone' burgers die, vaak noodgedwongen, voor een
zwervend bestaan kozen.

Een warm onthaal viel de woonwagenbewoners ook toen al zelden ten deel. Veel
gemeenten waren de passanten liever kwijt dan rijk. 'Is het in het belang van de
openbare orde, zedelijkheid en gezondheid niet wenselijk dat het verblijfhouden
van gezinnen in zogenaamde woon-of kermiswagens wordt tegengegaan?', zo vroeg de
Nederlandse Vereniging voor Gemeentebelangen zich reeds in 1902 af.

Om meer greep te krijgen op deze groep en hun leefomstandigheden te verbeteren,
werd in 1918 de Wet op de Woonschepen en Woonwagens van kracht. Hierin werden
eisen vastgelegd waaraan een woonwagen moest voldoen, wilde men toestemming
krijgen ergens te gaan staan. Gaandeweg ontstonden steeds meer kampjes waar de
woonwagenbewoners samen overnachtten en soms een paar dagen bleven. De strengere
eisen hadden overigens geen ontmoedigende werking. Het aantal 'kampers' zou tot
ver na de Tweede Wereldoorlog blijven stijgen. Op dit moment wordt hun aantal
geschat op dertigduizend.

Na de oorlog verhoogde de overheid haar inspanningen de woonwagenbewoners
'maatschappelijk te verheffen'. In de jaren zestig werden zij doelwit van het
groeiende leger welzijnswerkers die toezagen op het materiele en geestelijke
welzijn van de woonwagenbewoners. Aan de kampen werden tegelijkertijd steeds
meer eisen gesteld.

Deze pogingen de woonwagenbewoners in de richting van de burgerlijke samenleving
te duwen, mondden in 1968 uit in een nieuwe Woonwagenwet. Het beleid werd erop
gericht de woonwagenbewoners te concentreren in zo'n vijftig grote kampen,
voorzien van alle faciliteiten op het gebied van sanitair, welzijn en onderwijs,
maar ook omringd door een hek of sloot en met een politiepostbij de ingang. De
boodschap was duidelijk: niemand kon nog ontsnappen aan het opvoedingsproces.

Dit beschavingsoffensief draaide op een faliekante mislukking uit. Het
machtsvertoon waarmee begin jaren zeventig tal van woonwagenbewoners van de
kleine kampen werden verwijderd, was voor veel bewoners voldoende reden om
meteen de hakken in het zand te zetten. In plaats van te integreren keerde men
zich verder van de burgersamenleving af, daartoe mede in staat gesteld door
ruimhartig verstrekte uitkeringen. Sommige kampen veranderden in no go areas
waar de overheid zich helemaal niet meer liet zien.

Van de weeromstuit werd het beleid in 1974 weer omgegooid. Nu moesten de
woonwagens juist worden gespreid over kleine kampen, zo dicht mogelijk bij de
'gewone' mensen. Nieuwe gedwongen verhuizingen waren het gevolg. De weerstand
kwam nu niet alleen van de woonwagenbewoners, maar ook van de omwonenden van de
nieuwe kampen. Het sluitstuk vormde de afschaffing van de Woonwagenwet in 1999.
Woonwagenbewoners waren voortaan een zaak van de gemeenten.

Daarmee werden de woonwagenbewoners echter nog geen gewone inwoners. De tragiek
is dat hun positie verslechterde, naarmate de welvaart van de rest van de
bevolking steeg. Aan hun handel en vaardigheden was steeds minder behoefte. De
autosloperij voorzag voor een deel van de woonwagenbewoners in een alternatief,
maar als iedereen een sloperij begint, verdient niemand nog wat. Een
wietplantage is dan een welkome aanvulling op het inkomen.

Juist omdat reizen en trekken allang een illusie was geworden - de meeste
woonwagens kunnen bovendien alleen nog met een dieplader worden verplaatst -
klampten zij zich steeds wanhopiger vast aan wat er nog over was van hun eigen
cultuur: de wetenschap anders te zijn. Criminaliteit en onaangepast gedrag
werden zo mede een uiting van verzet tegen een samenleving die hen koste wat
kost in het gareel wil krijgen. Burgemeester Leers is er nog niet klaar mee.

Woonwagenwet dwong 'kampers' tegen hun zin te verhuizen. Politie trad al eerder
op tegen bewoners Vinkenslag

LOAD-DATE: April 26, 2004

LANGUAGE: DUTCH

                © 2004 PCM Uitgevers B.V.  All rights reserved.

                              85 of 125 DOCUMENTS

                                 de Volkskrant

                                 April 19, 2004

Hoezo vrijstaat?! ; De temperatuur op woonwagenkamp Vinkenslag is nog hoog na de
inval van vorige week. Die burgemeester van kus-m'n-kloten maakt de handel
kapot, zeggen de bewoners. In de schaduw van chalets en autowrakken wordt
verbolgen nagepraat.

BYLINE: DOOR PETER DE GRAAF

SECTION: Voorkant; Pg. 209

LENGTH: 1633 words


Een dag na de massale politie-inval is het weer business as usual in
woonwagenkamp Vinkenslag. Op het parkeerterrein sleutelen drie Polen aan een
blauwe, gedeukte stationwagen, een vierde vist een lege jerrycan uit het
vuilnis. Nog bruikbaar, gebaart hij blij. Een oplegger met een grijze Chrysler
Grand Voyager, de voorkant helemaal in puin, rijdt stapvoets voorbij.

Rechts van de hoofdingang prijst autohandel Snijders zijn waren aan in vier
talen: Nederlands, Duits, Frans en Pools. Links ligt het voetbalveld met tribune
van FC Vinkenslag, de trots van het kamp, ook al spelen in het eerste elftal
niet of nauwelijks meer kampers mee.

De hoofdweg door het kamp is bezaaid met woonwagens en loodsen in alle soorten
en maten. Een aantal wagens oogt als luxe chalets, twee verdiepingen hoog, met
ruime veranda; een enkele heeft zelfs een rieten dak. Maar ze staan allemaal op
een chassis. Ze zijn gebouwd met witte steenstrips van kunststof. En het riet is
van plastic.

Overal auto's. Het hele kamp is bezaaid met schade-auto's en occasions, kriskras
geparkeerd op erven en in woonstraten. Kinderen scheuren er met snelle
scootertjes zigzaggend langs. Ruim tachtig handelaren verdienen hun brood met
im-en export van auto's en onderdelen, de belangrijkste inkomstenbron van
Vinkenslag. Het Maastrichtse woonwagenkamp wordt beschouwd als de grootste markt
voor schade-auto's in West-Europa.

Er bestaat een hardnekkig misverstand over Vinkenslag. Dat je als gewone burger
niet zonder gevaar voor eigen leven op het kamp kunt komen. Onzin, zeggen de
bewoners. Vinkenslag is een openbare weg. Er rijdt zelfs een lesauto voorbij.
'Onlangs werd hier een vrouw gewoon door de politie bekeurd, omdat ze geen
gordel droeg. Hoezo vrijstaat?!', sneert autohandelaar Scheffer, zittend voor
zijn woonwagen. Na de autoverkopers komen de metaal-en schroothandelaren. 'Wij
zijn niet verantwoordelijk voor de herkomst van de materialen', vermeldt een
bordje bij oudijzerhandel Fransen. Dieper in het kamp liggen de sloperijen.
Grote grijpers grijpen in enorme bergen geplette autowrakken. Op een roestige,
metershoge olietank balanceert het wrak van een wit bestelbusje, een stilleven
dat vanaf de snelweg A2 te bewonderen is.

Achteraan op het kamp, aan de spoorbaan, staan tientallen containers met oud
ijzer. De wegkanten zijn bezaaid met vuilnis. Hier dumpen ook burgermensen
zomaar hun afval, klagen de kampers.

Kankeren kunnen ze goed op Vinkenslag, op het gezag en dan vooral op
burgemeester Leers. De kampers voelen zich gediscrimineerd en gecriminaliseerd.
Vraag naar hun welbevinden en er volgt een stortvloed aan kritiek. Een
aanzwellende groep kampers lucht het hart op de day after, voor een van de
sloperijen in het midden van de kamp.

Aan gespierde taal geen gebrek. Leers is 'een burgemeester van kus-m'n-kloten'.
Hij maakt de autohandel kapot. Na drie politieinvallen en een lawine aan
negatievepubliciteit blijven de kopers weg. Bovenaan de berg, zoals het
parkeerterrein aan de ingang wordt genoemd, kon je vroeger nauwelijks je auto
kwijt, zo druk was het. Nu komen nog hoogstens enkele verdwaalde Polen een
kijkje nemen.

'Er worden zoveel leugens over ons verteld', briest een kamper die net komt
aanlopen: 'ze zeggen dat we niet voor ons aardgas betalen. Pfff. Er is hier geen
eens aardgas. Het enige gas dat we hebben, komt uit onze kont.'

Ze voelen zich uitgekotst door de samenleving. Op internet staat al een oproep
dat de politie beter een bom op Vinkenslag kan gooien: 'Zijn we geen joden dan?
Ja, toch.' Ze hebben excuses aangeboden dat ze tijdens de blokkade woensdag de
vergelijking met 'joden in een concentratiekamp' hebben gemaakt.

Sommigen waren het helemaal niet eens met die wegblokkade. Maar de onvrede
kropte zich op en kwam tot een uitbarsting. Sinds Leers aan het bewind is, gaat
de autohandel naar de haaien: 'Hij wil Vinkenslag niet saneren, hij wil ons
kapot maken. Straks lopen we allemaal weer steun te trekken bij de sociale
dienst.'

Want daar zijn de Vinkenslagbewoners best trots op: dat bijna niemand meer een
uitkering trekt. Dankzij de autohandel, die ooit zo floreerde. Ze hebben gewone
bedrijven opgericht en afspraken gemaakt met de fiscus. 'Het klopt dat de
autohandelaren maar 3 procent betalen', vertelt Frans Remmers. 'Maar vergeet
niet dat ze niks kunnen aftrekken. En het is de belastingdienst zelf die het
heeft voorgesteld. Moeten wij dat dan weigeren?'

De belastingdienst int de belastingen in een apart kantoortje, naast het
voetbalveld van FC Vinkenslag. Leers is er een keer langs geweest en heeft het
met eigen ogen kunnen zien. 'Of heeft ie stront in zijn ogen dan?'

Vinkenslag heeft een roemruchte historie.

In 1975 werd het kamp in Maastricht-Zuid feestelijk geopend, een jaar later
volgde de eerste politie-inval. Het kamp dijde uit, raakte steeds voller en werd
volgens de gemeente onbeheersbaar. Drugshandel en andere vormen van
criminaliteit vonden hun weg naar de 'vrijstaat Vinkenslag'.

Vijftien jaar geleden lagen er al plannen om het kamp te saneren en de bewoners
te verspreiden over kleinere locaties. In 1990 bezetten boze Vinkenslag-bewoners
de raadzaal uit protest.

De saneringsplannen bleven lang sluimeren. Tot de gemeente in mei 2001 een
convenant sloot met de Vinkenslag-bewoners om het kamp op de schop te nemen. Dat
was voor de komst van Leers.

Volgens het saneringsplan wordt Vinkenslag omgevormd tot een bedrijventerrein
met plaats voor tachtig legale autohandelaren. Zij mogen, samen met hun
gezinnen, blijven wonen op de huidige locatie. Zes sloopbedrijven moeten naar
een ander industrieterrein verhuizen. De overige huishoudens (ongeveer veertig)
worden verspreid over tien andere woonwagenlocaties in de stad.

De sanering gaat 24 miljoen euro kosten en moet eind 2007 zijn afgerond. Voor de
'normalisatie' van Vinkenslag is een nieuw bestemmingsplan vastgesteld. De
afspraak is, aldus de gemeente, dat tijdens de transformatie geen nieuwe
woonwagens of andere gebouwen meer worden neergezet op het kamp. Maar de
kampbewoners zien die regel wat minder strikt.

'Helemaal niets mag meer hier', klaagt Remmers. 'Plankentellers', worden de
gemeente-ambtenaren die de bouwontwikkelingen inspecteren smalend genoemd.
'Zelfs een vogelvoliere van een bij twee mag niet. Ja, alleen met wieltjes
eronder. Want dan is ie verplaatsbaar. Een afdakje voor de schoentjes, mag ook
niet.'

Gek worden de kampers van de helikopters en vliegtuigjes waarmee politie en
gemeente de ontwikkelingen vanuit de lucht in de gaten houden. Maar een
woonwagen die al 27 jaar oud is, die moet een keer vervangen worden. 'We kunnen
zo lang toch niet in een lekkende wagen blijven zitten', stelt Remmers.

Het kamp telt naar schatting 350 bewoners, van samen hooguit tien families.
Bekende namen zijn Scheffer, Snijders, Remmers, Verstappen, Terlinde. Ze zijn
onderling getrouwd, maar ook steeds meer met 'boeren', zoals de burgermensen
worden aangeduid. 'Hun zijn boeren, wij zijn kampers', zeggen de
woonwagenbewoners, niet zonder trots.

'Weet u wat het is', vertelt autohandelaar Scheffer, genietend van het zonnetje.
'Met de twee vorige burgemeesters konden we prima opschieten. Die kwamen even
praten en dan waren de problemen opgelost. Maar Leers wil niet praten. Hij
gedraagt zich als een dictator.'

Neem nou die spiksplinternieuwe woonwagen die naast de zijne staat. Tot voor
kort stond daar een oud geval, die is ingeruild. Maar van Leers moet ie
verdwijnen, want regels zijn regels: er mogen geen nieuwe wagens worden
geplaatst. De rechter stelde de burgemeester in het gelijk. Maar Scheffer schudt
zijn grijze hoofd over die onwrikbare opstelling: 'Ze kunnen die wagen toch ook
verzegelen, tot die straks hier wel mag staan. Weet u wel hoeveel het kost om
zo'n ding te verplaatsen?'

Hij geeft nog een voorbeeld: 'Verderop woont een zwaar gehandicapt vrouwtje. Die
had een afdakje laten bouwen om haar rolstoel onder te zetten. Wat denkt u? Moet
ook weg.'

Leers overdrijft, aldus de kampbewoners, en maakt Vinkenslag kapot. Hij toont
geen enkel inlevingsvermogen. Een kamper kun je niet even een-twee-drie tot
gewone burger kneden. Scheffer: 'Een Turk blijft een Turk. Een woonwagenbewoner
blijft een woonwagenbewoner.'

Het leek wel oorlog, afgelopen donderdag. De hele dag was het kamp afgegrendeld.
En wat vond de politie? Vijftien wietplantages. 'In een gewone woonwijk zou je
zoiets ook vinden als 140 huizen werden doorzocht', meent Remmers. Bovendien
zouden de ME'ers een burgerwijk nooit zo agressief omsingelen en binnenvallen
als ze met Vinkenslag hebben gedaan.

Volgens Scheffer probeert Leers het hele kamp te criminaliseren. 'Wij kunnen ook
niet zien wat er in die schuren gebeurt. Ik ken de rotte appelen. Maar ik ga
niet voor politie-agent spelen.'

De politie had gewoon langs moet komen om de hennepplantages te ontmantelen,
zoals ze dat ook elders doet. 'Maar nee hoor, dan stuurt die psychopaat weer een
peloton op ons af, en dat voor de derde keer in een jaar. Onze kleinkinderen
raken getraumatiseerd, en wij verkopen geen enkele auto meer.'

Bobbie, een twintiger, vertelt dat hij onlangs bijna via internet een Ford
Mondeo had verkocht: 'Een Hollander belde op. Hij wilde dat autootje wel hebben
en vroeg waar hij moest zijn. Ik noemde het adres, Vinkenslag. Toen gooide hij
zonder nog iets te zeggen de hoorn op de haak.'

Vinkenslag is besmet. Bewoners die buiten het kamp een baan zoeken, vangen bot.
Enkele sponsors uit de stad hebben al hun bord laten weghalen langs het
voetbalveld. Scheffer: 'Alles lijdt eronder. Je krijgt zelfs geen voetballer
voor de voetbalclub meer.'

Kampbewoner Scheffer, met rechts een woonwagen die moet worden verplaatst op
last van de gemeente. MARCEL VAN DEN BERGH -DE VOLKSKRANT

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              86 of 125 DOCUMENTS

                                 de Volkskrant

                                 April 16, 2004

'Goede ondernemer is socioloog' ; Managementgoeroes Kjell Nordstrom en Jonas
Ridderstrale willen creativiteit

BYLINE: VAN ONZE VERSLAGGEVER OLAV VELTHUIS

SECTION: Economie; Pg. 7

LENGTH: 619 words

DATELINE: AMSTERDAM


We verzinnen niks meer zelf, doen alles alleen nog maar na. We leven in een
karaoke-economie, zeggen twee Zweedse academici. Het kan ook anders: de
ondernemer moet meer op een socioloog gaan lijken.

Kjell Nordstrom en Jonas Ridderstrale representeren een nieuwe generatie
managementgoeroes: zwart leren jack, puntschoenen, kaalgeschoren. Weg pak met
das. Moeten de nummers 21 op de belangrijkste hitparade van internationale
zakendenkers het van hun uiterlijk hebben? Onlangs waren ze in Nederland voor de
promotie van hun nieuwe boek, Karaoke kapitalisme (uitgeverij Lannoo).

Wat bedoelt u met die term?

Nordstrom: 'In de wereldeconomie wordt veel meer geimiteerd dan geinnoveerd. Dat
zie je op allerlei niveaus. Europa imiteert de Verenigde Staten door even hard
als Amerika te willen groeien. Terwijl Europeanen zouden moeten bedenken wat
voor henzelf betekenisvol is. Als de Rotterdam Business School op de ranglijst
van management opleidingen wil stijgen, kijkt hij af bij Harvard. Niemand
vertrouwt op eigen creativiteit. Bedrijven gaan op hun buren letten, terwijl er
prestaties geleverd moeten worden.'

Volgens veel sociologen is imitatie een menselijke reactie op onzekerheid. Is
voortdurende innovatie niet te veel gevraagd van mensen en bedrijven?

Ridderstrale: 'Wij leggen de vinger slechts op de zere plek: bedrijven zijn nu
eenmaal in een omgeving terecht gekomen waarin ze voortdurend in staat moeten
zijn creatieve oplossingen te verzinnen voor nieuwe problemen die zich voordoen.
Maar in plaats daarvan vallen ze terug op bestaande recepten en oude
riedeltjes.'

Zijn er positieve uitzonderingen?

Nordstrom: 'Natuurlijk, in overvloed. Zie de luchtvaartmaatschappijen Ryan Air
en Virgin, die het bedrijfsmodel in de luchtvaart op zijn kop hebben gezet. Of
computerfabrikant Dell, die radicaal voorbijgaat aan de detailhandel en
computers rechtstreeks aan de klant verkoopt. Of neem internetboekhandel
Amazon.com dat precies het omgekeerde doet: Amazon laat de eigen klanten een
deel van de marketing doen, door ze op hun website recensies te laten schrijven
van de boeken die Amazon te koop aanbiedt. In feite stellen al deze bedrijven
hun eigen grenzen ter discussie.'

Wat onderscheidt een goede ondernemer van zijn concurrent?

Ridderstrale: 'Een goede ondernemer heeft ontzettend goed in de gaten wat zich
in de samenleving afspeelt. In dat opzicht lijkt hij op een socioloog: hij
interpreteert maatschappelijke ontwikkelingen. Daarnaast wil een goede
ondernemer de wereld veranderen. Neem Ingvar Kamprad, de oprichter van IKEA. Die
zag de mooiste creaties op Italiaanse meubelbeurzen staan. Maar toen hij even
later bij doorsnee Italianen over de vloer kwam, zag hij niets daarvan terug.
Met IKEA wilde Kamprad mooie meubels bij de gewone man in de huiskamer brengen.'

Nordstrom: 'Verder hebben goede ondernemers veel weg van kunstenaars. Beide
proberen de werkelijkheid op een andere manier te definieren. Als je wil weten
welke kant de economie op gaat, kun je beter naar een kunstbeurs als de Art
Basel gaan dan naar een technologiebeurs als de Cebit.'

Zijn economen hierin geinteresseerd?

Ridderstrale: 'De moderne econoom is helaas vooral geinteresseerd in wiskundige
modellen, en niet in menselijk gedrag. Maar die modellen moeten langzaam het
veld ruimen voor een complexere benadering van de economie. De Amerikaan Daniel
Kahneman kreeg in 2002 de Nobelprijs voor onderzoek naar de psychologische
drijfveren van het economisch leven. Dat soort onderzoek wijst bijvoorbeeld uit
dat de zeldzame vrouwelijke handelaar het op financiele markten gemiddeld beter
doet dan haar mannelijke collega. Dergelijke bevindingen stemmen tot nadenken.'

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              87 of 125 DOCUMENTS

                                 de Volkskrant

                                 April 15, 2004

PvdA pleit voor zorgrapport ziekenhuizen ; Kamer praat met minister Hoogervorst
over plannen voor nieuwe zorgverzekering I

BYLINE: VAN ONZE VERSLAGGEVER MARC PEEPERKORN

SECTION: Binnenland; Pg. 2

LENGTH: 803 words

DATELINE: DEN HAAG


Over twee jaar komt er een geheel nieuwe zorgverzekering. Ziekenfonds en
particulier verdwijnen; er komt een basisverzekering voor iedereen. Een oude
wens van de PvdA.

'Verzekeringen zijn rotproducten', zegt Frank Heemskerk. En de PvdA'er kan het
weten, want tot voor kort verkocht hij ze zelf. 'Voor zorgpolissen geldt
hetzelfde als voor auto-of levensverzekeringen: mensen hebben geen zin in de
kleine lettertjes. Zijn ze gezond, dan willen ze een lage premie, worden ze
ziek, dan willen ze natuurlijk de beste dokter. Dat staat wel eens op gespannen
voet met elkaar.'

Puttend uit zijn ervaring als 'verzekeringsmannetje' adviseert Heemskerk
minister Hoogervorst van Volksgezondheid een heldere 'bijsluiter' bij iedere
zorgpolis verplicht te stellen.

Dat voorkomt koppijn achteraf door onverwachte rekeningen. 'Nu weet de burger
nauwelijks tegen welke ziektekosten hij is verzekerd.'

De Tweede Kamer kruist vandaag de degens met Hoogervorst over diens plannen voor
een geheel nieuwe zorgverzekering vanaf 2006. Ziekenfonds en 'particulier'
verdwijnen en maken plaats voor een basisverzekering voor iedereen.

De vaste (nominale) premie bedraagt bijna negenhonderd euro per jaar. Heemskerk,
die voor de grootste oppositiepartij het woord voert: 'Het basispakket is een
oude sociaaldemocratische wens. Je zult mij niet horen zeggen dat Hoogervorst de
zorg te gronde richt.'

Integendeel. 'Hoogervorst doet het best goed', vindt Heemskerk. 'Ook wij vinden
dat verzekeraars moeten concurreren en ziekenhuizen winst mogen maken.
Marktwerking in de zorg is geen vies woord meer voor de PvdA, zoals nog wel bij
de SP en Groen-Links.'

'Voor tweederde zijn we het eens met Hoogervorst', concludeert Heemskerk. Maar
de resterende eenderde is niet onbelangrijk. Zo ergert de PvdA zich nogal aan de
'traagheid' waarmee de minister opkomt voor de rechten van de patient in het
nieuwe zorgstelsel.

Naast de verplichte 'bijsluiter' voor de ziektekostenpolis, wil de PvdA-fractie
dat iedere zorginstelling (van ziekenhuis tot psychiatrische instelling) een
zorgrapport krijgt.

Met een blik - 'want mijn oma moet het ook goed begrijpen' - dient de patient op
dit rapport te kunnen zien of de instelling de nodige kwaliteit heeft of juist
niet. 'Basisscholen worden ook jaarlijks beoordeeld, dus waarom zou je dat bij
ziekenhuizen dan eigenlijk niet doen?'

Wachttijd, tevredenheid van de patient, aantal klachten bij de Inspectie voor de
Gezondheidszorg en de prijs zijn zaken die in het rapport moeten staan. Op te
stellen door de directie van de instelling onder toeziend oog van de Inspectie
en de patientenverenigingen.De minister moet controleren of ziekenhuizen omwille
van een goed 'rapportcijfer' geen moeilijke en riskante operatie gaan weren.

Als het gaat om het verzekerde basispakket, kiest de PvdA voor 'ruimhartigheid'.
Niet alleen omdat een breed pakket getuigt van solidariteit met de chronisch
zieken, maar ook omdat het goedkoper is.

Aanvullende individuele verzekeringen zijn vrijwel altijd duurder dan
collectieve polissen. 'Op papier bezuinigt Hoogervorst, de collectieve uitgaven
dalen immers, maar voor de gewone burger stijgen de kosten alleen maar. Hij
verschuift de stoelen op het dek van de Titanic, zeggen wij hier.'

De grootste vrees bij de PvdA betreft de inkomensgevolgen van het nieuwe
zorgstelsel. 'De burger kiest zijn verzekeraar op het verschil in premiehoogte.
Tussen 200 en 250 ligt 20 procent verschil, dat is een redelijk mooie prikkel.

'Tussen 850 en 900 scheelt maar 6 procent, terwijl de koopkrachteffecten veel
groter zijn. Wij kiezen voor een lage vaste premie en verder een
inkomensafhankelijke heffing. Dat is natuurlijk veel eerlijker.'

Kabinetsplannen, op hoofdlijnen gesteund door de regeringspartijen CDA, VVD en
D66.

Basisverzekering in de gezondheidszorg per 1-1-2006. Huidige onderscheid
ziekenfonds en particulier vervalt.

Omvang van het basispakket is ruwweg het huidige ziekenfondspakket. Precieze
inhoud wordt nog vastgesteld.

Verzekeraars moeten iedereen (gezond en ziek) tegen dezelfde vaste (nominale)
premie accepteren voor het basispakket.

Iedere volwassen verzekerde betaalt deze premie. Het kabinet denkt aan 860 euro
per jaar.

De werkgever betaalt gemiddeld eenzelfde bedrag per werknemer aan het
'vereveningsfonds'. Uit dat fonds worden verzekeraars met onevenredig veel hoge
risico's (ouderen, chronisch zieken) gecompenseerd.

Al vanaf 2005 komt er een noclaimkorting in de zorg van 250 euro per jaar. Een
verzekerde die minder aan zorg uitgeeft, krijgt het verschil terug. De noclaim
is bedoeld als 'prikkel' tot een zuiniger gebruik van de zorg.

Een zorgtoeslag moet voorkomen dat mensen met lage inkomens in problemen komen
door de hoge nominale premie.

No-claimkorting als prikkel

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              88 of 125 DOCUMENTS

                                 de Volkskrant

                                 April 15, 2004

3in1-rugzak

BYLINE: PETER VAN DEN BERG

SECTION: Economie; Pg. 8

LENGTH: 340 words


'Wat is er met jou aan de hand, ga je soms aan je lentetournee beginnen?' Een
Niche-collega komt trots met een smalle, langwerpige rugzak de werkplaats in.
'Dit is een rugzak, koelbox en strandstoel in een. De 3in1-rugzak. Makkelijk
voor een dagje natuur.'

Werkelijk? Niche schat dat deze opgetogen collega behoort tot de 17 procent van
'gewone burgers', die het liefst met de auto naar een natuurgebied reist, daar
geen entreegeld wenst te betalen, maar niet te beroerd is voor een parkeerplaats
2,50 euro neer te leggen. (Stand van het Land, de Volkskrant, 9 april 2004).

Of zou het zo'n waaghals zijn die op de Veluwezoom de natuur intrekt, zoals
treffend beschreven in hetzelfde katern? Niet te ver van de parkeerplaats
('tweehonderd meter'), niet van een paaltjesroute afwijken ('dat vinden de
meeste mensen eng') en niet te diep het bos in ('dat is gevaarlijk, er loopt
hier van alles rond').

Hoe dan ook, uitproberen die 3in1-rugzak (Buitensportzaak Bever, 39,90 euro). De
koelzak is prima. Er kunnen zeker vier blikjes in en die blijven meer dan drie
uur behoorlijk koud. In het rugzakgedeelte kan wat regenkleding, een
windschermpje, een flink lunchpakket en een wolletje, want het kan soms plots
frisjes worden in de natuur. In ieder geval kan er voor een simpel dagtochtje
voldoende in.

Dan de stoel: het koel-en rugzakdeel loskoppelen van de stokken,poten
uitklappen, de hengsels van de rugzak losklikken en om de poten schuiven. Voila,
een stoel met armleuning, er is zelfs plaats voor een glas of blikje.
Uitverkorenen vinden 'm redelijk zitten; als los stoeltje blijft het wat
ieletjes.

Hoe loopt het met deze 3in1-zak? Ronduit belabberd. De stokken priemen in de rug
en toucheren bij elke stap het achterwerk. Met deze zak loop je echt niet meer
dan tweehonderd meter van de auto, wijk je nooit af van een paaltjesroute en
dring je ook nimmer diep door in een echt natuurgebied. Een 3in1-combinatie voor
natuurwatjes.

Opmerkingen en suggesties: economie@volkskrant.nl

FOTO DIEDERIK DE KLERK

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              89 of 125 DOCUMENTS

                                 de Volkskrant

                                 April 9, 2004

Kloof tussen ecologen en publiek ; Enquete: iedereen wil bos in de buurt

BYLINE: VAN ONZE VERSLAGGEVER JEROEN TROMMELEN

SECTION: Voorpagina / Binnenland; Pg. 1

LENGTH: 476 words

DATELINE: AMSTERDAM


Het ideaalbeeld van de natuur van doorsnee-Nederlanders staat haaks op dat van
professionele ecologen. Gewone burgers verstaan onder natuur een bos dat liefst
per fiets bereikbaar is. Aan een biologisch interessanter breed spectrum van
landschappen, met hei, duinen, rivieren, meren en kleinschalig boerenland, hecht
slechts een kleine minderheid.

Dat blijkt uit een enquete onder ruim duizend Nederlanders die is uitgevoerd
door onderzoeksbureau Team Vier in opdracht van de Volkskrant. Niemand wil
betalen voor de toegang tot natuurgebieden.

Als, was de vraag, op vier kilometer van uw huis als bij toverslag een compleet
natuurgebied kan worden geschapen, wat moet dat dan het liefst zijn?

Een bos, antwoordt 52 procent van de ondervraagden. Andere mogelijkheden blijven
daar ver bij achter. Rivieren en meren komen met 18 procent op de tweede plaats,
duinen met 14 procent op de derde. De heide, ooit bijna synoniem met de
Nederlandse natuur, is alleen nog licht favoriet bij 65-plussers, maar scoort
slecht bij de gemiddelde Nederlander. Veengebieden of moerassen zijn bij niemand
favoriet.

Dat staat in schril contrast met de visie van ecologen dat de gevarieerde natuur
in zulke oernederlandse landschappen interessanter is dan de biologisch saaie en
eenvormige bossen zoals op de Veluwe.

Een vergelijkbare kloof gaapt tussen de natuurwaarde van het kleinschalige
boerenland en de beoordeling ervan door de gemiddelde burger.

Voor hedendaagse boeren is agrarisch natuurbeheer een aantrekkelijke
bedrijfsvorm, waarin ze worden betaald voor de bescherming van vogels en
planten.

Natuurbeheer door boeren is bovendien een hoeksteen van de zogeheten Ecologische
Hoofd Structuur EHS, het netwerk van natuurgebieden dat in 2018 een geheel moet
vormen. Toch rekent slechts 4,6 procent van de Nederlanders kleinschalig
boerenland tot zijn favoriete natuurgebied. Ruim 70 procent vindt dat boerenland
niets met de natuur te maken heeft.

Nederlanders blijken in overgrote meerderheid niet bereid te betalen voor de
toegankelijkheid van de natuur. Vooral hoogopgeleide bovenmodale Nederlanders
zijn daartoe eventueel nog wel bereid.

De vier kilometer naar het denkbeeldige natuurgebied in de buurt wil 70 procent
op de fiets afleggen. Bij 17 procent is de auto favoriet, vooral mensen van
tussen de 25 en de 34 jaar oud. Ook zij willen geen entree voor een natuurgebied
betalen, maar wel parkeergeld van 2,50 euro.

Als de ondervraagden zelf mogen aangeven wat er moet komen op het land van een
boer in de omgeving die ermee ophoudt, is een meerderheid van 65 procent voor
natuur. De 32 procent die liever woningen hebben, zijn in de regel jong en dus
de groep die zich nog moet settelen.

De volledige uitslag van de Natuurenquete is te raadplegen op de nieuwe
natuursite van de Volkskrant:

www.volkskrant.nl/natuur

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              90 of 125 DOCUMENTS

                                 de Volkskrant

                                 April 9, 2004

Alles gakt, blaat en joelt hier

BYLINE: JEROEN TROMMELEN

SECTION: Binnenland; Pg. 3

LENGTH: 1667 words


Als de zon opkomt, loeit het leven in de Oostvaardersplassen weer aan. Niemand
lijkt te beseffen hoe dichtbij de stad deze wildernis bestaat, mijmert Jeroen
Trommelen, oog in oog met een snuivend edelhert.

Zondagochtend, zomertijd, zes uur. In de Oostvaardersplassen is het donker maar
de horizon gloeit zachtroze. Er is welgeteld een openbaar wandelpad binnen dit
enorme natuurgebied en dat houdt na tweeenhalve kilometer op. Maar een betere
plek om tijdens het ochtendgloren een safarigevoel te krijgen is er niet, dus
vooruit.

Na een paar minuten wandelen zijn mijn ogen gewend aan de schemering. En nog een
minuut later ben ik in een klap klaarwakker. Wat staat daar, twintig meter voor
mijn neus, voor enorm ding in het schemerduister? Het is alsof ik plotseling
scherper kan zien en beter kan horen. Een edelhert staart me aan, met een
massieve Jaegermeisterkop die een stuk groter is dan dat van alle andere herten
in mijn herinnering. Maar die waren dan ook nooit zo dichtbij.

Het dier kijkt, snuift, neemt een hap van de twijg waarmee hij bezig was en
tript dan luchtig weg. Even later glijden vijf, zes, zeven edelherten in
ganzenpas het water in. Ze zwemmen naar de overkant; schudden de waterdruppels
van hun kont en spurten de weidsheid van de steppe in waar ze achter de
rietkragen verdwijnen.

Dan wordt de hemel lichtgrijs en beginnen de vogels elkaar massaal goedemorgen
te wensen. Vanaf het water klinkt een aanzwellend gejoel als uit een zacht
juichend voetbalstadion. De waterspiegel breekt en een wolk van duizenden
kolganzen en brandganzen kiest gakkend en blatend het luchtruim boven de prairie
van Flevoland, waar een kudde van zo'n tweehonderd wilde Konikpaarden
bewegingsloos staat te grazen.

De laatste keer dat ik zo vroeg opstond om de natuur in te trekken, realiseer ik
me beschaamd, was op safari in Afrika. En waarschijnlijk rijden er 8500
kilometer zuidelijk van hier, ergens in een Afrikaanse jeep, nu ook tientallen
Nederlanders door de wildernis op zoek naar de echte natuur.

Maar het bizarre is dat ik, op het mooiste moment van de zondagochtend in het
wildste natuurpark van Nederland, omringd door edelherten, Konikpaarden en
Heckrunderen in een van de rijkste vogelgebieden van Europa, helemaal in mijn
eentje sta. De parkeerplaats waar mijn auto staat is leeg. Zelfs de eerste
vogelaars moeten nog arriveren.

Dat is de tragiek van de Oostvaardersplassen. Het natuurgebied ligt onder de
rook van Amsterdam en Utrecht en is letterlijk de voor-en achtertuin van de
groeisteden Lelystad en Almere. Het is volgens biologen een van de meest
dynamische natuurgebieden die Nederland te bieden heeft. Het is met zijn 5600
hectare groter dan nationaal park de Hoge Veluwe. Maar slechts een handvol
liefhebbers weet het te vinden. Voornamelijk vogelaars die weten dat de
varieteit en hoeveelheid moeras-en watervogels uniek is in Europa.

Jaarlijks gaan welgeteld drieduizend mensen mee met een van de excursies die
Staatsbosbeheer organiseert. Onder begeleiding trekken ze te voet naar de
aalscholvers of lepelaars; bekijken ze de grote grazers vanuit het
Volkswagenbusje van de boswachter of laten ze in een overdekte huifkar achter de
trekker het grote, verrassend open landschap met zijn kuddes en vogels langzaam
op zich inwerken.

In het bezoekerscentrum aan de rand van het gebied komen 30 duizend mensen per
jaar. Het totaal aantal recreatieve passanten in of aan het gebied wordt geschat
op 250 duizend. Veel is dat niet, vergeleken met de 110 duizend Nederlanders die
jaarlijks naar Zuid-Afrika trekken. Of met de Keukenhof die in een paasweekeinde
70 duizend bezoekers noteert. Ooit zal dat drastisch veranderen, verzekert
Staatsbosbeheer. Maar voorlopig blijven de Oostvaardersplassen het slechtst
ontdekte natuurgebied van Nederland.

Ook ing. Liesbeth Bronkhorst, het energieke, blond gekrulde districtshoofd van
Staatsbosbeheer, geeft het grif toe. Ze toert vrijwel dagelijks rond in het
natuurterrein, vaak met gewone Nederlanders die het paradijs voor de eerste keer
aanschouwen. 'Ze reageren bijna allemaal overweldigd en verbaasd. Nooit geweten
dat dit in Nederland bestaat, is de standaardreactie. Zo'n weids landschap met
zoveel dieren. Hoe rustig ze zijn. Dat ze allemaal op zichzelf overleven. Het is
allemaal een grote verrassing.'

Vreemd vindt ze het niet. Staatsbosbeheer doet niets aan promotie. Wie in de
buurt onbekend is, zal de Oostvaardersplassen niet gemakkelijk vinden. Via
Almere is het onmogelijk om binnendoor per fiets of auto door te rijden naar het
bezoekerscentrum. In Lelystad staat een richtingaanwijzer. 'Voor een ANWB-bord
aan de snelweg hebben we te weinig bezoekers en zelf borden neerzetten mag
niet.'

Ze schiet er zelf van in de lach. 'De provincie Flevoland heeft een hele strenge
landschapsverordening waarin verwijsborden aan strenge regels zijn gebonden. Een
website hebben we trouwens ook nog niet. Maar die komt, binnenkort!'

Is het bescheidenheid? Niet echt. Met het huidig aantal excursies zitten de
boswachters van Staatsbosbeheer vrijwel vol. De faciliteiten om bezoekers te
ontvangen zijn beperkt. En wie zomaareven de natuur van de Oostvaardersplassen
wil zien, heeft dat tot dusver altijd moeten doen vanaf de zijkant; via dat ene
kleine openbare wandelpad of vanuit de vogelhutten aan de rand. Maar de paden
aan de rand van het gebied worden op dit moment al verbeterd en uitgebreid. Er
komen ook meer vlonders en kijkhutten en aan de Almeerse kant is een extra
bezoekerscentrum gepland.

Maar gewoon rondzwerven door al die mooie, wilde natuur blijft taboe. 'De
moerassen zijn ontoegankelijk en ze moeten dat ook blijven omwille van de rust
van de vogels. Vanwege de veiligheid kunnen we geen wandelaars toelaten in de
droge gebieden waar Heckrunderen rondlopen. De natuur gaat voor.'

Een leuk experiment had Staatsbosbeheer bedacht, zegt Bronkhorst. In de voor
auto's toegankelijke toegangsweg naar het terrein kwam een overgang voor een
groep van dertig Konikpaarden. Zo zouden bezoekers zelfs vanuit de auto zo'n
grote grazer te zien kunnen krijgen - misschien zelfs voorrang moeten verlenen.

'Maar wat gebeurde er? De mensen gingen ze voeren terwijl er zo'n groot bord
staat dat niet te doen. Dat kregen die paarden door, dus gingen ze midden op de
weg staan, als een bende die de bezoekers terroriseerde voor voedsel. In een
maand volgden zeven claims vanwege opgegeten ruitenwissers, bumpers en antennes.
Toen hebben we de doorgang maar weer afgesloten.'

Dus nee, wie de Oostvaardersplassen wil zien, kan daar maar beter weg worden
gehouden. En zo gaat het ook gebeuren, stelt ze nuchter vast. Daar, wijst het
dirtictshoofd, in het wilgenbos vlakbij het kruispunt van toegangswegen waar nu
de krakeend broedt, is een modern bezoekerscentrum gepland van 36 meter hoog.
Het zal neerkijken op het gebiedje waar we nu doorheen rijden; niet in het
beschermde reservaat maar er net tegenaan.

Dat gebied zal de etalage gaan heten. Alles wat in het echte natuurgebied
rondloopt en groeit, zal er te zien zijn. Een handvol grote grazers, een grote
varieteit aan vogels, de typische plassen en moerassen van de poldernatuur, de
bloemen en kruiden. Er komen lodges om te overnachten. Sommige dieren zullen
waarschijnlijk met voer moeten worden gelokt om zich te vertonen.

'Natuurlijk is dat een beetje fake; het is afgeleide en nagemaakte natuur. Maar
ervaring leert dat het de mensen niet zoveel uitmaakt. De vraag wat echte en wat
nepnatuur is, is iets voor vakgenoten. Veel mensen vinden hun eigen tuin ook
natuur.'

Als alles goed gaat, is de etalage over een paar jaar ingericht. Het aantal
bezoekers aan de Oostvaardersplassen zal er spectaculair door stijgen. Misschien
wel tot 300 duizend per jaar.

Toch bijna de helft van de Keukenhof.

Jong, spontaan en al bijna kaal: Oostvaardersplassen Na ingebruikname van de
IJsselmeerpolder in 1967 bleef het laagste deel, een hoek tussen de
Oostvaardersdijk en de Knardijk, onder water staan. Zes jaar later had het
alsnog ontwaterd moeten worden, maar de Rijksdienst voor de IJsselmeerpolders
(RIJP) zag daar vanaf.

Het gebied moest als 'Knarreservaat' worden behouden, mogelijk als wisselgeld
voor het nog in te polderen Markermeer. Inmiddels zijn de plassen het hoogste
gebied van de polder. Door bemaling zakken de omringende landbouwgebieden steeds
verder weg.

De natuurontwikkeling verliep spontaan en spectaculair. In het jonge,
voedselrijke kleimoeras groeide overdadig riet en grote lisdodde. Dat bleek de
ideale ruiplek voor de grauwe gans die, plotseling en onverwacht, uit heel
Europa naar Flevoland trok om van veren te wisselen. In deze periode kunnen de
vogels niet vliegen en zoeken ze bescherming en voedsel in een rietmoeras.

Deze grauwe gans bleek tevens een ideale terreinbeheerder. Normaal groeit
rietland langzaam dicht, maar door hun vraatzucht en voorkeur voor rietscheuten
en wortelstokken van de grote lisdodde halen de ganzen het terrein juist open.
Zo kregen meer plant-en diersoorten een kans. Bedreigde vogels als lepelaar,
aalscholver, kleine-en grote zilverreiger keerden terug en verspreidden zich via
de Oostvaardersplassen naar de randmeren, het Waddengebied en de Biesbosch.

In het droge deel zijn sinds 1983 Heckrunderen en Konikpaarden uitgezet voor
begrazing; gevolgd door edelherten. De dieren worden niet bijgevoerd en
reguleren zichzelf. Inmiddels zijn er 585 Heckrunderen, 740 Koniks en 1140
edelherten. Het zijn de grauwe ganzen van de vlakte: ze voorkomen dat vegetatie
de overhand krijgt en vergroten de biodiversiteit.

Met het huidig aantal grazers kan het gebied over twintig jaar vrijwel kaal
zijn. Nieuwe vlier-es-en eikenbomen krijgen weinig kans. Ze zijn afhankelijk van
planten als sleedoorn, meidoorn en distels die met hun stekels jonge zaailingen
beschermen. Voor hun komst moet de bodem van de jonge polder nog iets langer
rijpen.

Oostvaardersplassen: aalscholver, zilverreiger en Heckrund. FOTO'S MARTIJN DE
JONGE

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              91 of 125 DOCUMENTS

                                 de Volkskrant

                                 April 8, 2004

Korpschef Utrecht: alleen veelplegers preventief fouilleren

BYLINE: VAN ONZE VERSLAGGEEFSTERS DEEDEE DERKSEN LIDY NICOLASEN

SECTION: Binnenland; Pg. 3

LENGTH: 381 words

DATELINE: UTRECHT


De Utrechtse korpschef Peter Vogelzang wil het preventief fouilleren beperken
tot veelplegers. Voor 'gewone' burgers is het een te zwaar middel, zo vindt hij.
Zijn pleidooi vindt geen steun in de Utrechtse politiek en bij andere
politiekorpsen.

'Nu moeten we iedereen controleren, terwijl de mensen die het aangaat,
weglopen', aldus Vogelzangs woordvoerder. In plaats van zonder aanziens des
persoons te fouilleren, en daarmee burgers te hinderen, wil Vogelzang dat de
politie zich slechts richt op verdachte personen.

Sinds mei vorig jaar zijn er veertien fouilleer-acties in Utrecht geweest,
waarbij vijfduizend mensen zijn gecontroleerd. Het resultaat: negen steekwapens
en twee traangasbusjes.

Vanuit de Utrechtse politiek is er geen steun voor Vogelzangs voorstel. Zowel
voor-als tegenstanders van preventief fouilleren zijn tegen de selectie die
Vogelzang voorstaat. 'De acties zijn nu al tamelijk gericht doordat we in drie
wijken fouilleren waar veel geweld is', zegt Gerard Abrahamse, gemeenteraadslid
van de coalitiepartij VVD.

GroenLinks fractievoorzitter Robert Giesberts (tegen preventief fouilleren):
'Als je gaat selecteren, creeer je tweederangs burgers. Bovendien is preventief
fouilleren helemaal niet geschikt voor veelplegers. Als ze zien dat er een actie
is, lopen ze wel een straatje om.'

Uit tussenevaluaties blijkt dat bij preventief fouilleren niet veel wapens
worden geconfisqueerd, maar dat de acties wel het gevoel van veiligheid
vergroten, aldus de woordvoerder van burgemeester Brouwer. 'En er gaat een
preventieve werking van uit.'

Deze zomer wordt het preventief fouilleren geevalueerd in het driehoeksoverleg
van de korpschef, de korpsbeheerder en de hoofdofficier van justitie. Dan wordt
besloten of preventief fouilleren vervolg krijgt in Utrecht.

Ook bij andere politiekorpsen is geen steun voor Vogelzangs voorstel. Rotterdam
zegt goede ervaringen te hebben met de huidige methode, waarbij net als in
Utrecht zonder aanziens des persoons wordt gefouilleerd op plekken waar
wapenbezit wordt verwacht. Bovendien pakt de Rotterdamse politie veelplegers
daarnaast rechtstreeks aan, zoals Utrecht ook doet.

Ook Amsterdam vindt fouilleren een goed middel. Daar voelt men evenmin iets voor
selectie bij het fouilleren.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              92 of 125 DOCUMENTS

                                 de Volkskrant

                                 April 7, 2004

De megafoon van conflicten

BYLINE: KEES SCHUYT

SECTION: Forum; Pg. 15

LENGTH: 828 words


Het Boek vond ik beter. Ik bedoel dat het evangelie, waarin het levens-en
lijdensverhaal van Jezus Christus werd verteld, een groter beroep heeft gedaan
op mijn creatief inlevingsvermogen en empathie voor andere mensen dan die film
van Mel Gibson. Bij het lezen van een boek moet je zelf de beelden verzinnen en
ga je bij jezelf te rade, bij een film worden de beelden pasklaar, verhevigd en
uitvergroot aangeleverd.

Gibsons film past helemaal bij deze tijd, niet zozeer omdat overmatig geweld er
een prominente plaats inneemt, dat zijn we gewend, maar omdat hier nogmaals
wordt gei&uml;llustreerd dat de moderne media leven van conflicten en deze
conflicten uitvergroten. Het lijden van mensen wordt via een versterker, via een
grote megafoon, uitgeschreeuwd en commercieel uitgevent.

Conflicten zijn onvermijdelijk in de wereld, in een samenleving, in een
gemeenschap, een relatie of een gezin. Het gaat er steeds om hoe deze conflicten
worden opgevangen, hoe er mee wordt omgegaan. Bij conflictbeheersing hoort een
mate van zelfbeheersing. Betrokkenen kunnen dan niet op een grenzeloze manier
uitsluitend hun eigen zin doen, hun eigen belangen in het oog houden, hun eigen
middelen gebruiken of de tegenstander volledig fysiek of mentaal in de
vernieling storten.

Conflictbeheersing is geslaagd als een ingewikkeld conflict iets minder
ingewikkeld wordt gemaakt en daardoor iets hanteerbaarder, en wanneer louter
gewelddadige middelen worden vervangen door niet-gewelddadige en daardoor iets
minder destructief wordt. Woorden in plaats van zwaarden. Maar met onze
conflicten is er wat aan de hand. Dit geldt zowel voor de wereldconflicten en
maatschappelijke conflicten, als conflicten tussen groepen en tussen individuen.

Ik zie twee voortdurende bewegingen bij het moderne conflict: de versterking van
het conflict onder invloed van de aandacht van de media en een versterking van
het ik-bewustzijn. Media pikken conflicten er uit. Het is pas leuk of relevant
om iets over de werkelijkheid te vertellen, indien er sprake is van spanning en
conflictueuze relaties. Een goed gesprek waarin de partners het steeds meer met
elkaar eens blijken te zijn (mede onder invloed van de gehanteerde argumenten)
levert 'te weinig' stof op om in een krant of op de televisie opgenomen te
worden.

Maar daar blijft het niet bij. Naast de selectieve aandacht voor conflicten
worden die ook nog eens versterkt weergegeven: alle details van onenigheid
worden uitgebreid getoond, elke neiging tot verzoening wordt weggelaten. Mel
Gibsons film verhevigt bewust de tegenstelling tussen joden en niet-joden,
hetgeen volgens de eerste onderzoekingen ook inderdaad plaats vindt bij
bezoekers van de film.

Deze versterking van de conflictstofheeft geleid tot een on evenwichtige
situatie waarin steeds minder aandacht wordt besteed aan andere wegen om
conflicten geweldloos te beslechten. We verstaan niet meer de kunst van het
ruzie maken, het met elkaar eens zijn dat we het met elkaar oneens zijn. En daar
dan consequenties uit trekken, namelijk dat je elkaar blijft respecteren als
(gespreks)partner, als medelid, als medeburger.

Hetzelfde zie je bij het versterkte ik-bewustzijn. Ook het ik uit zich
tegenwoordig slechts via de megafoon. Bij de cultureel bepaalde versterking van
het ik-bewustzijn hoort natuurlijk een vergroting van het bewustzijn dat het ik
altijd en zonder uitzondering met anderen samen leeft en steeds van anderen
afhankelijk is. Maar dat bewustzijn groeit niet mee, zodat de combinatie van
versterkt conflictbewustzijn en versterkt ego-bewustzijn tot dodelijke
proporties uitgroeit, waarbij dood, lijden en bloedig geweld weer onze speciale
aandacht trekt. We zijn er door gefascineerd, zoals ook het fascisme de
verheerlijking van geweld via megafoons en films van Leni Riefenstahl, tot de
gewone man bracht.

Ik zie gelukkig ook een tegenbewegingin de opkomst van mediation of bemiddeling
en van restorative justice of herstelrecht. Hierbij worden conflicten op een
andere manier bekeken, wordt meer gelet op beheersing en met meer oog voor
vermijding van de destructieve gevolgen van niets ontziende conflict
'oplossingen'. De sinds dertig jaar op gang gekomen aandacht voor bemiddeling,
zowel in internationale, etnische en groepsconflicten als in interpersoonlijke
conflicten zoals bij echtscheiding of in de arbeidsrelatie, is een bijzonder
verschijnsel, dat nog meer lessen voor de toekomst kan brengen.

Bemiddeling legt het accent op vrije keuzen en vrije bijdragen van elk van de
conflicterende partijen in hun eigen, vaak door henzelf ook gecreeerde
onontwarbare situatie, zonder dat een van de twee volledig onder het juk van de
ander door moet. Er kan weer op gewone toon met elkaar gesproken worden en
daarin schuilt de bijdrage aan de samenleving al geheel.

Een gemeenschap veronderstelt dat men gewoon met elkaar praat. De megafoon die
onze samenleving is gaan beheersen, maakt het gesprek onverstaanbaar.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              93 of 125 DOCUMENTS

                                 de Volkskrant

                                 April 6, 2004

Trump ligt niet wakker van een bankroetje ; I Vastgoedmagnaat Donald Trump
verdient miljoenen aan tv-serie, waarin hij zelf de hoofdrol speelt

BYLINE: VAN ONZE MEDEWERKER DIEDERIK VAN HOOGSTRATEN

SECTION: Economie; Pg. 7

LENGTH: 984 words

DATELINE: NEW YORK


Zijn casino's stevenen af op een faillissement, maar Donald Trump blijft koel.
De schatrijke magnaat bouwt New York vol en scoort met een tvprogramma. Ook zijn
nieuwe boek is een goudmijn, zoals bijna alles wat hij aanraakt.

Of het haar van Donald Trump echt is, blijft een kwestie van breed debat in de
Verenigde Staten. 'Kijk dan, hoe het wappert in de wind!', zei Trump vorige week
op de televisie met een grijns. Zo voedde hij opnieuw de discussie in
roddelbladen en bedrijfskantines over zijn wonderlijk gekapte lokken.

Maar het is niet langer de vraag over 'The Donald', zoals de schatrijke
onroerendgoedmagnaat uit New York wordt genoemd.

Voor beleggers en crediteuren is het interessanter of Trumps drie casino's in
Atlantic City hun problemen te boven komen. Het aandeel is gekelderd. De
gokpaleizen annex hotels - met een beurswaarde van 102 miljoen dollar - zuchten
onder de druk van modernere concurrenten. Schuldeisers overwegen een
faillissementsaanvraag.

Trump (57) ligt er niet wakker van. 'Dit heeft niets met mij van doen', zei hij
onlangs met zijn bekende nonchalance. 'Dit gaat over een bedrijf waarvan ik
grootaandeelhouder ben.'

Voor 49 procent, om precies te zijn. Dat hij ook topmanager en voorzitter van de
raad van commissarissen is, dat het bedrijf zijn naam draagt en de beurs zijn
initialen DJT als symbool gebruikt - het opperhoofd van het zakenleven haalt
zijn brede schouders op.

Te zeggen dat het buiten 't gokwezen goed gaat met Trump is een understatement
dat hij zelf nooit zou gebruiken. 'Goed'? Trump spreekt en leeft in de
overtreffende trap: fantastisch, geweldig, super. Grootste, hoogste, duurste,
meeste; allemaal favoriete termen. Liefst vergezeld van die twee heerlijke
woorden: 'Ter Wereld.'

De architectonische stempel die hij op New York drukt, kent geen historische
parallel. Het was maar een halve grap toen hij onlangs antwoord gaf op de vraag
of hij New York ooit zou verlaten. 'Niet zolang het Trump-town is', lachte de
man met een nettowaarde van 1,4 miljard dollar. Dat was een recente schatting
van het blad Forbes.Trump zelf denkt eerder aan 3,7 miljard dollar (3 miljard
euro).

Hij groeit bovendien uit tot een cultureel fenomeen. Het door Trump
geproduceerde reality-tvprogramma 'The Apprentice', waarin hij ook de hoofdrol
speelt, trekt miljoenen kijkers. Adverteerders staan in de rij. De tycoon was al
bekend, maar nu sluimert hysterie als Trump zich onder het gewone volk begeeft.

In de vermakelijke televisieshow strijden zestien jongelingen om een functie als
protege (apprentice) onder Trump. Aan het einde van elke uitzending valt er een
af, wanneer hij de gevreesde woorden 'You're fired!' spreekt.

Precies toen The Apprentice het niveau van mega-hype bereikte, kwam vorige maand
zijn nieuwe boek uit. Trump: How to Get Rich is een werkje vol open deuren en
cliches. Zo is daar 'Bedrijfsregel nummer 1: Als je mensen niet vertelt over je
succes, weten ze er waarschijnlijk niet van.'

Donald John Trump werd op 14 juni 1946 geboren in New York. Zijn familie zat al
drie generaties in het bedrijfsleven, dus het lag voor de hand dat ook Donald
zijn Master of Business Administration haalde.

Trump heeft gezegd dat hij in het begin niet precies wist wat hij wilde, maar
wel dat het 'big' moest zijn. Aangezien de weg naar grootheid doodliep in het
stadsdeel Queens, zijn geboortegrond, vestigde hij zich in Manhattan.

Zijn zakelijk instinct bleek uitmuntend, zijn optimisme grenzeloos en zijn
eerlijkheid effectief. Het fortuin groeide snel toen hij zich op de
onroerend-goedmarkt stortte. Zijn twee bekendste gebouwen zijn Trump Tower op
Fifth Avenue en het Plaza Hotel.

De instorting van zijn bouwimperium rond 1990, toen de economie in een recessie
schoot, leek het einde. Maar doorzettingsvermogen bleek een van Trumps grootse
kwaliteiten, zoals hij beschrijft in zijn wel boeiende boek, The Art of the
Comeback (1997).

Ondanks enorme schulden en de overdracht van vrijwel al zijn bezit aan
crediteuren, ging hij nooit failliet. Het decennium was nog niet voorbij, of
Trump was terug waar hij zegt te horen: in de hoofdrol van het meeslepende drama
dat de New Yorkse bouwgeschiedenis al eeuwen is.

Nu staan door de hele stad wolkenkrabbers en hotels die zijn naam dragen. Trump
Tower, Trump Palace, Trump Plaza, Trump World Tower. Aan de zuidwesthoek van
Central Park, mogelijk de beste lokatie van New York, verrees Trump
International Hotel en Tower, een zwart gebouw met veel goud en marmer. Over
smaak valt niet te twisten; 'kitsch' is volgens velen nog de aardigste
beschrijving van Trumps stijl. Maar hotelgasten en bewoners genieten van alle
glanzende luxe.

Genoeg is het nooit. Op het grootste door een persoon beheerde terrein van New
York verrijst een hele wijk. Aan de Hudsonrivier bouwt hij voor vijf miljard
dollar achttien gebouwen met 5700 wooneenheden. De naam spreekt voor zich: Trump
Place.

Er is wel kritiek, van omwonenden, architecten, de politiek. Maar door zijn
macht en financiele armslag krijgt Trump vrijwel altijd de vergunningen en
noodzakelijke miljoenen geregeld.

Soms probeert hij eens wat anders. Als flamboyante vrouwenman is het passend dat
hij de Miss Universe-schoonheidswedstrijden produceert. En hij speelde zichzelf
in tal van films.

Trump heeft tegenslag gekend. Pas tien jaar geleden verrees hij als een sfinx
uit de as van zijn verkruimelde imperium. Uit twee mislukte huwelijken kreeg hij
vier kinderen. Zijn idee in 2000 om als onafhankelijk presidentskandidaat wat
tijd in het Witte Huis door te brengen, was een fiasco.

Dus als de media 'Trump nadert financiele crisis' schrijven, lacht hij. In zeven
jaar geen winst gemaakt met zijn casino's? 'Trump daddy' zou er vermoedelijk om
lachen als grote beleggers zouden zeggen: 'You're fired!'

Donald Trump met zijn vriendin, het Sloveense model Melania Knauss. FOTO AP

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              94 of 125 DOCUMENTS

                                 de Volkskrant

                                 March 27, 2004

Consument klem in financiele draaideur ; Klanten gaan bij geldzaken vaak over
een nacht ijs

BYLINE: DOOR DOUWE DOUWES EN MERIJN RENGERS

SECTION: Economie; Pg. 25

LENGTH: 1328 words


De financiele sector groeit hard, zelfs in economisch zware tijden. Steeds meer
geld gaat richting bank en verzekeraar. 'Mensen laten de kennis over aan de
verkoper.'

Het lijkt haast nostalgie, maar is het allerminst.

Nog maar tien jaar geleden - Nederland stond aan de vooravond van een van de
meest onstuimige groeiperiodes in de recente geschiedenis - was het relatief
rustig en overzichtelijk in de financiele wereld. Voor de banken en
verzekeraars, maar vooral ook voor de gemiddelde Nederlander. Die had een
bankrekening bij het kantoor op de hoek, wat spaargeld, een autoverzekering en
een keurige spaarhypotheek.

Tien jaar later is er van die relatieve rust weinig meer over. De Nederlandse
financiele instellingen zijn spelers op de wereldmarkt geworden. En als ze dat
al niet zijn, dan afficheren zij zich in ieder geval zo - getuige de
Engelstalige televisiespots van de Rabobank.

Ook voor de klant, die tegenwoordig als 'financieel consument' door het leven
gaat, is de wereld van het geld vele malen drukker en minder overzichtelijk dan
voorheen. Een eenvoudige blik in de portemonnee onderstreept de enorme toename
van de financiele dienstverlening. De bankpas is ingeruild voor zeker drie
kaarten; een Creditcard, een Europas met chipper, en een pas voor het doorlopend
krediet. Het spaargeld wordt tegenwoordig gespreid belegd, de autoverzekering is
aangekleed en uitgebreid, en de spaarhypotheek ingeruild voor een hybride
woningfinanciering.

Dezelfde consument lijkt zich ondertussen nauwelijks te beseffen dat hij een
steeds groter deel van zijn inkomen wegbrengt naar banken en verzekeraars -
zonder daar wezenlijk meer voor terug te krijgen. 'De consument is murw
gebeukt', zegt Ronald Hilgerson, die als voorzitter van de Vereniging Consument
& Geldzaken ijvert voor consumentenbelangen in de wereld van het grote geld.
'Het is als een draaideur die maar door blijft draaien.'

De cijfers spreken boekdelen. Zo verdrievoudigde in een decennium de totale
uitstaande hypotheekschuld van alle Nederlanders, en verdubbelden de
hypotheekrente-uitgaven. Ook aan verzekeringen geeft de Nederlander nu twee keer
zoveel uit.

De sterk toegenomen roodstand - bijna vijf keer zoveel als in 1993 - en de groei
van het uitstaande consumtenkrediet bevestigen het beeld. De financiele sector
groeit veel harder dan de rest van de economie, die in dezelfde periode met 60
procent toenam.

Het meest opvallend aan deze trend is wellicht dat de inkomsten van de
instellingen nauwelijks afhankelijk zijn van de conjunctuur. Want ook in de
'slechte jaren' 2002 en 2003 werd er volop winst geboekt, leert het recente
jaarcijferseizoen. De Rabobank: nettowinst met 12 procent omhoog, inkomstenplus
8 procent. Verzekeraar Delta Lloyd; inkomsten plus eenderde, resultaat: plus
meer dan de helft. En daarmee zijn ze geen uitzondering, maar maatgevend voor de
hele financiele sector.

Hoogleraar Financiele Instellingen Bert Bruggink van de Universiteit Twente
noemt als eerste de overheid als verklarende factor, als hem wordt gevraagd naar
de oorzaken van de explosieve groei. 'Voor banken zijn hypotheken de
belangrijkste producten, en het is al jaren bewust beleid van de overheid om
mensen van huren tot kopen te bewegen. Als je dat voegt bij de lage rentes van
de afgelopen jaren, dan heb je al een verklaring voor een deel van de toename.'

Anderen wijzen op de rol van de banken en verzekeraars zelf. 'De financiele
sector is sinds de jaren zeventig gedereguleerd', zegt onderzoeker Jan Kakes van
De Nederlandsche Bank. 'Daardoor zijn de bedrijven competitiever geworden.' 'Dat
speelt zeker een rol', beaamt Jacques Sijben, hoogleraar monetaire economie aan
de Universiteit van Tilburg. 'De markten zijn geliberaliseerd, en concurrerender
geworden. Toen ik in 1982 in Hilvarenbeek ging wonen, moest ik nog eigen geld
meenemen naar de bank om een hypotheek te krijgen. Moet je nagaan: toen had ik
een goede betrekking bij de universiteit. Nu zijn banken zonder problemen bereid
om tot 120 procent van de executiewaarde te financieren.'

'Maar ik denk dat de groei van de welvaart een belangrijker oorzaak is',
vervolgt Sijben. 'De mensen zijn welvarender geworden, daardoor zijn ze
bijvoorbeeld gaan participeren op de beleggingsmarkt. En daardoor is er meer
ruimte gekomen voor allerhande financiele producten.'

Nederland heeft in de afgelopen jaren de opkomst (en in sommige gevallen de
ondergang) gezien van onder meer aandelenleaseproducten, beleggingshypotheken,
clickfondsen, en hypotheken met levensverzekering. En lang niet al die producten
zijn even nuttig. 'Het is een echte aanbiedersmarkt', zegt marketingmanager Kees
van de Kerk van de onafhankelijke financiele adviseur De Hypotheker. 'De
financiele aanbieder zegt: 'Neem dit af, neem dat af', en het is maar zeer de
vraag of dat zinvol is. Neem zo'n nieuwe garantiespaarrekening van ABN Amro,
waarbij je extra profiteert als de beurs omhoog gaat. Voor verreweg de meeste
mensen een onzinproduct, maar er wordt heel intensief reclame voor gemaakt, en
veel mensen nemen dat dan maar.'

Gisteren presenteerde De Hypotheker een onderzoek, waaruit blijkt dat veel
mensen maar slecht op de hoogte zijn van hun eigen financiele situatie. Veel
mensen schatten hun huishoudboekje veel rooskleuriger in dan die in
werkelijkheid is. Volgens Van de Kerk kijken mensen niet welke verzekering of
hypotheek ze nodig hebben, maar reageren ze op wat wordt geboden. 'De banken
hebben hun adviesfunctie afgebouwd. Ze hebben Jan Modaal overgeleverd aan de
productaanbieders.'

Het is een patroon dat ook de Consumentenbond herkent. 'Mensen lopen zes dealers
af als ze een auto willen kopen, maar als het om een verzekering gaat lopen ze
bij de eerste de beste adviseur naar binnen en kopen wat die ze vertelt', zegt
Pauline van den Brandhof van de bond. 'Ze beseffen niet dat er meer
keuzemogelijkheden zijn, en zijn vaak niet deskundig genoeg. Ze laten de kennis
over aan de verkoper.' Zelfs sommigen in de sector zelf zetten vraagtekens bij
de ongebreidelde groei van de financiele producten. Alexander van Loon
bijvoorbeeld, de directeur Marketing en Distributie van verzekeraar AXA.
'Financiele producten zijn typische luxegoederen, producten waar mensen meer van
gaan kopen zodra zij meer te besteden hebben', zegt Van Loon. Dure horloges en
blitse auto's zijn bekende voorbeelden van dit soort goederen.

Maar verzekeringen? 'Mensen die wat hebben, worden risicomijdend en
conservatief. Dan is een WA-verzekering voor de auto niet meer genoeg, en moet
de boel ook casco verzekerd worden.'

Ook Van Loon is kritisch over wat de branche 'productinnovatie' noemt, het in
een enorm hoog tempo ontwikkelen en marketen van nieuwe financiele producten.
'Er zijn de afgelopen jaren vooral veel financiele producten bedacht die dienden
ter meerdere glorie en geluk van de branche zelf. Terwijl als wij onderzoeken
wat mensen van ons willen, het eigenlijk heel simpel blijkt. Neem een hypotheek.
Met een normale rente, een gewone looptijd, en de keuze tussen sparen of
beleggen ben je er eigenlijk wel.'

Meer concurrentie en daardoor meer aanbod, een welvarender bevolking en een
terugtredende overheid hebben de explosie van de financiele sector veroorzaakt.
En de rek is er nog lang niet uit. 'De trend zal zich voortzetten', is de
overtuiging van professor Sijben. 'Dat kan een zegen en een zorg zijn. Het is
goed dat de aanbieders worden gedwongen om te concurreren, dat maakt het voor de
consumenten goedkoper. Maar er zitten zeker gevaarlijke kanten aan: kijk maar
naar beleggingshypotheken of aandelenlease.'

270304 © de Volkskrant. Bron: CBS

Financieel bonanza De groei van de financiele sector in beeld: de stijging van
de betaalde hypotheekrente, verzekeringspremies en roodstand zijn veel hoger dan
de toename van het binnenlands product (BBP).

Het hoofdkantoor van Nationale Nederlanden aan het Weena in Rotterdam. FOTO
MARTIJN BEEKMAN - DE VOLKSKRANT

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              95 of 125 DOCUMENTS

                                 de Volkskrant

                                 March 23, 2004

De burnout van Katja en Joop als illustratie

BYLINE: BIJDRAGEN: THEO STIELSTRA

SECTION: Economie; Pg. 8

LENGTH: 447 words


Frank Schaper ontwikkelde met zijn broer Bert de perfect ronde voetbal, verkocht
de vinding, en verwierf zichzelf zoveel financiele zekerheid dat hij zijn
werkgever gedag kon zeggen. Dat was mooi op tijd, schrijft de huidige auteur van
Geen tijd voor burnout. Tot voor kort was Schaper een goedbetaalde manager bij
KLM. Hij werkte rustig zestig tot zeventig uur per week, en zag zijn kinderen zo
weinig dat ze opmerkten dat ze eigenlijk een 'afwezige' vader hadden.

Een mens die in dat ritme doorwerkt loopt de kans vroeg of laat 'op te branden',
ofwel burnout te raken. Schaper zag de risico's, en had de mogelijkheid er iets
aan te doen. Hij stapte op bij de luchtvaartmaatschappij en begon te schrijven.

Samen met Azwin Ressang produceerde hij vorig jaar Het team in jezelf. Een
frisse visie op het oeroude enneagram, het populaire sorteersysteem voor
menselijk kapitaal.

Dit jaar verscheen zijn burnoutboek. Schaper is dus nog net geen
ervaringsdeskundige, maar als leidinggevende en personal coach heeft hij wel
twintig jaar managerservaring. Daarnaast verrichtte hij literatuuronderzoek naar
burnout, ging langs bij experts en hield een web-enquete.

Het resultaat is een opvallend boek. Fris, als diens vorige visie op een oud
thema, en onbevangen, want niet gehinderd door al te veel technische kennis over
het onderwerp.

Toch is het een vervreemdend boek omdat de auteur erin is geslaagd glamour aan
het onderwerp mee te geven. Glamour en burnout lijken ver van elkaar verwijderd.
Maar als je de ervaringen van bekende Nederlanders koppelt aan inzichten uit de
literatuur, wordt zelfs een burnout een beetje glamoureus. De glamourfactor is
bijeengeraapt uit talloze interviews met figuren als Joop van den Ende (burnout
op 58-jarige leeftijd), Katja Schuurman (toen 28 en burnout), John de Mol ('Is
deze workaholic bezig op te branden?') en Karin Bloemen (destijds 40 en
opgebrand).

Samen met de ervaringen van honderden gewone Nederlanders en Schapers fascinatie
voor de wereld van het enneagram is het boek een hutspot van hele en halve
feitjes, beweringen en ervaringen geworden. Gelukkig pretendeert Schaper nergens
dat het van wetenschappelijke onberispelijkheid is, maar het laat de lezer toch
eenzaam achter in het bos van de meningen.

Zeker als zelfs psycholoog Jaap van Ginneken - niet vies van een populaire
presentatie van wetenschappelijke inzichten - in het voorwoord verklaart dat dit
soort gepsychologiseer op afstand 'wetenschappelijk maar zeer beperkte
handvatten biedt'.

Frank Schaper, Geen tijd voor burnout. Het verband tussen karakter, levensfase
en stress. Scriptum psychologie. 295 pagina's,A 18,95. ISBN 9055943142

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              96 of 125 DOCUMENTS

                                 de Volkskrant

                                 March 20, 2004

Nederland staat pal

BYLINE: H.J. SCHOO

SECTION: Forum; Pg. 7

LENGTH: 920 words


Een gedachte-experiment.

Hoe zou Nederland reageren als zich hier een 'Madrid' voordeed? Als radicale
islamisten, voor het gemak 'Al Qa'ida' genoemd, in het spitsuur forensentreinen
opblazen. Als daarbij tweehonderd doden en zo'n duizend gewonden vallen. Deze
bange vraag dringt zich op nu sommigen - begrijpelijkerwijs en terecht -
aansporen tot 'standvastigheid'. Nederland mag niet 'zwichten voor terreur',
niet halsoverkop het Iraakse volk in de steek laten. Helemaal eens. Alleen, hoe
realistisch is dit standpunt?

Potentiele daders hebben een 'goed' motief om Nederland te grazen te nemen. Net
als Spanje zit het militair in Irak, is zelfs, afgezien van Amerika en
Groot-Brittannie, de vijfde troepenleverancier aan de bezettingsmacht. Telt
Spanje er dertienhonderd onder Amerikaans bevel geplaatste manschappen,
Nederland doet er met elfhonderd onder Brits bevel nauwelijks voor onder. De
Polen, bevelvoerend aanwezig met 2400 militairen, beschouwen zichzelf al
nadrukkelijkals doelwit voor 'terroristische moordenaars'. Voor Nederland is het
in principe niet anders. Afgezien van het motief, hoe reeel is een rampscenario?
Kunnen terroristen hier toeslaan zoals ze in Madrid deden? Dat het kan staat
eigenlijk buiten kijf. Nederland heeft wijdopen grenzen, Schiphol is zo lek als
een mandje, illegaliteit wijdverbreid. Een 'distributieland' met een hoofdrol in
de internationale drugshandel - dat bovendien z'n mannetje staat op het gebied
van mensensmokkel -, biedt ook terroristen een gunstig ondernemingsklimaat.

Het is een koud kunstje om er hier 'safehouses' op na te houden, alwaar men
anoniem en ongestoord 'voorbereidingshandelingen' kan treffen. Niet voor niets
waren Ierse en Duitse terroristen kind aan huis in ons land en hadden en hebben
Koerdische separatisten er nauwelijks iets te duchten. Jarenlang genoot de
leider van een gewapende islamitische afscheidingsbeweging op de Filippijnen
hier naast toevlucht ook een bijstandsuitkering.

Vaak is gesuggereerd dat het met zijden handschoenen aanpakken van - potentiele
- terroristen, zeg maar het gedogen van hun aanwezigheid, gebeurt om 'redenen
van staat'. Het is een ruil, een soort 'herenafspraak': zolang wij hen niet
lastig vallen, laten zij Nederlandse ingezetenen met rust. De enkele aanslag die
hier toch plaatsvond - RAF en IRA bezondigden zich eraan - is in deze theorie
een bedrijfsongevalletje. Een bijkomend voordeel van de gedoogaanpak is dat je
de onverlaten, net als een helerscafe, goed in de gaten kunt houden.

Of Nederland op deze 'laffe' manier heeft geopereerd, staat niet vast. Maar als
het zo is, als de staat zo af en toe zijn rug kromde om de veiligheid van z'n
burgers te waarborgen, de ultieme staatsraison, is dat dan laakbaar? Ik geloof
van niet. Wie niet sterk is, moet toch wat. Dat is vast en zeker laf, maar niet
laakbaar. Iets, gedrag, beleid, is pas laakbaar als er reele keuzemogelijkheden
zijn, als je het een kunt doen: gedogen, een oogje dichtknijpen, of het ander:
opsporen, uitzetten of actief vervolgen en straffen.

Voor dat laatste is nogal wat nodig. Koelbloedige politieke steun, een
manhaftige publieke opinie, volgehouden aandacht van inlichtingendiensten,
politie en justitie. Wetten die geen onhanteerbare bewijslast bij het openbaar
ministerie leggen, gedurfde opsporingsmethoden, de wil en moed om eventuele
wraakacties dan wel de toorn van de rest van de wereld te trotseren. Nederland
voldoet helaas allesbehalve aan dergelijke voorwaarden.Het kabinet zegt thans
niet voor terreur te zullen zwichten en 'onze jongens' niet vroegtijdig naar
huis te halen. Voortzetting van Nederlands aanwezigheid in Irak is afhankelijk
gemaakt van verdere multilateralisering van de troepenmacht en tijdig herstel
van de Irakese soevereiniteit. Daarmee komt voor Nederland een beter
boterbriefje voor voortgezette deelname - of de uitgang - binnen handbereik.
Niets aan de hand.

Maar wat dus als er tussen nu en eind juni, als het huidige mandaat afloopt,
iets a la Madrid gebeurt? Voorafgaand aan de uitzending is lang gesproken over
'aanvaardbare risico's' - voor beroepsmilitairen! - in Irak, niet over
'aanvaardbare risico's' voor de burgerbevolking aan het thuisfront. Een fikse
aanslag in eigen land zal ongetwijfeld meteen 'onaanvaardbaar' blijken.
Ogenblikkelijk breekt een pandemonium uit, immense paniek, hysterie, stille
tochten, woede, verwijt, anti-Amerikanisme, de schreeuw om Irak direct te
verlaten.

Eraan toegeven is laf, maar de enige optie. Het kabinet, hoezeer ook bezield
door goede voornemens, kan niet flink zijn. Flinkheid is er niet zomaar, maar
vergt een gesteldheid, mentaliteit en moraal die in Nederland - Europa? - niet
(meer) voorhanden zijn. Het Amerikaanse idealisme en optimisme zijn ons vreemd.

De overtuiging ontbreekt dat we greep op de wereld kunnen hebben,
afhankelijkheid is onze tweede natuur. Machteloos en nihilistisch weten we ons
niet geroepen ook maar iets te verdedigen. Sterven voor Irak? Is de
sneuvelbereidheid van beroepsmilitairen al praktisch nul, gewone burgers hebben
daar al helemaal geen boodschap aan.

Sommige reacties op het gewelddadige islamisme brengen de kruisrakettenstrijd in
herinnering: liever rood dan dood. Indertijd noemde Renate Rubinstein de
bereidheid tot accommodatie van velen 'onderwerpingsgedrag'. Maar het
omgekeerde, pal staan, vergt een grondslag. Willen we de rug kunnen rechten,
moet Nederland een ander land worden: waakzaam, weerbaar. Het zou mooi zijn,
maar zover is het nog lang niet.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              97 of 125 DOCUMENTS

                                 de Volkskrant

                                 March 19, 2004

Huisvrouw Marge krijgt waardering

BYLINE: WILLEMIJN STEUTEL

SECTION: Dag in Dag uit; Pg. 22

LENGTH: 484 words


Enkele items gesignaleerd in het haar van Marge Simpson: geld, een kat, een kip,
een parasol, een puppy, een sneeuwbal en een baby. Marge, moeder van Bart, Lisa
en Maggie en echtgenote van Homer in de Amerikaanse tekenfilmserie The Simpsons,
is de meest gerespecteerde tv-moeder in Groot-Brittannie, zo blijkt uit een
enquete van de Britse organisatie The Mothers Union.

De christelijke organisatie - die het huwelijk en het gezin in Engeland promoot
- vroeg in verband met de Britse moederdag aan 946 Britten welke bekende moeder
ze het meest bewonderen. Marge kreeg 23 procent van de stemmen. Op twee en drie
staan presentatrice Lorraine Kelly en de premiersvrouw Cherie Blair.
Voetbalvrouw Victoria Beckham en rockstervrouw Sharon Osbourne, behaalden ieder
12 procent van de stemmen.

'Het verbaast ons niet dat Marge gewonnen heeft', zei Reg Baily, directeur van
The Union tegen de BBC. 'In tegenstelling tot andere publieke moeders, staat
Marge dichter bij de gewone man. Ze is iemand die probeert haar best te doen en
er voor het gezin te zijn', zei Baily.

En inderdaad. Marge is een super mom, die altijd voor haar gezin klaarstaat. Ze
kookt ('yummie and nutricious'), ruimt de rotzooi van haar luie, donutetende en
bierdrinkende man Homer op, zorgt voor baby Maggie, corrigeert Bart (haar
'special little guy') en troost dochter Lisa.

Ook al worden de inspanningen van de 34-jarige huisvrouw nooit gewaardeerd, ze
is vreselijk trots op haar man Homer. Die is kaal en dik, houdt van tv-kijken en
bowlen en werkt in een kerncentrale. Volgens de acteur die Homers stem verzorgt,
is hij een 'hond gevangen in een menselijk lichaam', maar de conservatieve Marge
blijft trouw aan haar echtgenoot.

Ze helpt hem wanneer hij voor de zoveelste keer zijn sleutels kwijt is, en
ondergaat zelfs een borstvergroting omdat ze denkt dat Homer haar niet meer
aantrekkelijk vindt. Marge zorgt ervoor dat de Simpsons - die al vanaf 1990 op
tv zijn - bij elkaar blijven. Ze weet keer op keer te voorkomen dat Bart in de
jeugdgevangenis belandt, dat Lisa op zoek gaat naar andere, intellectuele,
ouders en dat Maggie stikt in haar speen.

Marge, die altijd in een groen, strapless jurkje loopt, lijkt de saaiste en
verstandigste van het stel, maar Marge heeft ook haar geheimen. Zo kwam ze ooit
in de verleiding Homer te verlaten voor een sexy bowler, en belandde ze bijna in
de misdaad met haar buurvrouw, Ruth Powers. Marge was niet altijd de verzorgende
huisvrouw, ze kende korte, maar hevige carrieres als actrice, politieagente,
lerares en vredesactiviste.

Dankzij deze enquete krijgt Marge eindelijk eens de waardering die ze zo
verdient, denken de dames van The Mothers Union. Toch laat ook Homer af en toe,
zij het op zijn eigen manier, blijken dat hij blij is met zijn vrouw: 'Being
married to Marge is like being married to my best friend - and he lets me feel
his boobs.'

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              98 of 125 DOCUMENTS

                                 de Volkskrant

                                 March 11, 2004

Het rood-gele concept

BYLINE: DOOR BART JUNGMANN

SECTION: Voorkant; Pg. 15

LENGTH: 1281 words


Bunsjoter brood Bolle Jannen Schwarzwalder Brood van toen Stok van toen
Spakenburger plakken Mega bokkenpoten Grote natte keek Kleine natte keek Hawaii
feestbrood Woepies kaneel

In een paar jaar tijd steeg het aantal verkooppunten van 185 naar 900. Bakkerij
't Stoepje uit Spakenburg bedient inmiddels 95 procent van de Nederlandse
markten van brood. Over de 'versbeleving' van 'Jan van Aart van Jan de bakker'.

Vraag een Spakenburger of hij weet waar meneer Beukers te vinden is.

Beste kans dat hij met een grote grijns en naar waarheid antwoordt: dat ben ik.

Onbarmhartig fel schijnt het tllicht in bakkerij 't Stoepje als meneer Beukers
aan wie de vraag gesteld wordt zijn wagen vollaadt met brood en banket. Over een
paar uur hoopt hij het weer van de hand te doen op een van de ruim duizend
standplaatsen in Nederland.

Meneer Beukers fronst de wenkbrauwen als hij hoort dat de gezochte meneer
Beukers luistert naar de voornaam Peter. 'Weet je zeker dat je die afspraak niet
om vier uur vanmiddag hebt?' Het is vrijdagmorgen vier uur.

Peter Beukers is alles wat je van een Spakenburger mag verwachten: blond, stevig
en een massieve hand die hij even na vieren drukt, in de kantine van het
distributiecentrum. Van hieruit, op de eerste verdieping, heb je een prachtig
uitzicht op de bijna militaire logistiek aan brood en banket.

Gele manden, hoog opgestapeld,staan te wachten in verschillende divisies,
verdeeld over een hal van al gauw een vierkante hectare. Hun rangorde is
afhankelijk van de bestemming.

De vooruitgeschoven posten, het dichtst bij de laadplekken, zijn bedoeld voor de
ochtendmarkten op een uur of wat rijden van het distributiecentrum. De volgende
divisies zullen later uitrukken, naarmate de cirkel om Spakenburg kleiner wordt.
Achteraan staan de bestellingen voor de middagmarkten. Daarnaast heeft 't
Stoepje in het noorden, het zuiden en zuidwesten nog drie kleinere
distributiecentra die 's nachts al van brood zijn voorzien.

Vrijdag is een echte marktdag en 't Stoepje zal deze dag vanaf 240 plekken in
Nederland de aanval inzetten op de consument. De munitie zal onder veel meer
bestaan uit Bunsjoter brood, Bolle Jannen, Schwarzwalder, brood van toen, stok
van toen, Spakenburger plakken, mega bokkenpoten, grote natte keek, kleine natte
keek, Hawaii feestbrood, om nog maar te zwijgen van de Woepies kaneel die Peter
Beukers om kwart voor vijf bij de koffie serveert.

'Goed dat je zo vroeg bent gekomen', zegt hij. 'Zoiets moet je toch met eigen
ogen zien.'

Peter Beukers is directeur van 't Stoepje en, nee, meestal is hij zelf ook niet
zo vroeg uit de veren. Sinds de bakkerij in 1999 is overgenomen door het Duitse
Kamps en daarmee drie jaar later op ging in het Italiaanse Banilla behartigt hij
als strateeg en beleidsmaker de belangen van de bakkerij binnen dat
conglomeraat. Dat gebeurt meestal ruim na het ochtendgloren en niet in
distributiecentra.

Eerlijk gezegd heeft Beukers wel eens heimwee naar de tijd dat hij nog gewoon
ondernemer was en dichter op het proces zat. Nog eerlijker gezegd: hij heeft de
stille hoop dat Banilla binnen afzienbare tijd weer van 't Stoepje af wil. Als
marktbakker blijft 't Stoepje een vreemde eend in de bijt en zoveel heeft
Banilla er niet mee te winnen.

Als de ene helft van Spakenburg Beukers heet, dan heet de andere helft De Graaf.
In 1979, een kwart eeuw geleden dus, begon Jan de Graaf een eigen bakkerszaak.
Omdat die bakkerszaak een opvallend hoge stoep voor de deur had, hoefde er niet
lang te worden nagedacht over een naam. Spakenburgers maken het niet moeilijker
dan het is.

Jan de Graaf is de zoon van Aart en de kleinzoon van Jan, en daarmee het product
van een echte bakkersdynastie. Om Jan de Graaf te onderscheiden van al die
andere Jannen de Graafs in het dorp heet hij in volksmond daarom Jan van Aart
van Jan de bakker.

Dat staat nu dus ook geschreven op al die broodwagens op al die markten, want
Spakenburgers zijn ook handige donders. Ze weten hoe ze hun eigen
eigenaardigheden commercieel kunnen uitbuiten. Van een eerste levensbehoefte als
brood hebben ze een merk gemaakt en dat merk heet 't Stoepje.

Al in het begin van de vorige eeuw laadden de Spakenburgers hun handkarren vol
met vis en brood, hun belangrijkste exportproducten, om die in dorpen als
Driebergen en Doorn aan de gegoede burgerij te verkopen. In 1983 trad Jan van
Aart van Jan de bakker in die traditie als marktverkoper.

Toen Peter Beukers in 1995 de leiding overnam van de oprichter ging het niet
best met 't Stoepje. De formule moest nieuw leven worden ingeblazen en de lijnen
waren te lang. Beukers koos voor de vlucht vooruit. Andere markthandelaren in
brood werden ingelijfd en in het rood-gele concept gegoten. In een paar jaar
steeg het aantal verkooppunten 185 naar 900. 't Stoepje bedient 95 procent van
de Nederlandse markten, een handvol Vlaamse markten en staat daarnaast op
tweehonderd standplaatsen bij winkelcentra.

Daarmee is 't Stoepje de grootste werkgever van Spakenburg met twee bakkerijen
waar volcontinu brood en banket wordt gebakken:'s nachts het grootbrood, overdag
het kleinbrood. Op weekbasis: een half miljoen witte kadetten, een half miljoen
bruine kadetten, een miljoen harde luxebroodjes, een miljoen zachte
luxebroodjes, 600 duizend krentenbollen, 250 duizend gevulde koeken en
tienduizend appeltaarten.

Beukers schat dat 't Stoepje in de totale verkoop van brood een marktaandeel van
bijna 5 procent heeft. Driekwart van het brood in Nederland wordt gekocht in
supermarkten en eenvijfde komt van de warme bakker. Veel groei zit er niet meer
in, zegt Beukers. 'Qua versbeleving zitten we precies tussen die twee in.'

De spanning is voelbaar vrijdagochtend in het Spakenburgse distributiecentrum.
Al een paar dagen veroorzaken vorst en sneeuw problemen. Een dag eerder kon een
aantal handelaren niet eens hun plaats van bestemming bereiken.

Om half zes meldt Marietje, de enige verkoopster in klederdracht, dat de snelweg
bij Zwolle al is afgesloten wegens een ongeval. Nog snel halen marktkoopmannen
een laatste koffie in de kantine. Bij het afscheid wenst men elkaar goede
verkoop met de stoerderigheid van mensen die met een paar uurtjes slaap toe
kunnen.

De markten worden bediend door franchisenemers, van wie 80 procent uit het dorp
zelf afkomstig is. 'De markt zit Spakenburgers in het bloed', zegt Peter Beukers
ruim een half uur later als het decor zich heeft verplaatst naar de Zomerkade in
Haarlem. Franchisenemer Theo van de Vuurst glibbert over het wegdek om zijn
verkoopwagen op de verkoopplek te manoeuvreren.

Van der Vuurst bedient doordeweeks de markten in Warmond, Oegstgeest en Haarlem.
Op zaterdag gaat hij helemaal naar Appingedam, maar dat is de lange reis meer
dan waard. Echt een heel goede markt, Appingedam.

Geen markt schijnt dezelfde te zijn, wat publiek betreft. In Oegstgeest heb je
van alles door elkaar, van deftig tot heel gewoon. Hier in Haarlem komt
eigenlijk alleen maar Jan Modaal voor zijn dagelijks brood, de eerste meldt zich
al om half zeven. Gek is dat, zegt Theo van der Vuurst, maar de beste handel heb
je toch in dit type arbeidersbuurten. Daar nemen ze eerder koek of gebak erbij,
terwijl nette mensen vooral letten op gezond.

Peter Beukers inspecteert ondertussen de gele bakken. Hoe zit het met het
olijfbrood en spekbrood? Niet dat het hardlopers zijn, maar je laat als 't
Stoepie wel zien dat je meegaat met de tijd.

Met een kaasbroodje tussen de kiezen slalomen we door de ochtendspits terug naar
het distributiecentrum. De zon komt op en om acht uur is Beukers als eerste op
kantoor. Hij floept het tl-licht aan. Tijd voor strategie en beleid.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              99 of 125 DOCUMENTS

                                 de Volkskrant

                                 March 11, 2004

Onmogelijk dilemma tergt Generaal D.

BYLINE: KARIN VERAART

SECTION: Kunst; Pg. 17

LENGTH: 419 words


Het uitgangspunt van Generaal D. is bijzonder intrigerend: opgekruld op een
bankje in een park in het Canadese Hull ligt een man: vies, dronken, een zwerver
op het eerste oog. Het blijkt Romeo Dallaire, opperbevelhebber van de
VN-vredesmacht in Rwanda tijdens de genocide van 1994. Aldus een krantenbericht
uit 2001. Het kwam regisseur Guido Kleene onder ogen en hij besloot er een
voorstelling van te maken.

In Generaal D. van zijn toneelgezelschap Compagnie Dakar (Kleene werd geboren in
die plaats en heeft een speciale band met Afrika) is Dallaire de spil . Dat wil
zeggen: het onmogelijke dilemma waarmee deze golden boy van het Canadese leger
zich geconfronteerd zag bij zijn uitzending voor de Verenigde Naties. En dat
kortweg luidt: moet je niet, een ontoereikend VN-mandaat ten spijt, toch
ingrijpen als zich voor je ogen een humanitaire ramp ontrolt? Dallaire deed het
niet, en de gevolgen van die beslissing achtervolgen hem nog steeds.

Generaal D. is evenwichtig van opbouw en heeft in veel gevallen de vorm van een
interview. Tegenover D., inmiddels weer opgekrabbeld,neemt een journalist
plaats. Die probeert de generaal het vuur na aan de schenen te leggen, maar komt
ook bepaald nai&uml;ef uit de hoek, als vertegenwoordiger van de 'gewone
burger'. Want wie wist nou precies wat er gaande was tussen de Hutu's en de
Tutsi's? En wie kon bevroeden welk een ongelooflijk geklungel er plaatsvond aan
de top van de VN?

Zo wordt het publiek (opnieuw) meegezogen in de gebeurtenissen rond de Rwandese
genocide. En het is opnieuw een onvoorstelbaar relaas, waarin je van begin tot
eind volkomen opgaat.

De acteurs, met Jack Vecht als generaal D., stellen zich bescheiden op: het gaat
om het verhaal, niet zozeer om de afzonderlijke mensen. De personages zijn
eerder prototypes: de VN'er, de journalist, de gezant van de special forces met
een missie zo geheim dat zelfs generaal D. niet afwist van zijn aanwezigheid in
het land.

Kleene bracht de verschillende verhalen die hem ter ore kwamen samen in een
figuur; gaat het bij D. grotendeels om grote, morele kwesties en het falen van
de VN, via bovengenoemde special forces-man komen de persoonlijke
verschrikkingen dichterbij. Generaal D. is een boeiende actuele voorstelling die
tot denken aanzet en, noodzakelijkerwijs, leidt tot een stroom heel sombere
gedachten.

Generaal D. door Compagnie Dakar in samenwerking met de Balie. Concept en regie:
Guido Kleene. Toneelschuur Haarlem, 5 maart. Tournee tot en met 16 april.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              100 of 125 DOCUMENTS

                                 de Volkskrant

                                 March 6, 2004

Het einde van openbaar vervoer

BYLINE: H.J. SCHOO

SECTION: Forum; Pg. 7

LENGTH: 929 words


Veel beleid is taai, ook als het mislukt of achterhaald is. De macht der
gewoonte wint het al gauw van de oorspronkelijke bedoelingen. Als de politieke
bevlogenheid allang is gedoofd, gaan bureaucratisch beheer en gevestigde
belangen soeverein heersen. Beleid komt dan vooral nog neer op banen, banen,
banen.

Wanneer is beleid rijp voor hervorming of maakt het kans te worden afgeschaft?
Een stevig schandaal is vaak een goede aanloop. Het industriebeleid overleefde
indertijd het RSV-schandaal niet, gewaagde opsporingsmethoden legden het loodje
na de IRT-affaire.

Soms gaat het anders. Het 'integratiebeleid' bezweek na Fortuyn onder de nieuwe
'populistische agenda'. Hoewel er strikt genomen geen schandaal was, wilden veel
kiezers verandering. Met vallen en opstaan en het nodige gekrakeel zijn
politieke partijen daar nu mee bezig.

Wanneer weet slecht of achterhaald beleid zich te handhaven? Het Europees
landbouwbeleid heeft tientallen jaren vernietigende kritiek overleefd, omdat
coalitiesvan belanghebbenden hervormingen blokkeren. Ook sommig typisch
jaren-zeventig-beleid weet zichzelf wonderwel te overleven. Individuele
huursubsidie, gedoogbeleid voor soft drugs, terugdringen automobiliteit,
bevorderen openbaar vervoer - wie er alleen maar naar wijst, komt er snel achter
dat het heilige huisjes zijn, ongenaakbare verworvenheden.

Dat komt doordat ze verbonden zijn met een 'funderende mythe': de dageraad van
progressieve beleidsopvattingen. In de jaren zeventig verdrong 'constructief
beleid' traditioneel 'distributief beleid'. Terwijl dat laatste de
maatschappelijke orde bestendigt, wil constructief beleid die welbewust
veranderen. Sinds de jaren zeventig kent het onderwijs bijvoorbeeld bijna
uitsluitend constructief beleid.

Een sleutelbegrip is 'bevorderen' of 'stimuleren': burgers moeten ertoe gebracht
worden iets te doen waar ze uit zichzelf niet toe komen. Dat kan natuurlijk met
dwang, maar (financiele) drang heeft de voorkeur. Daardoor is 'bevorderen'
altijd kostbaar. Als het werkt, is dat tot daaraan toe, maar iets dat kostbaar
is en ineffectief - dat is natuurlijk een ander verhaal.

Toen in de jaren zestig en zeventig de groeiende automobiliteit het openbaar
vervoer onder druk zette, kwamen er subsidies ('tekortfinanciering') voor de
snel stijgende exploitatietekorten van bus, tram en trein. De wassende
subsidiestroom ging men rechtvaardigen met constructieve beleidsopvattingen.

Het 'recht op mobiliteit' werd uitgeroepen, evenals de doctrine dat het
bevorderen van openbaar vervoer de automobiliteit zou terugdringen. Ook de
gewone man moest naar hartelust op tram, bus en trein kunnen stappen. Daar zat
of stond die dan naast wat minder gewone lieden, mensen die hun auto lieten
staan dankzij het prima alternatief. Ongedeeld met het openbaar vervoer!

Zelf heb ik hier jarenlang in geloofd. Ik ben zelfs zo halsstarrig dat ik nog
altijd geen auto rij. Maar intussen ben ik wel voornamelijk ov-gebruiker uit
macht der gewoonte, want de overtuiging is weg. Van de beleidsidylle is ook
nooit iets terecht gekomen. Wat ging er mis?

De opmars van de auto is onverdroten doorgegaan en bereikt telkens nieuwe
hoogtepunten. De bijdrage van het openbaar vervoer aan het cruciale
woon-werkverkeer is schamel en dalend. Het bevorderen van openbaar vervoer is
vooral reizigers ten goede gekomen voor wie het beleid niet bedoeld was. Veel
openbaar vervoer is jeugdland geworden.

Decennia van 'tekortfinanciering' en de opmars, buiten de spits, van een
reizigerspubliek met lage sociale status hebben de openbaarvervoerbedrijven ook
geen goed gedaan. Tram en metro, zonder conducteur of tourniquet, veranderden in
supermarkten zonder kassa's. Jaren terug al spraken Amsterdamse trambestuurders
over 'de beestenwagen' - geen koosnaampje. De klant werd vijand.

Ongedeeld openbaar vervoer is een illusie gebleken. Nederlands decorumloze,
postmoderne openbaarheid, met de overheid in de rol van zwakke toezichthouder,
brengt mensen niet samen, maar verdeelt of verdrijft hen. Het bevorderen van het
openbaar vervoer was een sociologisch en ethologisch nai&uml;ef project. Het had
geen oog voor territoriumdrift en statusangst.

Vele tientallen miljarden verder stelde de VROM-raad, advieslichaam van het
ministerie van Ruimtelijke Ordening, Volkshuisvesting en Milieubeleid, begin
2000 vast dat het beleid om de auto terug te dringen door het bevorderen van het
openbaar vervoer, een fiasco is geworden.

Een blik op stations en wagons van de Amsterdamse metro maakt dat duidelijk, net
als ritjes 's avonds laat in verlaten en lugubere treinstellen waar ook in het
land. Ook ontnuchterend zijn al die treinen, bussen, trams en metro's die buiten
de spits vrijwel leeg over weg en rails jakkeren. Het is letterlijk going
through the motions: de verplichte figuren van eens overeengekomen beleid.

Er is in die jaren ook een en ander gecorrigeerd. Er is 'marktwerking' gekomen,
de conducteur kwam terug op de tram, en eindelijk zijn openbaarvervoerbedrijven
nu begonnen om dienstregelingen aan te passen en vrijwel leeg rondrijdend
materieel in de remise te houden. Maar de politieke mantra's zijn gebleven:
'bevorderen van...', 'recht op...'.

Als de woorden maar mooi klinken.

Het is de hoogste tijd om met geheel nieuwe ogen naar dit beleidsterrein te
kijken. Welk openbaar vervoer willen we bevorderen? Voor welke groepen mensen
precies en tegen welke prijs? En vooral: hoe kunnen we het minder openbaar
maken? Want, helaas, openbaarheid is tegenwoordig geen oplossing, maar een
probleem.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              101 of 125 DOCUMENTS

                                 de Volkskrant

                                 March 3, 2004

Vignet laat gewone burger meepraten

SECTION: Forum; Pg. 13

LENGTH: 925 words


Wetenschappers hekelen de door de overheid voorgestelde methode om met vignetten
de stand van de integratie te peilen. B.M.S. van Praag juicht deze peiling onder
de bevolking juist toe.

Voor velen in Nederland staat het integratie-vraagstuk bovenaan als het gaat om
de noodzaak van goed overheidsbeleid. Opvallend is dat we eigenlijk zo weinig
weten van de integratie. Ondanks het feit dat wetenschappers al jaren studie
maken van de problematiek en hun invloed op het beleid niet onaanzienlijk was,
vindt het merendeel van de bevolking en vele politici dat er een puinhoop van
gemaakt is.

De Nederlandse samenleving dreigt uiteen te vallen in groepen met verschillende
culturen, die elkaar niet begrijpen. Wanneer sociologisch verschillende groepen
acteren, doen zij dit op basis van sjablonen en vooroordelen. Een autochtone
Nederlander die uitspraken doet over Marokkanen, doet en kan dit niet doen op
basis van veel ontmoetingen met verschillende leden van die groep. Hij vormt
zich beelden van de 'typische' Marokkaan en op basis daarvan bepaalt hij zijn
gedrag tegenover alle Marokkanen die hij tegenkomt. En andersom, een Marokkaan
in Nederland heeft geen uitgebreid onderzoek gedaan over de verschillende
Nederlanders maar bepaalt zijn mening en gedrag ten aanzien van autochtonen aan
de hand van sjablonen over de typische Nederlander.

Het probleem is in Nederland en de meeste Westeuropese landen hetzelfde. Vele
bevolkingsgroepen leven langs elkaar heen en staan wantrouwend en vijandig
tegenover elkander. Hoe heterogener een bevolking is, hoe groter de kans op
groepsconflicten wordt. Het gaat hier niet alleen om sociale integratie maar ook
om integratie op de arbeidsmarkt en in het huiselijk leven. Iemand waar je best
naast wil zitten in de bioscoop kan als schoonzoon onacceptabel zijn. Er zijn
gradaties en soorten van integratie. .

Omdat weinig systematisch bekend is over de sterkte en spreiding van deze
vooroordelen in verschillende groepen, heeft de overheid het plan opgevat hier
systematisch onderzoek naar te doen. Dit betekent dat de overheid nu eens niet
wil weten wat de opinieleiders en wetenschappers denken, maar dat zij de mening
wil horen van de 'man of vrouw in de straat', zowel in de Javastraat in
Amsterdam als in de Narcissenstraat in Santpoort-Noord of de Prinses Julianalaan
in Kralingen.

Dit wil zij doen door aan een representatieve steekproef uit de bevolking
beschrijvingen van 'types' voor te leggen, zogenaamde vignetten, en op grond
daarvan te registreren hoe de vooroordelen in de bevolking liggen. Het gaat
hierbij niet alleen om de bij autochtonen levende vooroordelen jegens
allochtonen, maar ook om de vooroordelen die bij allochtonen leven over
autochtonen. Als ik de kranten mag geloven, ik ben zelf hoegenaamd niet
betrokken bij dit onderzoek, is het verzoek van een proefopzet uitgegaan naar
het WODC, de onderzoeksafdeling van het ministerie van Justitie, en de
Amsterdamse Stichting voor Economisch Onderzoek SEO. Beide instituten behoren
tot de besten op het gebied van beleidsonderzoek. Met vignet-onderzoek voor het
beleid heeft SEO een pioniersrol vervuld en nu een indrukwekkende staat van
dienst.

Volgens de berichtgeving is het voorlopig de bedoeling om de formulering van
'types' te ontwerpen in samenspraak met een divers samengestelde klankbordgroep
van autochtonen zoals Beerenhout en Van der Zwan alsmede allochtonen zoals
professor Pinto, het Kamerlid Azough en de columnist/wetenschapper Ellian.

In deze krant (1 maart) hebben wetenschappers Entzinger, Penninx en Scheffer
zich in niet mis te verstane bewoordingen uitgelaten over dit voornemen van het
ministerie. In de eerste plaats vinden zij de onderzoekmethode
onwetenschappelijk. Zij gaan dan voorbij aan het feit dat psychologen,
sociologen, economen, milieu-deskundigen en marketing-specialisten al
decennialang met deze methodewerken. De WRR heeft al begin jaren negentig onder
mijn leiding op deze wijze onderzoek gedaan naar de acceptatie van
laaggeschoolden bij bedrijven.

Het apodictische oordeel dat deze methode onwetenschappelijk zou zijn, zegt meer
over de wetenschappelijkheid van de heren dan over de methode. Met die methode
is niks mis, ook al is hij zoals geen enkele wetenschappelijke methode
alleenzaligmakend.

In de tweede plaats keren zij zich tegen de samenstelling van de klankbordgroep.
Entzinger zegt: 'wetenschappers met ervaring op dit gebied zitten er niet bij'.
Penninx spreekt van 'een opvallend republikeinse groep'. Het zijn nogal resolute
en ongefundeerde oordelen. Het moet worden verwelkomd dat de klankbordgroep
wordt samengesteld uit onafhankelijke zielen die hun nek in het publieke debat
behoorlijk hebben uitgestoken. Het is goed dat de 'grijsgedraaide platen' eens
even in de kast blijven. De betekenis van de groep is overigens niet overdreven.
Zij bepaalt niet wat 'geintegreerd' is. Dat wijst de representatieve steekproef
uit de bevolking uit.

Ik denk dat de verontwaardiging van Entzinger en Penninx veel te maken heeft met
het feit dat het ministerie eens een nieuw geluid wou horen, omdat de
standpunten van de goeroe's voldoende bekend zijn en nog niet veel hebben
opgeleverd voor de oplossing of verzachting van de integratie-problematiek.

Minister, ga zo door.

B.M.S.van Praag is universiteitshoogleraar emeritus aan de Universiteit van
Amsterdam, en verbonden aan de onderzoekgroep SCHOLAR van de UvA. Van 1993-1999
was hij directeur van SEO.

Werknemers bij TGP POST in Utrecht. FOTO MARCEL VAN DEN BERGH - DE VOLKSKRANT

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              102 of 125 DOCUMENTS

                                 de Volkskrant

                                 March 3, 2004

Gods regie voor Jan Ondermodaal

BYLINE: DOOR BART JUNGMANN

SECTION: Voorkant; Pg. 15

LENGTH: 1679 words


Probleemgezinnen die het spoor bijster zijn in de zorgzame samenleving kunnen
een gezinscoach krijgen van het Leger des Heils. Die coordineert de
hulpverlening en biedt hulp. Ook aan niet-gelovigen. 'Wij houden van aanpakken.'

Voor een schepsel Gods als Azing Benschop heeft de zorgzame samenleving heel wat
etiketten in voorraad; maatschappelijk marginaal, sociaal kwetsbaar, zorgwekkend
zorgmijdend.

Zoveel etiketten, zoveel zorg.

Op een loodgrijze middag bezoekt Johan Nieuwenhuis het gezin Benschop. De twee
oudste dochters hangen in portretjes aan de wand. De twee jongsten hangen in de
voorkamer voor de televisie. Nieuwenhuis vraagt waarom ze niet naar school zijn
en als het antwoord in schuldbewust gemurmel verloren gaat, laat hij er een
veelbetekenend 'hmmm' op volgen. Johan Nieuwenhuis is gezinscoach bij het Leger
des Heils.

Als Nieuwenhuis zijn stoel heeft aangeschoven legt Ans, de vrouw van Azing, een
onheilspellend stapeltje officiele brieven voor hem op de eettafel. Als hij
later aanstalten maakt om te vertrekken, vraagt Azing hem contact op te nemen
met de dierenarts. Een van de honden is zo lusteloos de laatste tijd: eet
weinig, drinkt nauwelijks, moet misschien wel een spuitje krijgen. Johan
Nieuwenhuis zucht nogmaals 'hmmm', want waar eindigt het werk van een
gezinscoach? Goed, voor deze keer dan.

'Alles wat verkeerd kan gaan, is in dit gezin verkeerd gegaan', zegt Nieuwenhuis
na afloop van het bezoek. De reclassering probeert Azing al jaren weer in het
gareel te krijgen. Jeugdzorg heeft de twee oudste dochters in een pleeggezin
ondergebracht. Na weer een verhuizing volgde weer een knallende ruzie met de
buren. En ondertussen moest de sociale dienst de eindjes aan elkaar knopen.

Johan Nieuwenhuis: 'Alle hulp liep op het laatst door elkaar.' Azing Benschop:
'En daarom zijn we zo blij met Johan, alleen zal Johan niet altijd even blij
zijn met ons.'

Het gezin Benschop woont nu in een zo goed als buurvrije plek in veenkoloniaal
laagland. Behang bladdert af, meubilair heeft de moed opgegeven, maar aan de
muur ziet een ingelijste Frans Bauer de zon alweer schijnen.

Azing Benschop zit aan het hoofd van de eettafel. Pet diep over zijn hoofd, de
alerte ogen van een kraai. Johan Nieuwenhuis zit naast hem en ritst zich een weg
door de enveloppen. Kijk, zegt hij monter en houdt het gevreesde belastingblauw
omhoog. 'Eerst kregen ze over 2002 een aanslag van tweeduizend euro. Ik dacht:
dat kan niet kloppen. Wat denk je? Nu krijgen we vijfhonderd euro terug. Ben ik
dus een half jaar mee bezig geweest, een half jaar!'

Ruim vijf jaar geleden is het Leger des Heils in Veendam begonnen met het
project '10 voor Toekomst'. In dat cijfer vat de welzijnspoot van het Leger
evenveel aandachtspunten samen om de zogenoemde multi-probleemgezin weer op de
rails te krijgen. Problemen en aandachtspunten varieren van financiele tot
opvoedkundige aspecten, van psychische ellende tot verslavingsproblemen. Elk
multi-probleemgezin moest voortaan kunnen rekenen op een integrale aanpak,
uitgevoerd of gearrangeerd door een en dezelfde persoon zodat het
multi-probleemgezin niet langer verdwaalt in het woud van onze zorgzame
samenleving.

Betty Mijlof, nu teamleidster van de Drents-Groningse gezinscoaches, stond aan
de wieg van 10 voor Toekomst. Ze had daarvoor gewerkt met kinderen die in een
leefhuis van het Leger des Heils waren beland en haar zonk telkens de moed in de
schoenen als het daarna thuis weer het oude liedje was. 'Met die gezinnen zelf
gebeurde ondertussen niets. Ja, allerlei instanties bemoeiden zich ertegen aan,
maar fundamenteel veranderde er weinig. En vind je het gek? Vijf hulpverleners,
vijf verwachtingen, vijf afspraken. Dat schiet niet op.'

De achterliggende filosofie van 10 voor Toekomst is dat er processen doorbroken
moeten worden. De multi-probleemgezinnen zijn in feite multi-probleemfamilies
die, van generatie op generatie, het contact hebben verloren met de samenleving.

'En als de maatschappij zich niet druk maakt om jou, wat zul jij je dan druk
maken om de maatschappij? De gezinscoach kan dus degene zijn die de band met de
samenleving herstelt. Hij moet de ouders tot het besef laten komen dat ze
verantwoordelijk zijn voor de toekomst van hun kinderen. Daar is het ons om te
doen. De kinderen kunnen dat patroon doorbreken.'

Een veelvoud aan wegen leidt naar 10 voor Toekomst: politie, school, jeugdzorg,
maatschappelijk werk, woningbouwvereniging of bezorgde buurtbewoners. De inzet
van de gezinscoaches varieert van zes tot zestien uur per week, al naar gelang
de nood. De hulp wordt vergoed uit overheidsbudgetten en is in principe
vrijwillig. Maar vrijwillig is een rekbaar begrip. Vaak wordt de hulp geboden
onder de dreiging van een ondertoezichtstelling van een kind. De gezinscoach
wordt bovendien geleerd vasthoudend te zijn. Mijlof: 'We laten ze niet meer los
en dat is ook het grote verschil met de reguliere zorg, want daar gebeurt dat
wel.'

December vorig jaar heeft het Trimbos-instituut vastgesteld dat vasthoudendheid
loont. 'De werkers slagen er vrijwel altijd in contact te leggen en te
onderhouden met de gezinnen. Het kwam maar zelden voor dat een gezin helemaal
niet wilde meewerken.'

Het Trimbos-instituut denkt daarom dat de gezinscoaches ook best met dwang hun
werk zouden kunnen doen. Kolonel Ine Voorham, directeur van de afdeling zorg en
welzijn, onderschrijft die conclusie. Het Leger des Heils overlegt nu met de
ministeries van VWS en Justitie de mogelijkheden van coaching in het kader van
jeugdbescherming.

Als iemand Cor Snippe een typische Jan Modaal noemt, antwoordt hij: 'Zeg maar
gerust een Jan Ondermodaal'.

Wilma en Cor Snippe wonen met hun drie kinderen in een sombere wijk ('zeg maar
gerust een minimabuurt') van Ter Apel. Ook hier is een roedel honden goed voor
onvoorwaardelijke liefde, ook hier hangt een foto van Frans Bauer in een
lijstje.

Het echtpaar Snippe is het rolmodel van wat 10 voor Toekomst allemaal vermag.
Alleen al aan het interieur kun je zien dat de Snippes verder zijn dan de
Benschoppen. Maar ze moesten van ver komen.

Met luide stem en in bijtend Gronings vertelt Cor Snippe hoe zijn lev'n naar de
klot'n dreigde te gaan. We mogen gerust weten dat hij op de zolder met een touw
in zijn handen heeft gestaan, klaar om er een eind aan te maken. Wat zijn vrouw
en zijn kinderen hebben doorstaan, dat kan hij alleen maar zichzelf verwijten.
'En dat doet verdomde zeer, dat kan ik je wel vertellen.'

Cor Snippe had een serieus drankprobleem, gaf geld uit dat er niet was en schoot
ernstig tekort als vader toen 10 voor Toekomst zich met zijn leven ging
bemoeien. Dat gebeurde via school omdat de prestaties van zijn oudste dochter
zorgen baarden. Betty Mijlof werd gezinscoach.

Ze stak een handje toe in het huishouden, werd de intermediair met instanties
als Bureau Jeugdzorg, nam de kinderen eens mee naar zwembad of manege, hield de
schuldeisers op afstand, bracht alle problemen in kaart en stelde samen met het
echtpaar Snippe een saneringsplan op. Daarin zijn ze nu, een paar jaar later,
zover gevorderd dat het leefgeld telkens iets omhoog kan. 'Dat is de vrucht van
het groeiproces', zegt Johan Nieuwenhuis die de taak van Mijlof heeft
overgenomen Cor Snippe: '10 voor Toekomst is gewoon een all-in-polis. We zijn
verlost van alle instanties. En wat Johan in een maand voor elkaar krijgt, daar
had de Gemeentelijke Kredietbank anderhalf jaar voor nodig. Maar we zijn er nog
niet, hoor. Voordat de oude Cor weer terug is, hebben we nog een lange weg te
gaan. Ik heb zoveel opneukers gehad. Maar wat moet gebeuren, dat zal gebeuren.'

Bij het afscheid vraagt Wilma Snippe of Johan Nieuwenhuis in Emmen op zoek wil
naar een speciaal lampje. Nieuwenhuis verzucht'hmmm', want waar eindigt het werk
van een gezinscoach? Dan zegt hij: 'Doe dat zelf maar, als je een keertje in
Emmen bent.'

Betty Mijlof: 'Je investeert een hoop in zo'n gezin, maar ik ben ervan overtuigd
dat je dat ook weer dik terugverdient. Zonder ons waren deze mensen nooit zover
geweest.'

Als staatssecretaris Ross van Welzijn een rapportcijfer moest geven aan 10 voor
Toekomst, dan werd het een 9. 'Zo moet het dus wat mij betreft. Niet van
hogerhand allerlei plannetjes opleggen, maar kijken wat in de praktijk werkt.
Dit is een uitstekende manier om alle aspecten van hulpverlening bij elkaar te
brengen.'

De gezinscoach wint ook snel terrein. Het Leger des Heils heeft het Veendamse
concept in zes andere regio's ingevoerd. Dat wil zeggen veertig coaches en zeker
het vijfvoudige aan gezinnen. Ross kon de gezinscoach vorig jaar nog net opnemen
in de nieuwe Wet op de Jeugdzorg, en er wordt sinds november vorig jaar op het
Bureau Jeugdzorg in Limburg mee geexperimenteerd.

Anderhalf jaar geleden kwamen zes kinderen in Roermond om het leven bij een
brand die door hun vader was gesticht. Ook hier betrof het een
multi-probleemgezin dat zoek was geraakt in het woud van de zorgzame
samenleving. Luid klonk de roep om een gezinscoach, de aangewezen persoon om de
regie te houden over dergelijke gezinnen. Dat wil Ross nu in een aantal
experimenten laten uitzoeken.

Maar volgens kolonel Voorham volstaat dat niet. 'Regisseren en coordineren is
een. Maar dan begint het pas. Deze gezinnen hebben daadwerkelijk hulp nodig,
niet iemand die ze de weg wijst. Dat past ook niet in de opvatting van het Leger
des Heils. Wij houden van aanpakken.'

En de christelijke dimensie?

Voorham. 'Het Leger des Heils gaat ervan uit dat we allemaal schepselen Gods
zijn en handelt indachtig Mattheues 25: de naakte wordt gekleed, de dorstige
wordt gelaafd en de hongerige krijgt een boterham. Maar voor de aanvraag is dat
geen voorwaarde, hoor. Werkende weg zal het geloof misschien wel eens aan de
orde komen en dan gaan we dat natuurlijk niet uit de weg.'

De namen Ans en Azing Benschop zijn gefingeerd.

Gezinscoach Johan Nieuwenhuis van het Leger des Heils neemt de administratie
door met Wilma Snippe, terwijl Cor Snippe de hond een dropje voert. FOTO HARRY
COCK - DE VOLKSKRANT

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              103 of 125 DOCUMENTS

                                 de Volkskrant

                               February 26, 2004

In stilte verlangen naar nieuw wielerseizoen ; Ondanks prive-problemen blijft
Lance Armstrong de grote favoriet voor de eindzege in de Tour de France

BYLINE: VAN ONZE VERSLAGGEEFSTER MARIJE RANDEWIJK

SECTION: Sport; Pg. 16

LENGTH: 1290 words

DATELINE: AMSTERDAM


Dit had een traditionele vooruitblik op het nieuwe wielerseizoen moeten worden.
De favorieten zouden worden gescheiden van de outsiders en de categorie
kanslozen kregen een jaar de kans om het tegendeel te bewijzen. Vier maanden
stond het leven stil en keken we verlangend uit naar een peloton. Het maakte
niet uit waar werd gefietst, als er maar weer werd gefietst.

Maar het mag niet meer. Verwachtingen koesteren is gevaarlijk. Het verlangen
jaagt mensen de goot, en soms zelfs de dood, in.

Voorspellingen doen was ooit het allerleukste aan sport. Je adopteerde een
favoriet en kon maar niet genoeg herhalen hoe goed hij was of zou worden. Op
televisie wilde je alleen hem in beeld zien, ook al reed hij achterin in het
peloton. Zijn lichaam sprak er een taal die niemand begreep, want alleen jij zag
de hoop.

Soms was de voorspelling gestoeld op realiteitszin, meestal had het daar niets
mee te maken. Belangrijker waren de kleur van zijn shirt, zijn vrienden en zijn
persoonlijkheid. Onvoorspelbaarheid was een belangrijk ingredient voor
populariteit, roekeloosheid ook en labiliteit zeker, want daarmee stond de
renner het dichtst bij het gewone volk. Een halfgod kon immers niet afdalen naar
het aardse bestaan. Roem kende in hun ogen geen keerzijde. Zo fascineerden ze
het meest.

Maar sinds anderhalve week mag het niet meer. We zijn schuldig bevonden. Alberto
Tomba zei het, Richard Virenque en zelfs Eddy Merckx. Het hartverscheurendst was
de schreeuw van mama Pantani vorige week in de kerk van Cesenatico. 'Bastardi,
ga weg, ga weg', riep ze naar de journalisten voordat ze in elkaar zakte.
'Jullie hebben geen respect, jullie hebben hem vermoord'.

Hoe kun je met zo'n hartenkreet van een moeder in het achterhoofd nog in de
toekomst kijken? We hebben even geen hoop meer, want daarmee misleiden we de
sporters, het publiek en onszelf alleen maar. Superlatieven moeten onze
bewondering weergeven, maar met typeringen als halfgod, godenzonen en
onsterfelijkheid zijn we zover gekomen dat we het aardse willen overtreffen.
Pantani oordeelde daardoor misschien wel dat hij geen bestaansrecht meer had
toen hij een van ons bleek te zijn.

We dachten dat iedereen begreep dat de sport een schijnwereld is. Het publiek
zegt dat de winnaars met hun status en geld alles hebben wat gelukkig maakt,
maar in werkelijkheid weet het publiek toch wel beter? Dat roem vergankelijk is,
dat niemand onfeilbaar is en dat we met onsterfelijkheid alleen bedoelen dat
iemand in de boeken zal voortleven.

Oud-profs wisten dat wel. Ze begrijpen niets van de ophef na de dood van
Pantani. Dat de rol van de media in het peloton is toegenomen, dat ontkennen ze
niet. Hoewel. 'Ik moest elke dag van het seizoen presteren, dat kan van de
huidige top niet worden gezegd. Als ik een halve meter werd gelost, werd meteen
de neergang van Merckx aangekondigd', zei Eddy Merckx vorige week smalend in De
Standaard.

Maar de druk om te presteren is in de 21ste eeuw heus niet groter geworden. Het
is de verzorgingsmaatschappij die het principe van topsport niet meer
accepteert. Wie zwakker is dan de concurrentie valt af, zo is het altijd
geweest.

Maar door de absurde toename van het aantal ploegen en sponsors is er een
vangnet en kunnen renners tegenwoordig jaren teren op oude roem. Volgend jaar
zal de internationale wielerunie (UCI) die wildgroei aan banden leggen met de
invoering van een Pro Tour.

Vroeger reden renners wedstrijden om te kunnen eten. Wie niet presteerde, kwam
met een lege beurs thuis. En daar begon het gedonder dan vaak. Zo'n 130 tot 140
dagen per jaar moest er worden gefietst om te overleven. De renners van de
Duitse Telekomploeg (nu T-Mobile) reden vorig jaar gemiddeld 74 dagen, rekende
het management uit.

Lance Armstrong haalde dat aantal niet eens. Op jacht naar zijn zesde,
historische, zege in de Tour de France zal de Amerikaan zijn kwaliteiten dit
seizoen zelfs nog minder vaak tonen. De voorjaarsklassiekers laat hij aan zich
voorbij gaan.

Een scheiding en drie kinderen dwingen Armstrong tot een langer verblijf in de
Verenigde Staten. Is die druk niet groter dan die de media en zijn sponsors hem
opleggen?Ondanks de prive-problemen blijft Armstrong de grote favoriet voor de
eindzege in de Tour de France. Zijn belangrijkste uitdager, Jan Ullrich, keerde
terug op het oude nest en lijkt serieus werk te maken van zijn ambities. De
Duitser heeft zelfs aan de ploegleiding van T-Mobile gevraagd of hij het seizoen
eerder mag beginnen dan gepland. Zo goed voelt hij zich.

Hoe graag we zouden willen, we kunnen er geen conclusies aan verbinden. Net zo
min als we zullen beweren dat de Rabobankploeg, met een gezonde Erik Dekker en
Erik Breukink als ploegleider,op de goede weg lijkt voor de
voorjaarsklassiekers. Het is te gevaarlijk om nu voorspellingen te doen.

Verlangen doen we alleen nog maar in stilte.

Ploegen per land

Trade Teams 1 Italie Trade Teams 2 Alessio-Bianchi De Nardi Fassa Bartolo Lampre
Saeco Vini Caldirola-Nobili R. Acqua & Sapone-Mokambo Domina Vacanze Formaggi
Pinzolo Fiave Team LPR Piacenza Miche Panaria -Margres Team Barloworld Tenax
Spanje Illes Balears -Banesto Euskaltel -Euskadi Liberty Seguros Relax -Bodysol
Saunier Duval-Prodi Costa de Almeria-Paternina Cafes Baque Kelme-Comunidad
Valenciana Frankrijk AG2R Prevoyance Brioches La Boulangere Credit Agricole
Cofidis FDJeux.com RAGT Semences-MG Rover Belgie Jacques -Wincor Nixdorf
Landbouwkrediet-Colnago Lotto -Domo MrBookmaker.com-Palmans Quick Step-Davitamon
Vlaanderen -T-Interim Duitsland

Gerolsteiner T-Mobile Team Wiesenhof-Leipzig Nederland Rabobank BankGiroLoterij
Portugal Maia Milaneza LA -Pecol -Bombarral Verenigde Staten US Postal -Berry
Floor Navigators Insurance CT Denemarken

CSC Zwitserland Phonak Hearing Systems Colombia Colombia -Selle Italia 05
Orbitel Oostenrijk Elk Haus Polen Action Ati Rusland Lokomotiv Tsjechie
eD'system -ZVVZ Voor wie Armstrong moet uitkijken...  Jan Ullrich verliet
Bianchi en ging terug naar T-Mobile  Tyler Hamilton ging van CSC naar Phonak 
Roberto Heras verliet US Postal en ging naar Liberty Seguros  Antonio
Pecharroman ging niet naar Rabobank maar naar Quick Step Davitamon  Alexandre
Vinokoerov bleef bij T-Mobile  Iban Mayo bleef bij Euskatel  Gilberto Simoni
bleef bij Saeco Wielerkalender Afscheid  Johan Museeuw is bezig aan zijn
laatste weken als wielrenner.

Hij stopt op 14 april, na de Scheldeprijs.

 Ook Alex Zuelle stopt na dit seizoen. Problemen in Spanje  iBanesto werd
Illes Balears-Banesto.  ONCE ging over in Liberty Seguros.  Kelme blijft de
oudste sponsor in het peloton, het kende wel grote problemen. Het werd gered
door de stad Valencia. Kelme heeft echter geen Trade Team I-status, daardoor is
het voor de grote wedstrijden afhankelijk van wildcards. Dat geldt ook voor
Domina Vacanze, de ploeg van sprinter Mario Cipollini. Transfers  De kern (zes
renners en ploegleider) van de Nederlandse BankGiroLoterijploeg stapt over naar
Chocolade Jacquesploeg in Belgie.

 BankGiroLoterij treedt wel toe tot de elite van het peloton, de ploeg
promoveert naar de Trade Team Idivisie. Pieter Vries heeft zijn contract alweer
ingeleverd.

 Slechts twee nieuwe renners bij Rabobank: Hans Dekkers en Pieter Weening, ze
komen over uit Trade Team 3 van de Rabobank. Geen grote namen.

Doping  Philippe Gaumont eerste renner die werd ontslagen door Cofidis in
verband met dopingschandaal.

 De eerste dopingschorsing was voor Francisco Perez, hij mag achttien maanden
niet fietsen In 2003 voerde de internationale wielerunie 5205 dopingcontroles
uit:

Wielerseizoen 2004 260204 © de Volkskrant

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              104 of 125 DOCUMENTS

                                 de Volkskrant

                               February 23, 2004

Vlamingen bekijken land zonder PvdA-regering

SOURCE: ANP

BYLINE: ANP

SECTION: Binnenland; Pg. 2

LENGTH: 74 words


HASSELT - De Vlaamse socialistenleider Steve Stevaert laat binnenkort bussen vol
landgenoten door Nederland toeren, 'zodat ze kunnen zien hoe het leven is zonder
socialisten in de regering'. De bezoekers kunnen 'gewone Nederlanders' vragen
stellen over wat de school kost, hoe duur een busrit is of wat een dagje
ziekenhuis kost. De socialistenleider verwacht dat Nederland ongunstiger blijkt
dan Vlaanderen, waar wel socialisten regeren.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              105 of 125 DOCUMENTS

                                 de Volkskrant

                               February 21, 2004

Koop van de week Koninklijk zitten

BYLINE: NICO GOEBERT

SECTION: Economie

LENGTH: 694 words


Als bestuursvoorzitter Tjibbe Joustra van het UWV PvdA-kamerlid Saskia
Noorman-Den Uyl echt op de kast had willen jagen, had hij zijn oog moeten laten
vallen op een handbeschilderde Porcher van Franse keramiek, de Rolls Royce onder
de wc-potten. 'Zo kun je hem noemen. Zelf heb ik het altijd over koninklijk
zitten', zegt Andrew Zuiverloon. Samen met Robert Jan van Aalderen drijft hij
Bathmosphere, de zaak voor de exclusieve badkamer aan de Amsterdamse Nassaukade.

'Beschilderde toiletpotten zijn ons ding', legt Zuiverloon uit. En dan niet
gewoon beschilderd, maar 'onder glazuur'. Dit in tegenstelling tot de wc-potten
die met zogenaamde transfers behandeld zijn, een soort plakplaatjes die op het
glazuur gebakken worden. 'De kenner kan het verschil voelen', zegt Zuiverloon.
'Als je er met je hand overheen gaat voel je oneffenheden. De beschildering is
bovendien niet duurzaam.'

Dat nu is bij een echter Porcher wel degelijk het geval, omdat de beschildering
veilig onder het glazuur is aangebracht. De klant kan de kleur en de schildering
zelf uitkiezen waarna de pot van zijn keuze vanuit Amsterdam bij de Franse
fabrikant wordt besteld.

Zuiverloon: 'Alle kleuren van de regenboog zijn verkrijgbaar. Kobaltblauw was
altijd de makkelijkstekleur; rood en zwart de moeilijkste omdat het pigment
verbrandt in de enorme oven waar de toiletpotten veertien uur bij een
temperatuur van 1250 graden worden gebakken.' Het heeft drie jaar innovatie
gekost om dit probleem te overwinnen.

Maar nu kan de klant dan ook onbeperkt kiezen als hij er tenminste een slordige
1500 euro voor over heeft om koninklijk te zitten.

Zo betrok Prins Maurits zijn badkamer bij Bathmosphere en advocaat Gerard Spong
wist de weg ook te vinden. 'Maar tal van mensen voelen zich aangesproken door
onze badkamers', Zegt Zuiverloon. 'Van oranje tot de man in de straat.
Bankdirecteuren en dipomaten, de grachtengordel en de bewoners van een
boerderij, maar ook de gewone man die een centje bij elkaar gespaard heeft.'
Helaas zijn de klanten door de economische recessie wat kopschuw geworden en
bovendien is de concurrentie moordend.

Bathmosphere heeft een ruime collectie in het 'nostalgische gebeuren' in de
badkamer, voornamelijk Franse en Engelse wastafels, baden, kranen en
toiletpotten en tal van andere spullen die in de badkamer thuis horen. Daarnaast
voert het bedrijf andere exclusieve producten als het strakke badkamermeubilair
van Philippe Starck, de porseleinen wastafelschalen van het Nederlandse De
Porceleyne Fles en Italiaanse producten.

Maar de specialiteit van Bathmosfere is de inrichting van complete badkamers.
'Voor het eerste gesprek met de klant, meestal op afspraak, trekken we anderhalf
uur uit', zegt Zuiverloon. Dan wordt een eerste voorlopige schets gemaakt van de
indeling van de nieuwe badkamer. Vervolgens wordt beslist over kleur, stijl en
de producten voordat een voorlopige offerte wordt opgesteld. Als de definitieve
offerte is getekend, is de klant tussen de 25 -en 30 duizend euro kwijt.

'Strippen die handel en opnieuw beginnen', adviseert Zuiverloon mensen die de
herinrichting van hun badkamer overwegen. 'Een degelijke en comfortabele
badkamer geeft een huis meerwaarde. De badkamer is niet langer het
ondergeschoven kindje in huis. Tot voor kort was het nog een beetje een
sluitpost,' zegt de vroegere steward bij Lufthansa. 'Toen ik nog vloog, vroegen
vrienden en kennissen of ik de laatste trends in het baden wilde meenemen:
rugborstels, sponsjes, massageborstels.'

Op die manier is Zuiverloon via een agentschap in Portugese tegels en een
dienstverband bij Het Arsenaal van JdB in de badkamers terecht. 'Voor het
verkopen van een badkamer heb je niet veel eigen hersens nodig, daarom heb ik de
creativiteit erbij gedaan.' Maar ook dat heeft niet kunnen voorkomen dat de
economische malaise behoorlijk heeft huisgehouden. Bathmosphere heeft nog
mazzel. Zuiverloon: 'In slechte tijden neemt de vraag naar nostalgie toe.'

Bathmosphere: www.windsorbathrooms.nl

De Rolls-Royce onder de toiletpotten is handbeschilderd.

Een handbeschilderd bidet, een toilet en een kinder-wc. FOTO DIEDERIK DE KLERK

LOAD-DATE: February 21, 2004

LANGUAGE: DUTCH

                   © PCM Uitgevers B.V.  All rights reserved.

                              106 of 125 DOCUMENTS

                                 de Volkskrant

                               February 21, 2004

Week 8 Dat is de wraak van de Postbank. Grrrrrrrr!

BYLINE: VAN ONZE VERSLAGGEVER NICO GOEBERT

SECTION: Economie

LENGTH: 524 words

DATELINE: AMSTERDAM


De Postbank is nooit echt populair geweest bij collega-bankiers. Vroeger had je
de PCGD (post-, cheque-en girodienst) waar de kleine krabbelaar terecht kon voor
simpele betalingsopdrachten en de Rijkspostspaarbank, waar de kinderen van de
kleine krabbelaar de zilveren guldens naar toe brachten die ze op hun verjaardag
van oma kregen.

De PCGD en de RPS waren natuurlijk geen echte banken, want er werkten
ambtenaren. Voor een hypotheek of beleggingen moest je naar echte banken als
ABN, of naar de Amrobank met sjieke heren in driedelig grijs of, als je een
winkel of andere nering had, naar de NMB, de Nederlandse Middenstandsbank.

De sjieke heren van de deftige banken schuwden het ordinaire straatgevecht
echter niet toen de toenmalige minister Duisenberg van Financien het plan
opvatte om de oude, suffe postgiro te laten fuseren met de Rijkspostspaarbank en
vervolgens als staatsbank mee te laten doen met de grote jongens. Een volkse,
socialistische speler in de wereld van het Grote Geld - dat was de droom van het
kabinet-Den Uyl.

De deftige banken hebben het plan te vuur en te zwaard bestreden. De Postbank
zou er dan wel mogen komen, maar zou dan wel met de handen af moeten blijven van
de lucratieve markt van bedrijfskredieten, zo was de eis. Natuurlijk vochten de
sjieke jongens een verloren strijd. De Postbank kwam er gewoon - nota bene door
toedoen van oud-Amrobankier en CDA-minister Onno Ruding - en fuseerde eerst met
de NMB tot NMB Postbank en later met verzekeraar Nationale-Nederlanden tot ING.

Iets van de roerige ontstaansgeschiedenis is altijd blijven hangen. ING-dochter
Postbank is nog altijd de bank voor de gewone man en bij de deftige banken wordt
nog altijd met enige misprijzen gekeken naar de goedkope collega's met de
verkeerde bruine pakken aan.

Maar het uur der wrake is aangebroken. Deze week kwam ING met de cijfers en die
spreken voor zich. De Postbank bedient 7,5 miljoen rekeninghouders met niet meer
dan zesduizend medewerkers en is om die reden riant winstgevend. ABN Amro-topman
Groenink moet zich haast achter de oren krabben: de Nederlandse tak van ABN Amro
heeft meer dan 21 duizend medewerkers nodig om vier miljoen rekeninghouders van
dienst te zijn. Het vroegere lelijke eendje van de financiele wereld geeft de
sjieke jongens een lesje in winstgevend bankieren.

Een andere schim uit het verleden, postbedrijf TPG, de geprivatiseerde erfgenaam
van de oude Tante Pos, deed deze week ook van zich spreken. Het postbedrijf
schokte beleggers met de mededeling dat accountant PricewaterhouseCoopers de
jaarrekening niet wil ondertekenen. Wijsgeworden beleggers zijn tegenwoordig
allergisch voor dit soort verrassingen. Topman Peter Bakker zag zich gedwongen
het volk via de tv gerust te stellen. 'We hebben een normaal geschil met de
Britse belastingdienst. Het heeft niets met boekhoudfraude te maken.'

Desondanks daalde de koers met 6 procent naar 17,80 euro. Het is ook een
akkefietje van niks dat TPG maximaal veertig miljoen euro kan kosten. Maar als
de accountant moeilijk doet, pakken beleggers hun biezen. Vrijdag daalde de
koers van TPG nog een fractie.

LOAD-DATE: February 21, 2004

LANGUAGE: DUTCH

                   © PCM Uitgevers B.V.  All rights reserved.

                              107 of 125 DOCUMENTS

                                 de Volkskrant

                               February 21, 2004

Geloof geneest niet

BYLINE: DOOR JET BRUINSMA EN ELLEN DE VISSER

SECTION: Pg. 15

LENGTH: 1795 words


Het overgrote deel van de alternatieve genezers doet geen kwaad, meent Herre
Kingma. Dat ontslaat de overheid niet van haar plicht de patient tegen zichzelf
te beschermen als zijn gezondheid daarmee is gebaat.

Magnetiseurs, electro-acupuncturisten, paragnosten en andere goeroes die
patienten zout laten eten, op een magneet aansluiten of diagnoses uit de
goddelijke wereld aanleveren, konden de afgelopen jaren redelijk hun gang gaan.
Burgers moesten vooral de vrijheid hebben om voor een niet-reguliere behandelaar
te kiezen, de overheid mocht niet betuttelend optreden en regulering werd aan
het alternatieve veld zelf overgelaten.

Maar deze week opende de Inspectie voor de Gezondheidszorg de aanval op die
gedoogcultuur in een rapport over de hulpverlening aan de in 2001 overleden
comedienne Sylvia Millecam. Het rapport toont aan welke rampzalige gevolgen het
kan hebben als pseudo-artsen 'doktertje gaan spelen'. Zelfregulering biedt
onvoldoende bescherming, constateert de Inspectie. Er zijn maatregelen nodig om
'schadelijke kwakzalvers' aan te pakken.

Het verslag van Millecams helletocht door het alternatieve circuit is ongemeen
fel van toon. Het rept van 'handelaren in valse hoop' die vrijelijk hun
'inferieure koopwaar' aanboden. 'Ik ben niet meer zo genuanceerd', zegt
inspecteur-generaal Herre Kingma. 'Ik ben me door schade en schande gaan
realiseren dat we het daarmee gewoon niet redden.' Kingma heeft aangifte gedaan
tegen zes hulpverleners, van wie er twee arts zijn. Tegen hen en een andere arts
is ook een klacht ingediend bij het medisch tuchtcollege.

Zijn motto in de strijd is een uitspraak van Menno ter Braak: 'Alle verlies is
winst.' Hij licht toe: 'Ik ben ervan overtuigd dat hier sprake is van een
misstand, dat er mensen tussen zitten die hun straf niet kunnen ontlopen. Als
dat wel zo blijkt te zijn, dan hebben we overduidelijk aangetoond dat de wet
niet klopt.'

Die wet werd negen jaar geleden ingevoerd met als doel alternatieve geneeswijzen
te liberaliseren. Tot dan toe waren niet-artsen die zich met geneeskunst
bezighielden in overtreding. Onder het nieuwe regime mogen zij hun gang gaan
mits zij zich niet bezighoudenmet bijvoorbeeld opereren of injecteren. Die
zogeheten voorbehouden handelingen zijn gereserveerd voor acht beroepsgroepen
(waaronder die van arts en verpleegkundige) met een beschermde status. Die
moeten zich laten opnemen in het zogeheten BIGregister en vallen onder het
tuchtrecht.

Sindsdien staat de Inspectie bij klachten over alternatieve behandelaars
praktisch machteloos. Alleen de zeer ernstige zaken worden naar het Openbaar
Ministerie doorgestuurd, dat vaak worstelt met de bewijslast. De afgelopen jaren
kwam het slechts een paar keer tot een veroordeling.

Na jaren van ergernis over de onmacht van de Inspectie vond Kingma in de
zaak-Millecam uiteindelijk een extreem, maar daardoor perfect voorbeeld van de
boodschap die hij wilde overbrengen. Een vrouw met borstkanker die zouttherapie
ondergaat, een paragnost raadpleegt 'die geen kanker ziet', en bij een
alternatief genezer terechtkomt die haar ernstig aangetaste borst met een
kleimasker behandelt en het vreemde kuchje een paar dagen voor haar dood afdoet
als 'een koutje'.

Kingma, die vorig jaar zelf werd behandeld vanwege darmkanker, herkent de
'fundamentele levensangst' die uit Millecams rondgang spreekt. En kan zich er
dus enorm boos over maken. 'Ze had zeker in het prille begin meer dan 90 procent
kans op genezing. Die weg is afgesneden door volstrekt onterechte
geruststellingen uit de alternatieve hoek.'

Wat was uw indruk over haar na lezing van het rapport? 'Dit kan ons allemaal
overkomen, dit heeft niets met intelligentie te maken. Het gaat over leven en
dood. Als je kanker hebt, heb je het gevoel dat je jezelf naar de slachtbank
leidt. Je weet niet waar het eindigt, je denkt: ik ga misschien wel dood en ik
wil een andere behandeling want ik wil dat het vanzelf weggaat. Het is een
kinderlijk gevoel: je gaat 's avonds slapen met een probleem en je wilt niets
liever dan de volgende morgen probleemloos wakker worden.'

Het ongemakkelijke gevoel ontstaat dat deze zaak alleen zo grondig is uitgezocht
omdat het om een bekende Nederlander gaat. 'Deze zaak staat ongetwijfeld voor
vele andere zaken maar die kennen we niet. Patienten schamen zich vaak en dienen
geen klacht in. In dit geval ontdekten we, net als de gewone burger, via de
bekende weekbladen en de bekende pagina's in sommige kranten dat sprake was van
een zeer ernstige zaak.

'We hebben eerst een orienterend onderzoek gedaan, maar dat bleef zo aan de
oppervlakte dat het Openbaar Ministerie er niets mee kon. Toen hebben we elkaar
het medisch model voorgehouden: als je bij een patient niets kunt vinden, zoek
je het hogerop. We hebben een inspecteur vrijgemaakt, er juristen bijgehaald,
recherchetechnieken gebruikt. Toen vonden we wel bewijs.' Vaststaat dat Millecam
uit vrije wil koos voor het alternatieve circuit. Moet de overheid dat niet
gewoon respecteren? 'Patienten moeten in vrijheid kunnen kiezen, maar die
vrijheid betekent ook dat daar waar ze zaken zelf niet kunnen beoordelen, er
staatstoezicht is, dat namens hen controleert. Ook op andere terreinen is sprake
van een omslag in de publieke opinie en bestaat het idee dat de gedoogcultuur te
ver is doorgeschoten. Het idee dat het hier om een grijs gebied zou gaan en dat
we dus niets hoeven te regelen, daar wil ik vanaf.'

Hoe stelt u zich die verscherpte controle op de alternatieve sector voor? 'Ik
wil in ieder geval dat alle alternatieve behandelaars zich laten registreren.
Een georganiseerd toezicht op die sector willen we principieel niet. Het zijn er
bovendien zoveel dat dat onmogelijk is. Maar ik wil wel weten waar ze zitten
zodat ik kan ingrijpen bij ernstige klachten.

'Daarnaast moet de wet zo worden aangepast dat iedereen die zich bezighoudt met
gezondheidszorg wordt verplicht om kwalitatief verantwoorde zorg te leveren en
dat alleen artsen een diagnose mogen stellen. Dat betekent geen behandeling in
het alternatieve circuit zonder voorafgaande reguliere diagnose.'

Daarmee tornt u toch wel degelijk aan de keuzevrijheid van patienten? Die moeten
voortaan dus eerst langs een arts voordat ze naar een alternatieve behandelaar
kunnen. En wat te doen met vage klachten waarvoor geen diagnose kan worden
gesteld? 'Ik wil dat alternatieve genezers de plicht krijgen zich ervan te
vergewissen wat de officiele diagnose is. Ook bij vage klachten moeten ze
contact zoeken met de arts van de patient. Hoe dat precies gaat werken, weet ik
nog niet maar dat het af en toe wellicht problemen op kan leveren, vind ik geen
reden om het niet te regelen. Alleen voorlichten helpt niet. Je moet meer doen,
grenzen trekken, zeggen: tot hier en niet verder, anders grijp ik in.'

Staat u zoveel sterker met de maatregelen die u voorstelt? Bij de vervolging van
alternatieve behandelaars blijft u afhankelijk van het OM. 'Aanpassing van de
wet kan tot gevolg hebben dat behandelaars makkelijker te vervolgen zijn. Nu
moet worden aangetoond dat ze de patient schade hebben toegebracht of, nog
moeilijker, dat er een aanmerkelijke kans op schade is, en dat is lastig. De
omweg via het strafrecht blijft een manco. Onze bevoegdheden eindigen bij het
tuchtrecht en dat is op de alternatieve genezers niet van toepassing. We kunnen
alleen maar zaken aandragen bij het OM en hopen dat er iets mee gebeurt.

'We merken echter dat medische zaken geen hoge prioriteit hebben. Die worden
vaak geseponeerd, onder meer vanwege gebrek aan bewijs. Wij zouden graag zien
dat het OM vaker en eerder optreedt, voordat ernstige schade aan een patient is
toegebracht. Die duizend tot tweeduizend doden door regulier medisch falen, daar
kun je helaas niets meer aan doen. Daarom hameren we op actieve preventie. Maar
als een alternatief genezer de titel arts misbruikt en daarvoor wordt vervolgd,
geef je een duidelijk signaal af.'

Wat kunt u doen om uw zaken hoger op het prioriteitenlijstje te krijgen? 'Dit
rapport moet daarbij helpen. Deze zaak staat symbool voor zoveel meer gevallen
waarin we het onrecht niet zo duidelijk kunnen aantonen.'

In de zaak Millecam speelt ook een arts een rol die al twee keer is geschorst en
zich nu op het alternatieve pad heeft begeven. Waarom wordt zo'n arts niet
steviger door de Inspectie gecontroleerd? 'Sinds een paar jaar valt het register
niet meer onder onze verantwoordelijkheid. Artsen ontvangen na een
tuchtmaatregel een briefje van de directeur van het register waarin hen wordt
meegedeeld dat ze zijn geschorst of een aantekening achter hun naam krijgen.
Onze bemoeienis daarmee was lange tijd marginaal, maar dat is veranderd. Alle
gestrafte artsen ontvangen voortaan een brief van ons waarin we aangeven wat de
gevolgen van de maatregel zijn en hoe we ze in de gaten houden. We lichten
eventueel ook de instelling in waar ze werken. Deze maand hebben we nog twee
tandartsenpraktijken gesloten die ondanks een tuchtmaatregel gewoon open waren
gebleven.'

Moeten we nu alle alternatieve behandelaars wantrouwen? 'Het overgrote deel van
de genezers doet geen kwaad. Ik hoop vooral dat deze zaak een voorbeeldfunctie
heeft. Dat alternatieve beroepsbeoefenaren zich zullen beraden op hun rol en
patienten minder snel alles geloven wat ze in het alternatieve circuit te horen
krijgen. Ik wil niet tornen aan de keuzevrijheid van de patient, maar aan de
vrijheid van de alternatieve sector. De norm die voor iedereen zou moeten gelden
is: altijd kiezen voor de best bewezen behandeling.'

Probleem is dat veel alternatieve behandelaars ervan overtuigd zijn dat hun
methode de beste is. 'We richten ons op gezondheidszorg die is gebaseerd op rede
en bewijs. Wij beoordelen behandelaars op hun handelen en niet op de wijze
waarop ze vanuit de kosmos worden aangeblazen. Daar waar rede en bewijs niet
bestaan en plaatsmaken voor geloof, hoop en vertrouwen, is de discussie
gesloten. Alternatieve genezers past bescheidenheid.'

Herre Kingma 1948 Geboren in Goes 1974 Artsexamen, Rijksuniversiteit Groningen
1978 Promoveert tot doctor in de geneeskunde (farmacologie) 1978-1983 Opleiding
tot cardioloog 1997 Hoogleraar Rijksuniversiteit Groningen 1995-1996 (Laatste)
voorzitter Landelijke Specialisten Vereniging 1995-1997 Voorzitter en
mede-oprichter Orde van Medisch Specialisten 1995-1997 Bestuurslid Koninklijke
Nederlandse Maatschappij voor de Geneeskunst (KNMG) 2000 -heden
Inspecteur-generaal voor de Gezondheidszorg Kingma publiceerde veelvuldig in
internationale tijdschriften op het gebied van de cardiologie, klinische
farmacologie en specialistische gezondheidszorg.

'Dit kan ons allemaal overkomen, dit heeft niets met intelligentie te maken.'
FOTO GUUS DUBBELMAN - DE VOLKSKRANT

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              108 of 125 DOCUMENTS

                                 de Volkskrant

                               February 17, 2004

'Wat is 't goud dat we hier allemoal zijn' ; I Tweede Kamer doet Veenkolonien
aan in kader van nieuwe aanpak

BYLINE: VAN ONZE VERSLAGGEEFSTER GRETA RIEMERSMA

SECTION: Binnenland; Pg. 3

LENGTH: 753 words

DATELINE: VEENDAM


Zou de kloof tussen bevolking en politiek versmallen als de Tweede Kamer eens
buiten Den Haag vergadert? Gisteren beleefden de Veenkolonien in het noorden de
primeur.

Sommige Tweede-Kamerleden zijn maandag in het Groningse Veendam een beetje raar
geworden. De Kamer vergaderde voor het eerst in zijn geschiedenis buiten Den
Haag en gunde Veendam daarvoor de primeur. Meteen begonnen Kamerleden over hun
jeugd in Groningen of zelfs de Achterhoek. Schreijer-Pierik (CDA) vertelde dat
ze boerin was geweest en Snijder van de VVD praatte Gronings: 'Wat is 't goud
dat we hier allemoal zijn.'

Het is de vraag wie gisteren het meest uitgelaten was: de plaatselijke bevolking
die in groten getale, keurig in het pak, was toegestroomd, of de Kamer die nu
eens niet in het Kamergebouw hoefde te vergaderen. Een serieus resultaat had het
debat: aan de Rijksuniversiteit Groningen en de Landbouwuniversiteit Wageningen
komt een Mansholt Leerstoel, voor een tot anderhalve dag in de week, betaald
door het ministerie van Landbouw.

In beginsel was de Kamervergadering in Veendam ook een serieuze zaak. Op de
agenda stonden de Drents-Groningse Veenkolonien, ruwweg het gebied tussen
Hoogezand in Groningen en Klazienaveen in Drenthe. Er wonen zo'n 200 duizend
mensen en hun inkomen is gemiddeld 11 procent lager dan het landelijk
gemiddelde. De vaste Kamercommissie voor Landbouw en die voor Economische Zaken
zouden bekijken hoe de achterstand kan worden weggewerkt.

Het idee om de problematiek te bespreken midden in het gebied zelf, kwam van
PvdA-Kamerlid Waalkens. Deze boer uit het Oost-Groningse Finsterwolde verruilde
in 1998 de tractor voor een Kamerlidmaatschap. Toen het presidium van de Tweede
Kamer opperde dat de Kamer eens op locatie moest om dichter bij het volk te
komen, viel bij Waalkens naar eigen zeggen het kwartje. Het gebied waarover hij
zich zo veel zorgen maakt, moest als eerste in aanmerking komen.

Zo gebeurde het dat gisteren de halve Haagse Kamerorganisatie afreisde naar
Veendam. De bodes waren meegekomen, het beveiligingspersoneel, minister Veerman
van Landbouw en een tiental ambtenaren. Veendam op zijn beurt zette zijn beste
beentje voor. Voor de ramen van het kantoor van Waterschap Hunze en Aa's, waar
de vergadering plaatsvond, reed af en aan politie. De kantine was voorzien van
eten voor de gewone man/vrouw, de Kamerleden kregen een apart maal.

's Ochtends konden belangenorganisaties, bedrijven en scholen uit de
Veenkolonien hun zaak bepleiten voor de Kamerleden. Velen vertelden het aloude
verhaal: het gebied is te afhankelijk van een bron van inkomsten, de
zetmeelaardappelteelt. Deze steunt voor een groot deel op geld uit Brussel,
jaarlijks tientallen miljoenen euro's. Brussel wil deze subsidie gaan afbouwen,
et voila, er dreigt een ramp die Veermans voorganger Brinkhorst een vergelijking
deed trekken met de sluiting van de mijnen. Verder is er een gebrekkige
infrastructuur en een laag opgeleide bevolking.

Het gebied zelf kwam in 2002 met een Agenda voor de Veenkolonien, waarin tal van
ideeen worden geopperd om de regio erbovenop te helpen. De kwestie is alleen:
geld. Dus riep gisteren elke groepering, of het nu een club was voor windenergie
of mestvergisting, naast aandacht om geld.

Minister Veerman deed niets anders dan bevestigen wat hij al had toegezegd. De
Veenkolonien krijgen in 2004 vier miljoen euro voor plattelandsbeleid. Bovendien
ontvangen ze 2,3 miljoen euro voor melkveehouderij zodat de monocultuur van
aardappelteelt wordt doorbroken. Hij zegde verder alleen de Mansholt Leerstoel
toe, genoemd naar de legendarische landbouwpoliticus Sicco Mansholt, die hij
persoonlijk heeft gekend.

Wat nu de meerwaarde was van deze vergadering buiten Den Haag? Veerman, na
afloop: 'Het publiek kan eens zien hoe het gaat in Den Haag.' Hij weet dat hij
niet met een echt nieuwe boodschap naar Veendam is gekomen. 'Maar je kunt alles
nog eens uitleggen. En als je alleen maar mag komen als je geld meebrengt, wordt
het een beetje een raar circus.'

Ali Edelenbosch, Drents gedeputeerde en lid van de Stuurgroep voor de
Veenkolonien, is allang blij. Voorheen moesten de Veenkolonien naar Den Haag
afreizen, vandaag kwam Den Haag naar de Veenkolonien. 'Er is een deur
opengezet', concludeert ze. En dan is het borreltijd. Zelfs Kamervoorzitter
Weisglas is intussen gearriveerd.

Publiek volgt in Veendam een vergadering van twee Kamercommissies, die rechts
achter de vierkante ramen beraadslagen. FOTO HARRY COCK - DE VOLKSKRANT

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              109 of 125 DOCUMENTS

                                 de Volkskrant

                               February 17, 2004

Leren verliezen, anders wacht de afgrond ; I Italie windt zich op over de dood
van Marco Pantani. Moord, zeggen zijn landgenoten. Maar doet dat er eigenlijk
iets toe? 'De sleutel is het moeten winnen, niet het wi'llen winnen'

BYLINE: VAN ONZE VERSLAGGEEFSTER MARIJE RANDEWIJK

SECTION: Sport; Pg. 19

LENGTH: 731 words

DATELINE: AMSTERDAM


Marco Pantani kampte voor zijn dood met ernstige depressies. In het peloton was
hij lang niet de enige. Renners wi'llen niet meer winnen, ze moeten winnen.

Het waren de dopingjagers en anders toch zeker de media. Ze hebben hem
opgejaagd, neergeknuppeld en vervolgens voor dood achtergelaten in een
hotelkamer in Rimini. Dit was geen zelfmoord, dit was moord!

Italie zocht gisteren, enigszins bekomen van de schok, een zondebok voor de dood
van troetelkind Marco Pantani en koos voor de voor de hand liggende oplossing.

De nuance, aangebracht door Giuseppe Fortuni die de autopsie verrichtte, werd
niet gehoord. De professor maakte gisteren bekend dat de renner is overleden aan
de gevolgen van een hartstilstand die werd veroorzaakt door een opeenhoping van
vocht in de hersenen. Meer wilde hij er niet over kwijt.

Maar wel of geen zelfmoord, doet dat er eigenlijk iets toe? Wat van Pantani zal
beklijven, is het beeld van een paranoi&uml;de sportman die aan het einde van
zijn loopbaan zichzelf niet meer was. Il Pirata voelde zich door iedereen
verraden. 'Niemand begreep mij, zelfs mijn familie niet, Ze wilden alleen mij
straffen', waren de wanhoopskreten die op notitievelletjes in zijn hotelkamer
werden gevonden. De enige vraag die dat beeld nog oproept is hoe het zover heeft
kunnen komen met een jonge sportman?

Sterk zijn de benen die de roem kunnen dragen, wordt gezegd. Hugo Koblet, Luis
Ocana, Detlev Macha, Thierry Claveyrolat en Janus Kuum zijn vijf renners van wie
bekend is dat ze de hand aan zichzelf sloegen. Rene Pottier deed het al in 1907
en Odile Defraeye dronk zichzelf dood.

Het lijstje met renners dat met psychische problemen kampte, was ook al
indrukwekkend. Het wordt echter in hoger tempo met nieuwe namen aangevuld dan
vroeger. Jan Ullrich en Frank Vandenbroucke zijn twee renners die werden of
worden behandeld vanwege hun depressiviteit. Pantani en Jose Maria Jimenez zijn
voorbeelden van sporters die hun psychische problemen nooit te boven kwamen.
'Het halve peloton zit aan de Prozac (een antidepressiva, red)', zei de
Belgische renner Hans De Clercq vorig jaar in De Morgen.

Hoe kan de gewone man iets begrijpen van de druk en de stress waar een sporter
dagelijks mee om dient te gaan? Jef Brouwers stond de afgelopen vier jaar Frank
Vandenbroucke bij. De sleutel is het moeten winnen, niet het wi'llen winnen,
zegt de Belgische psycholoog. Gewoon meerijden kunnen ze niet. Overal gaan ze
tot het uiterste.

Het is moeilijk om ze van die gedachte af te helpen. Zo probeerde Vandenbroucke
in de Ronde van Qatar onlangs een rit te winnen, tegen Brouwers' advies in.
'Frank was er fier op dat hij de eerste was van de niet-spurters. Zot gewoon. In
Qatar moet hij zich koest houden.'

VdB zou geleerd moeten hebben van vorig jaar toen hij in het voorjaar 'de ziel
uit het lijf reed'. En zonder ziel kon hij de rest van het seizoen niet fietsen.
'Vandenbrouckeverdween vorig jaar uit het peloton zoals Pantani, alleen is hij
in onze armen gelopen.'

De psycholoog ving de renner op, zoals hij vier jaar geleden ook deed. De
Belgische glamourboy heeft toen het zwarte gat gezien, zat aan de grond en dicht
tegen een 'situatie van zelfmoord' aan. 'Het is de ongelooflijke strijd tegen
het winnen, de pijn van het zijn', zegt Brouwers. 'Frank voert een strijd met
zichzelf, hij moet structuur aanbrengen in zichzelf. Hij moet leren omgaan met
het onvermijdelijke: de nederlaag.'

Wie daar niet in slaagt, tuimelt de afgrond in. Pantani is daar het schrijnende
voorbeeld van. Volgens Brouwers leven we in een wegwerpmaatschappij. Wie eens is
weggeworpen, blijft weggeworpen. De druk en de stress worden alleen maar groter,
verwacht hij. 'Karel van Wijnendaele schreef dat wielrenners de dwangarbeiders
van de weg zijn. Inmiddels zijn wielrenners de dwangarbeiders van de tv
geworden.'

Het grootste probleem is volgens hem dat de sport wordt gerund door ex-sporters.
'Sportbestuurders zijn ex-wielrenners die hun invoelingsvermogen verwarren met
professionele mentale begeleiding. Ze zeggen: de pastoor moet met mij niet over
seks spreken, want wat kan die ervan weten als hij er zelf niet aan doet.'

Hij pleit voor een professionalisering van de mentale begeleiding. Gebeurt dat
niet, dan zal de sport meer slachtoffers maken. Want Prozac verzacht de pijn,
tijdelijk. Het stilt de honger naar het winnen niet.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              110 of 125 DOCUMENTS

                                 de Volkskrant

                               February 13, 2004

'De katten gestolen? Nounounou' ; Balkenende brengt normen- en waardendebat naar
de gewone man

BYLINE: VAN ONZE VERSLAGGEVER RAOUL DU PRE

SECTION: Binnenland; Pg. 3

LENGTH: 482 words

DATELINE: DEN HAAG


Het is tijd het normen- en waardendebat uit de abstracte sfeer te halen, meent
de premier. Daarom trekt hij naar een Haagse wijk, waar onder meer een Buurt
Interventie Team actief is. 'Heel mooi', vindt Balkenende.

De minister-president heeft een goede plek uitgekozen voor het startschot van
zijn nieuwste normen- en waardencampagne. Dat wordt hem donderdagmiddag al
duidelijk bij binnenkomst in het Haagse wijkcentrum Morgenstond.

'Hallo, heeft u hier in de buurt veel overlast van criminaliteit?', vraagt hij
aan de eerste de beste bejaarde buurtbewoonster die hem de hand komt schudden.

'Nou en of', zegt zij, 'laatst nog hebben ze m'n katten gejat.' Daar kijkt Jan
Peter Balkenende even van op. 'Aha. Nounounou zeg. Als zelfs de katten al
gestolen worden, dan zijn we toch wel heel diep gezonken!' En weg is hij, op
naar de volgende Hagenaar met klachten over de buurtverpaupering.

Het is een belangrijk werkbezoek voor de premier. Ruim anderhalf jaar na zijn
aantreden acht hij het de hoogste tijd het door hem zo vurig gewenste nationale
normen- en waardendebat te verplaatsen van de ministerraad en de Haagse
ministeries naar 'de gewone mensen' in het hele land. 'Want het moet geen
abstracte politieke discussie zijn.'

Daarom opent hij donderdag vanuit het buurtcentrum Morgenstond, midden in de
gelijknamige wijk, een internetsite: zestienmiljoenmensen.nl. Het moet de
normen- en waardensite van de premier worden.

Vol met mooie projecten en 'steengoede verhalen' van mensen die opvallend goed
gedrag vertonen en zodoende de rest van het land tot voorbeeld kunnen dienen.

Buurtcentrum Morgenstond, niet ver verwijderd van de school waar vorige maand
een leraar werd vermoord, staat zelf ook al op de site. Ze hebben er namelijk
net een groep van zeventien buurtbewoners getraind voor het Buurt Interventie
Team (BIT). Het idee is dat zij de wijk leefbaarder gaan maken: minder
zwerfvuil, minder vandalisme, minder geweld.

Een paar keer per week maakt het team een ronde door de buurt, spreekt
medebewoners aan op hun gedrag en grijpt in voordat ruzies escaleren. 'Heel
mooi', zegt de premier, die de deelnemers een certificaat uitreikt als dank voor
hun initiatief. 'Dit is nou precies wat ik bedoel als ik het heb over normen en
waarden.'

Balkenende verwacht veel van zijn nieuwe project, waarvoor hij 750 duizend euro
per jaar uittrekt. 'Ik hoop dat het debat nu van onderaf op gang komt.'

En dat is ook precies de reden waarom hij eigenlijk niet wil reageren op de
stelling waarmee de site donderdag opent: films met seks en geweld moeten achter
de decoder.

'De mensen kunnen stemmen. Ik ben benieuwd naar de uitkomst. Daarbij maak ik me
natuurlijk wel zorgen dat alles maar lijkt te kunnen, qua seks en geweld,
terwijl we weten dat het niet goed is voor jongeren. Maar laat ik nou eens niet
meteen met mijn eigen mening beginnen.'

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              111 of 125 DOCUMENTS

                                 de Volkskrant

                               February 12, 2004

Maas en mensen deelt een harp uit aan Frans Bauer

BYLINE: CORNALD MAAS

SECTION: Dag in Dag uit; Pg. 22

LENGTH: 607 words


Frans Bauer had alles al. Dus daar kon best nog een Gouden Harp bij. Want wat
evident succesvol is, wordt in het hedendaagse Nederland meestal ook nog wel
door kwaliteitskenners voorbehoudsloos bejubeld. Hoewel succes en kwaliteit
elkaar niet hoeven uit te sluiten, natuurlijk.

'Hij is dan wel populair bij een grote groep Nederlanders maar heus niet bij
iedereen', zei Radio 2-zendercoordinator Kees Toering in NRC Handelsblad.
Dinsdagavond zegt hij, in theater 't Spant te Bussum: 'Bauer is goed in zijn
genre. En hij heeft het allemaal op eigen kracht gedaan.' De feestvreugde mag
niet worden bedorven, immers. En het feest begint, met optredens van
uiteenlopende laureaten als de energieke powerrockformatie Peter Pan Speedrock,
singer en songwriter Spinvis, hiphop-en soultalent Tasha's World en Trijntje
Oosterhuis. Niet voor niks zei Conamus-directeur Jerney Kaagman vooraf: 't Is
van links naar rechts, 't is een heel mooi palet.'

Maar de uitsmijter is toch echt Frans Bauer. Zijn liedjesschrijver Emile
Hartkamp reikt de prijs uit, en die steekt niet onder stoelen of banken wat ook
mooi meegenomen is: 'Jongen, wat doe je veel mensen plezier - en mij natuurlijk
ook, met de Buma/Stemra.'

Bauer-logica, in het Bauerdankwoord: 'Wat weet Emile niet uit m'n leven. Da's
best heel veel. Gewoon alles.'

Bauer-primeurtje: 'En we worden ook nog 'ns voor de derde keer ouders!' En hij
dankt zijn vader, laat weten dat zijn moeder altijd als eerste een nieuwe opname
hoort, haalt zijn vrouw Mariska het podium op, en zingt, met een stem die het
niet haalt bij die van de voor hem optredende Trijntje Oosterhuis, Ga niet weg.
Tekstdichter Jan Boerstoel plukt onophoudelijk aan zijn snor. Dan volgt, tot
besluit, ook nog het onvermijdelijke Heb je even voor mij, Neerlands nieuwe
nationale hymne, en de zaal gaat op commando uit zijn dak, en alle Nederlandse
tekstdichters en componisten deinen staande mee - want wee je gebeente als je
blijft zitten.

Wijsheid waar wij ons aan laven: dat Frans zo gewoon is gebleven. Emile Hartkamp
zei het ook al: 'Ik vind dat we ons eigenlijk een beetje moeten schamen dat
gewoon begint op te vallen in Nederland.' Misschien is Frans Bauer wel de
doorsnee Big-Brother-Bekende-Nederlander die we af en toe allemaal willen zijn.
Blijft het intussen toch op zijn minst opvallend dat zo'n gewone Nederlander met
alle geweld zijn prive-leven, in een real life-reeks, met de ganse natie delen
wil.

Direct na afloop van het Harpen Gala wordt Bauer, samen met collega Gouden
Harp-winnaar Hans Dorrestijn gei&uml;nterviewd door de radio. Zijn vrouw Mariska
poseert gewillig voor fotografen. En iedereen vermaakt zich - ook presentatrice
Vivian Boelen die tot haar verrassing een cameraploeg op zich af krijgt. Geen
misbaar is er over de grap van een van de muzikanten van de in Duitsland zeer
populaire band Within Temptation, die in zijn dankwoord voor de Conamus
Exportprijs 2003 verklaarde hoe je beroemd wordt in het buitenland: 'Als je iets
wilt bereiken moet je eerst je buren veroveren - zo dachten zij er vijftig jaar
geleden ook over.'

Franske zou zo'n opmerking nou nooit maken. Gezelligheid kent geen tijd. Zijn
succes gaat ons allemaal aan, en is - als we niet uitkijken - zelfs de norm.

Gelukkig blijven in theater 't Spant sommige dingen toch bij het oude.

Ad Visser gaat in conclaaf met Peter Koelewijn. Chiel Montagne heeft de regenjas
losjes over de rechterschouder gedrapeerd. En de Nissan van Hans van Hemert, zo
meldt een voice-over, dreigt te worden weggesleept.

Frans Bauer (op de achtergrond): 'We worden voor de derde keer ouders!' FOTO
KICK SMEETS

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              112 of 125 DOCUMENTS

                                 de Volkskrant

                               February 11, 2004

Mag ik u vragen?

BYLINE: FRANK POORTHUIS

SECTION: Binnenland; Pg. 2

LENGTH: 603 words


'Waar is onze petitie?' CDA-Kamerlid Mirjam Sterk schiet LPF-collega Margot
Kraneveldt aan. Ze weten het even niet en kijken reikhalzend de ontvangsthal van
de Tweede Kamer rond, die een onordelijk aanzicht van groepjes mensen biedt.
Waar is hun Kamercommissie? Alleen voor ingewijden zijn de samenscholingen in de
hal te onderscheiden in Kamerleden (zonder jas) en gewone burgers met een missie
(meestal met de jas over hun arm). Soms hebben de jasdragers al weken geleden
belet gevraagd bij de Kamer, in lange vergaderingen hun eisen en verlangens op
papier gezet om die nu eindelijk in de vorm van een petitie, een brandbrief of
een nota aan te bieden (141 vorig jaar). Ze pleiten voor of tegen de
mensenrechten in Rwanda, subsidiering van het onderwijs in allochtone levende
talen, de positie van het kind of belasting op schone auto's. 'Ik doe een
dringend beroep op u', klinkt het. 'Mag ik u vragen om extra aandacht voor dit
grote probleem?'

Wat antwoorden de voorzitters van de Kamercommissies op deze dwingende
pleidooien? Clemens Cornielje (VVD) van de onderwijscommissie: 'Ik dank u
hartelijk voor deze petitie. Ik constateer dat de lobby is ingezet. Ik zeg u
nogmaals dank.'

Henk de Haan (CDA) namens de buitenland-collega's: 'We nemen uw nota mee in onze
vergadering. Daar kunt u zeker van zijn.' Meenemen? Zal dat verandering brengen
in de zorgelijke situatie in Rwanda, vragen we petitieaanbieder Erik Laan? 'Niet
zoveel natuurlijk. Maar wat kunnen we anders doen?'

Vragenuurtje

GroenLinks-Kamerlid Marijke Vos las vrijdagmorgen in het Algemeen Dagblad het
verontrustende bericht dat minister Donner gevangenissen wilde inrichten in
leegstaaande torenflats. 'Een belachelijk voorstel', aldus Vos. Ze belde haar
voorlichter, die bij de griffie van de Tweede Kamer vastlegde dat de geachte
afgevaardigde mondelinge vragen aan de minister wilde stellen in het dinsdagse
vragenuurtje. Zaterdagmorgen was PvdA-collega Khadija Arib 'zeer verbaasd' over
een zorgwekkende artikel over donortransplanties in NRC. Ze mailde zelf naar de
griffie om zich aan te melden.

Het was een uitzonderlijk rustig vragenweekje. Gewoonlijk liggen op
dinsdagmorgen bij Kamervoorzitter Weisglas minstens tien, twaalf verzoeken voor
een mondelinge confrontatie met een minister. Op maandagochtend , twaalf uur
stipt, waarschuwt de griffie de betreffende ministeries dat hun minister
mogelijk de klos is. . Omdat de Kamerleden alleen het onderwerp hoeven aan te
geven, gaat vervolgens een aantal ambtenaren aan het werk om zich in de
afgevaardigden in te leven. Wat zouden ze kunnen vragen en belangrijker: wat
moet het antwoord van de minister daarop zijn? Zo kan het gebeuren dat op
ettelijke ministeries een pittig lijstje met virtuele vragen en antwoorden voor
de minister klaar ligt. En dan is het afwachten wat Kamervoorzitter Frans
Weisglas doet. Want hij maakt er steeds meer een gewoonte van om flink te wieden
in de aanvragen. . Dinsdag wees hij, hoewel er maar twee aanvragen lagen, Vos'
verzoek af. Zij kan haar zaak later deze week met de minister bespreken. Alleen
de ambtenaar die zich in Arib en minister Hoogevorst van Volksgezondheid had
ingeleefd, kon derhalve zijn pennenvruchten geopenbaard zien.

In de Kamer zelf was daar overigens nauwelijks aandacht voor. . Slechts veertig
van de 150 Kamerleden waren tijdens het vragenuurtje in de zaal en als er vier
opletten, was het veel. De rest was veel te druk met ander papierwerk en
natuurlijk de felicitaties aan PvdA-leider Wouter Bos, die vorige week zijn
steentje heeft bijgedragen aan de geboortegolf die in de Kamerbankjes heerst.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              113 of 125 DOCUMENTS

                                 de Volkskrant

                                February 9, 2004

Een dagje darten met de vedetten ; Uniek sfeertje in Veldhoven bij het Dutch
Open

BYLINE: DOOR PETER DE GRAAF

SECTION: Sport; Pg. 22

LENGTH: 944 words


3570 Mannen en 578 vrouwen streden de afgelopen dagen om de titels tijdens het
Dutch Open Darts in Veldhoven. Vedetten versus kroegtijgers. 'Ik stond te shaken
op mijn benen, zo zenuwachtig was ik.'

'e Barney, effe op de foto?', vraagt een gezette 'Hvrouw. En daar staat Raymond
van Barneveld weer, bezweet voorhoofd, nat blauw overhemd, arm in arm met een
onbekende fan, grijnzend in de zoveelste lens die op hem gericht wordt. Dertig
meter verderop staat Peter Manley zoenend met een andere fan voor een van 154
dartsborden, ook al voor de foto.

'Die grote spelers vinden het sfeertje hier heerlijk', beweert Hans Senders van
de Nederlandse Darts Federatie. 'Ze worden als helden vereerd. Maar eens waren
ze ook maar gewone jongens.'

'Alle grootheden komen hier. Je ziet ze gooien, ze lopen hier zomaar wat rond en
je kunt met ze op de foto. Daar kom je voor. Je komt hier niet met de illusie
dat je het toernooi kunt winnen', zegt Monique Klip uit Zevenaar.

En als je geluk hebt, loot je als eenvoudige cafedarter zomaar tegen zo'n
grootheid. Dat overkwam Monique (stamlokaal: Hof van Giesbeek) dus. Na twee
gewonnen partijen moest ze tegen Trina Gulliver, nummer een van de wereld bij de
vrouwen.

'Ik stond te shaken op mijn benen, zo zenuwachtig was ik. Je gooit niet tegen
een persoon, maar tegen een naam. Maar Trina gaf me gewoon een hand en zei:
goeie partij, bedankt.'

In minder dan tien minuten was de wedstrijd ('best of five legs') afgelopen. 'Ik
gooide nog geen deuk in een pakje boter. Maar het is toch leuk om tegen zo'n
vedette te spelen. Eigenlijk weet je vantevoren al dat je weg bent', aldus
Monique.

De Dutch Open Darts 2004 is het grootste dartstoernooi ter wereld. 3570 Mannen
en 578 vrouwen gooien voor de titels volgens een knockoutsysteem. Vooral vrijdag
en zaterdag is de grote zaal van congrescentrum Koningshof in Veldhoven
afgeladen met spelers en kijkers. Duizenden pijltjes suizen in de richting van
de 154 dartsborden, het ene wat beter gemikt dan het andere.

Maar het is bovenal een feest, met veel bier, gerook en geschreeuw. 'Ik zal je
eerlijk zeggen', vertelt Anne van de Wetering uit Oud-Beijerland, die net in de
grote biertent 'zes of meer' pints achter de kiezen heeft.

'Barney kan wel zeggen dat het een sport is. Maar het blijft vooral een drank-en
kroeggebeuren. En het is gewoon een heel leuk spelletje.'

Van de Wetering is na drie ronden uitgespeeld. Jammer, mompelt hij. 'Want als ik
niet was uitgeschakeld, had ik tegen Ted Hankey gemoeten. Dat is natuurlijk het
leukste van dit toernooi. Dat heel Nederland tegen zo'n vedette kan loten.'

Na de uitschakeling is het feest niet voorbij. Integendeel, dan begint het pas.
'Lekker feesten met je vrienden en kijken naar de jongens die nog moeten. Het is
een grote familie. We stonden net met wel duizend man in die tent. Iedereen
drinken, maar er gebeurt niks, zelfs niet als je iemands glas omstoot. In de
Arena zou het meteen knokken zijn.'

De bierbuik is prominent aanwezig in de overvolle speelzaal, die ondanks het
rookverbod gehuld is in een grijzige wolk. De meeste spelers dragen fel
gekleurde, kortgemouwde blouses met de naam van het cafe of een andere sponsor.

Een verkoper biedt 'unieke flights met jouw eigen naam' aan: 'Origineel, en
klaar terwijl je dart.' In de gang staan twee Barney Mania-gokautomaten. SBS6
draait opnamen bij de hoofdbanen, waar de vedettes mogen opdraven. De gesprekken
gaan over 'de eerste leg speelde ik onwijs goed' en 'in de vierde leg heb ik het
verknald'. Talloze cijfers vliegen door de zaal, waaronder natuurlijk ook het
gevleugelde 'one hundred and eighty!' Laatste nieuws: Co Stompe ligt eruit,
verloren van een Belg.

De Koningshof heeft zijn keuken aangepast aan het publiek en biedt elke dag een
nieuw buffet voor de darters. Donderdag is er een 'spare ribs en hamburger
buffet', vrijdag een 'bami, nasi, sate buffet' en zaterdag een 'shoarma en kebab
buffet'. Het glas wijn van de congresserende zakenman is ingeruild voor de pul
bier van de gewone man.

'Darts is laagdrempelig', meent Senders van de Nederlandse Darts Federatie.
'Iedereen kan het beoefenen in de kroeg. Vooral sinds het succes van Barney is
er een soort dartshype ontstaan. Ook de Dutch Open, die nu zijn 26ste officiele
editie beleeft, is steeds groter gegroeid.'

Voor de meeste deelnemers is meedoenbelangrijker dan winnen. Het is een
weekendje uit, een beetje spelen, flink feesten en naar de wereldtop kijken. Het
toernooi telt mee voor de wereldranking, waardoor ook de meeste toppers naar
Veldhoven zijn gekomen.

Toch is er een grote afwezige: regerend wereldkampioen Andy Fordham. De
kolossale kastelein uit Kent (gewicht plusminus 200 kilo) zakte vorige week in
elkaar tijdens een demonstratiewedstrijd op Ameland. 'The Viking' werd met
benauwdheidsverschijnselen afgevoerd per ambulance. De volgende dag kon hij
weliswaar al met de boot naar Engeland terugkeren, maar op doktersadvies zegde
hij af voor de Dutch Open in Veldhoven. 'Heel jammer. Ik denk dat hij overbelast
is geraakt door alle demo's', merkt Senders op.

In de speelzaal is Vincent Geurts al na een ronde uitgeschakeld, tegen 'een hele
jonge jongen'. De ongelukkige speler van dartcafe de Twister uit Dieren: 'Dat
gozertje is echt goed. Die begon met twaalf pijltjes, uit. 140-60-180-121-uit.
Ik had geen schijn van kans.'

Zijn maatje Frans Roos uit Zevenaar heeft op de speelsheets gezien dat hij na
drie gewonnen potten Steve Coote, ook al zo'n kanjer, kan treffen. 'Dat is wel
een stimulans om er extra tegenaan te gaan. Maar ja, voor je het weet verlies je
in de eerste ronde al van Jan uit Amsterdam.'

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              114 of 125 DOCUMENTS

                                 de Volkskrant

                                January 31, 2004

Broederliefde in Glasgow

BYLINE: DOOR ROBERT MISSET

SECTION: Sport; Pg. 37

LENGTH: 1862 words


Na bijna vier jaar worden Frank en Ronald de Boer herenigd bij Glasgow Rangers.
Via Schotland naar het EK in Portugal is het motto van de tweeling. Maar de
kritiek deed pijn. 'Ik werd afgeschilderd als een oude man, die maar beter kan
oprotten', zegt Frank de Boer.

Het is grauw en miezerig in Glasgow, zelfs op het door heuvels omringde Murray
Park, het trainingscomplex van Glasgow Rangers. Rillend van de kou loopt Frank
de Boer naar de spelerslounge, dit gure klimaat is hij niet meer gewend. Toch
zal de 33-jarige verdediger zich bevrijd voelen, als hij morgen zijn debuut
maakt voor The Blues in de 'kleine derby' tegen Partick Thistle, de derde club
van Glasgow.

In de Schotse hoofdstad vindt tevens een Hollandse familiereuenie plaats, want
voor het eerst sinds mei 2000 in Barcelona spelen Frank en Ronald de Boer weer
voor dezelfde club. 'Voor onze ouders moet het heel speciaal zijn om hun zonen
nu samen in Glasgow te zien spelen', zegt Frank de Boer. 'Ik geloof in
lotsbestemming, het heeft zo moeten zijn. Ronald speelde vorige week zijn eerste
wedstrijd na zijn knieoperatie. Hij is net op tijd terug, zodat we morgen tegen
Partick Thistle weer samen kunnen spelen.'

Tweelingbroer Ronald de Boer: 'Ik had vijf maanden aan de kant gestaan, ik wist
niet wat ik kon verwachten. Maar ik kreeg een staande ovatie van het publiek, de
rillingen liepen over mijn rug. Dan weet je weer hoe bijzonder het is om voor
Glasgow Rangers te spelen. Ik hoop dat Frank net zo'n warm onthaal krijgt van
onze supporters als ik.'

Rob Cohen pinkte al een traantje weg, toen zijn schoonzoon Ronald tegen
Livingston zijn rentree maakte. Morgen vreest de zaakwaarnemer van de 'Boertjes'
het in het Firhill-stadion van Partick Thistle zeker niet droog te kunnen
houden. De onverwachte hereniging van de Noord-Hollandse tweeling is volgens
Cohen 'een daad van pure broederliefde'. Toen Frank bij Galatasaray op dood
spoor raakte, meldde broer Ronald zich meteen bij Rangersmanager Alex McLeish.

Frank: 'Ik had een goed gesprek gehad met de voorzitter van Galatasaray, waarin
hij me uitlegde dat ik na de winterstop op de bank zou beginnen. De club wilde
de jeugd een kans geven, maar trainerFatih Terim nam me niet eens mee naar het
trainingskamp in Antalya. Hij vertelde aan iedereen dat ik geblesseerd was,
terwijl dat volslagen nonsens was. Het signaal was duidelijk, de club wilde van
me af.

'In alle Turkse kranten stond dat ik naar Perugia zou vertrekken, want
Galatasaray bleek inderdaad al contact te hebben gehad met die club. Alsof ik
stond te dansen van vreugde bij de gedachte dat ik bij een degradatiekandidaat
in de Italiaanse Serie A kon spelen. Die competitie heeft me nooit aangetrokken.
Ik had in Istanbul weer eens met vier reserves getraind, toen Ronald me vertelde
dat Glasgow Rangers interesse had.'

Ronald belde zijn broer op het juiste moment, alsof de eeneii&uml;ge tweeling
telepathisch contact had. Frank: 'Ik hoef alleen de stem van Ronald te horen om
te weten hoe het met hem gaat.' Ronald, lachend: 'En ik hoorde aan de stem van
Frank dat het niet lekker ging. Sentimenten tellen niet in het voetbal. Het is
niet zo dat ik bij Glasgow Rangers mijn broertje heb binnengehaald. Ik heb me
hard gemaakt voor de verdediger Frank de Boer, omdat we zo'n speler goed kunnen
gebruiken. Gelukkig reageerde manager McLeish enthousiast en kon Frank meteen
komen.'

Voor Frank durft Ronald altijd zijn nek uit te steken, hoewel hij ook met
kritiek werd geconfronteerd. 'Sommige mensen vroegen zich af waarom Rangers een
oude verdediger aantrok, die de doorstroming van de jeugd blokkeerde. Maar Frank
kan de jonge spelers juist veel leren. Voor ons zijn slechts twee bekers te
winnen, want Rangers wordt alleen nog kampioen als Celtic de titel weggooit.
Frank kan de ploeg helpen tenminste een prijs te winnen. En als we met hem een
Old Firm tegen Celtic kunnen winnen, is alles goed.'

Al die zakelijke overwegingen speelden geen rol, toen Frank de Boer op Murray
Park zijn eerste training afwerkte. Ronald: 'Natuurlijk hoopte ik dat mijn broer
meteen iets zou laten zien. Ik was als een kind zo blij met zijn eerste goede
pass. Ik merkte bij mijn medespelers dat het respect voor Frank overheerste. Er
komt toch iemand binnen die veel heeft bereikt in zijn carriere, ook bij Rangers
kijken de jongeren tegen hem op.'

Zo blijven de broers elkaar promoten. De ironie wil dat Barcelona zes jaar
geleden alleen Frank de Boer wilde overnemen van Ajax en niet Ronald. Frank:
'Nou ja, de toenmalige voorzitter Nunez was gek van Ronald, terwijl trainer Van
Gaal destijds niet om hem zat te springen. Hij had op die positie voldoende
alternatieven. Ik had me opgeofferd, toen Ronald naar Arsenal kon. In ruil voor
zijn vertrek zou ik twee jaar bijtekenen. Daar ging Ajax niet mee akkoord, maar
toen is het balletje wel gaan rollen.'

Ronald, grijnzend: 'Het werd tijd om iets terug te doen voor Frank.'

Het vertrek van Frank de Boer uit Istanbul heeft de kenmerken van een vlucht.
Nog langer wegkwijnen in Turkije had de toch al omstreden libero zeker zijn
plaats gekost in het Nederlands elftal. 'Geloof me, ik heb het in Istanbul echt
naar mijn zin gehad', zegt hij. 'Ik had die periode voor geen goud willen
missen. Helaas is het in sportief opzicht mislukt. Galatasaray was geen team en
ik heb natuurlijk enkele dramatische wedstrijden gespeeld.'

Frank, met een ironisch lachje: 'Uitgerekend bij het Champions League-duel met
Olympiakos zat bondscoach Dick Advocaat op de tribunes. Lekker zeg, twee keer
speel ik te zacht terug op de keeper, ben ik schuldig aan twee doelpunten voor
die Grieken. Ik kan me voorstellen dat Advocaat me niet herkende. Vlak daarvoor
was ik tegen Besiktas nog tot man van de wedstrijd uitgeroepen, na Olympiakos
ging het bergafwaarts met me.

'Mijn rode kaart tegen Trabzonspor had puur te maken met een gebrek aan
zelfvertrouwen. Ik zat niet lekker in mijn vel. De kritieken in Turkije waren
genadeloos. Dan kun je nog zo ervaren zijn, zie daar maar eens ongevoelig onder
te blijven. Maar de sfeer in de Turkse stadions is fantastisch. Duizend Turken
maken meer herrie dan honderdduizend Spanjaarden.'

Ronald: 'Frank gaat hier nog wat beleven als we tegen Celtic spelen. Tijdens de
Old Firm worden de spelers omringd door een muur van geluid.' Frank: 'Lijkt me
schitterend om mee te maken. In Spanje komen de mensen een minuut voor aanvang
binnen, in Turkije zaten de stadions vijf uur voor de wedstrijd al vol met
zingende supporters.'

Nu reist Frank de Boer door de Schotse hooglanden naar modale clubs als Hearts
of Midlothian, Dundee en Dunfermline. 'Als ik voor het geld had gekozen, zou ik
nog anderhalf jaar in Turkije zijn gebleven. Of was ik vorige zomer naar Qatar
gegaan. Maar ik wil mijn interlandcarriere per se afsluiten op het EK in
Portugal. Daar wil ik afscheid nemen van Oranje en niet tussendoor worden
afgevoerd. Advocaat zei het niet met zoveel woorden, maar hij liet wel
doorschemeren dat ik wekelijks moest voetballen. Daarom speel ik nu bijna voor
niks bij Glasgow Rangers.'

Frank de Boer liet zich na zijn eveneens gedwongen vertrek bij Barcelona al
leiden door zijn ambitiesmet het Nederlands elftal. 'Ik dacht bij Barcelona een
mondelinge overeenkomst te hebben voor een jaar, maar de directeur heeft zijn
woord gebroken.'

Kon de nieuwe trainer Frank Rijkaard niks voor hem betekenen? Frank de Boer,
minzaam: 'Wat denk jij nou? Rijkaard was met Sparta gedegradeerd en daarna uit
beeld verdwenen. Heb je dan veel te eisen als je plotseling bij een Spaanse
topclub kunt tekenen? Ik heb Frank nog wel gesproken. Hij vond het lullig dat ik
op die manier weg moest.

'We zijn bij Ajax nog teamgenoten geweest, mijn vrouw Helen kon goed opschieten
met Monique Rijkaard. Maar dan telt het verleden niet. Achter de schermen heeft
Johan Cruijff uiteraard een belangrijke rol gespeeld. Niet alleen bij de
verkiezing van de nieuwe voorzitter, maar ook bij de grote schoonmaak na het
vertrek van Van Gaal. Alles wat naar Van Gaal rook, moest wegwezen. Ik voelde de
bui al hangen, ook bij Barcelona kenden ze mijn relatie met Louis.'

Ook zijn relatie met Ajax-trainer Ronald Koeman speelde geen rol, toen hij vorig
jaar in de verleiding werd gebracht om terug te keren naar Amsterdam. 'Ik was al
bijna rond met Galatasaray, toen Koeman me belde. Ronald vertelde me eerlijk dat
ik zijn tweede keus was na Escude. Bovendien kreeg ik geen geweldige aanbieding
van Ajax. Het verschil met het salaris bij Galatasaray was enorm, toen was de
keuze niet zo moeilijk.'

Nu is geld onbelangrijk geworden, als Frank maar naar het EK in Portugal mag.
Maar zit Nederland nog te wachten op een vedette op zijn retour? Het
fluitconcert voor Frank de Boer tijdens zijn invalbeurt in de Arena tegen
Schotland was veelzeggend. 'Ik heb het niet eens gehoord. Maar het publiek heeft
zich laten bei&uml;nvloeden door de negatieve sfeer rondom het Nederlands
elftal. Ik vond het pure stemmingmakerij.

'De kritiek op ons spel was volkomen legitiem en dan mag er van mij ook op de
man worden gespeeld. Maar nu werden in sommige media randverschijnselen
opgeblazen tot hoofdoorzaken voor onze matige prestaties. Kwamen we plotseling
sjokkend het veld op, werd er schande van gesproken dat we met het vliegtuig
naar Brussel gingen om tegen Belgie te spelen.

'Er werd een vals beeld geschetst van volgevreten miljonairs, die verveeld
rondhingen in een vijfsterrenhotel, terwijl het Nederlands elftal zich sinds
mensenheugenis voorbereidt in Huis ter Duin. Door al die verhalen ging de gewone
man zich ergeren aan het Nederlands elftal, met voetbal had het niks meer te
maken. Mag Frank de Boer een tijdje uit vorm zijn? Nee dus, de zondebok was
gevonden en in Nederland praat iedereen elkaar snel na.

'Het is toch belachelijk? Vorig jaar vond iedereen het prachtig dat ik mijn
100ste interland speelde tegen Tsjechie. Nu werd ik afgeschilderd als een oude
man, die maar beter kon oprotten, omdat ik bij Galatasaray een paar keer slecht
had gespeeld.'

Ook de lofzang op de jeugd acht Frank de Boer schromelijk overdreven. 'Ik
ergerde me aan het lanceren van spelers, die hun kansen bij Oranje al hadden
verspeeld. De jonge talenten waren vorig jaar niet eens in beeld. Maar Van der
Vaart staat er nu toch in? Sneijder kwam dit seizoen net kijken, Advocaat heeft
meteen voor hem gekozen, toen hij doorbrak. Voor Robben geldt hetzelfde, ook
Bouma heeft zich ontwikkeld. Dan krijgen die jongens hun speeltijd wel. Maar
schrijf de ouderen niet meteen af.'

Verder dan het EK in Portugal kijkt Frank de Boer niet, daarom tekende hij in
Glasgow een contract voor slechts vier maanden. 'Voor mij is het EK het cruciale
meetpunt, daarna zie ik wel.'

En mijmerend: 'Misschien krijg ik in Portugal wel het signaal dat mijn tijd
gekomen is. Als het niks wordt met Oranje stop ik wellicht definitief. Maar ik
kan ook zomaar een jaartje bijtekenen in Glasgow.'

Ronald de Boer, lachend: 'Als iemand na het EK moet stoppen, ben ik het met mijn
kwetsbare knieen. Laten we eens ophouden met dat gezeur over Frank, hij kan nog
jaren mee.'

Ronald en Frank de Boer. FOTO MURDO MACLEOD

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              115 of 125 DOCUMENTS

                                 de Volkskrant

                                January 31, 2004

Turkse waarden

SECTION: Forum; Pg. 7

LENGTH: 449 words


Ooit gold de Turkse sultan als de 'zieke man van Europa': zijn rijk was te ver
uitgedijd en zijn staat te ouderwets om in het 'Europese concert' de partij te
kunnen spelen die hij opeiste. Bijgevolg werd Turkije door de andere mogendheden
Commentaar voortdurend onderuitgehaald. Het enige wat de Turken lange tijd
redde, was dat die mogendheden elkaar ook weer probeerden af te troeven,
waardoor zelden een verenigd front tot stand kwam.

Anno 2004 zijn het in zekere zin de Turken die Europa buikpijn bezorgen. Het
gemoderniseerde en seculiere Turkije ziet een plek in de Europese veste van
vrede en welvaart als zijn logische nationale bestemming. Onderhandelingen over
(het traject naar) het lidmaatschap van de Europese Unie lopen al vele jaren.
Maar Europa blijft verdeeld over de vraag of een land dat in menig opzicht nog
zo verschillend is en dat zich voor een groot deel uitstrekt op een belendend
continent, daadwerkelijk in de armen moet worden gesloten.

Die verdeeldheid heeft nu ook de kop opgestoken in het kabinet-Balkenende.
Diverse ministers zouden grote bezwaren hebben tegen een Turks EU-lidmaatschap.
Maar met name minister Bot van Buitenlandse Zaken zou van oordeel zijn dat
Europa zich in feite al zo zeer heeft gecommitteerd dat Ankara niet meer met
goed fatsoen kan worden afgewezen.

Deze controverse is geen sideshow: in het najaar, wanneer Nederland optreedt als
EU-voorzitter, moet de beslissing vallen of Turkije op afzienbare termijn in
aanmerking komt voor het lidmaatschap. Geen eenvoudige beslissing, want
tegenover de (geo)politieke overwegingen die voor toetreding pleiten, staan
serieuze bedenkingen van economische en praktische aard. De toch al overladen
unie zou er nog een gecompliceerde zwaargewicht bij krijgen.

Maar juist omdat de afweging zo precair is, zou het goed zijn als ze niet wordt
belast met een argument, dat kennelijk ook in de ministerraad naar voren is
gebracht, maar dat in de discussie niet thuishoort. Namelijk dat het
islamitische Turkije niet zou passen in de Europese christelijke
'waardengemeenschap'.

De Europese integratie is geen religieus of zedelijk, maar een politiek project.
En de Europese beschaving is weliswaar in belangrijke mate gevormd door het
christendom, maar heeft ook uit andere bronnen geput. In elk geval bezit geen
godsdienst het copyright van de correcte Europese waarden. Hetgeen juist Turkije
liet zien na de afschuwelijke aanslag op een synagoge in Istanbul. Niet alleen
door premier Erdogan, maar ook door gewone burgers werd een mate van medeleven
met de joodse slachtoffers betoond waarvan je slechts kunt hopen dat ze in de
tien nieuwe lidstaten van de EU evenzeer aanwezig is.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              116 of 125 DOCUMENTS

                                 de Volkskrant

                                January 28, 2004

Nederlandse slogan voor Europa is best goed'

BYLINE: HENNE PAULI

SECTION: Forum; Pg. 13

LENGTH: 485 words


Dezelfde Tweede Kamerleden die 's morgens in de Volkskrant nog beweerden dat de
het parlement zich alleen met de politieke hoofdzaken moet bemoeien, stonden 's
avonds alweer hijgerig voor de tv-camera een slogan af te kraken uit een nieuwe
overheidscampagne. 'Europa. Best Belangrijk'. Van links tot rechts vonden deze
Kamerleden het maar 'slappe thee'. De pers haalde er de nodige reclamebureaus
bij, die wel wisten te vertellen dat zij het veel puntiger zouden weten te
brengen.

Europa moet van die politici kennelijk met sweeping statements aan de man
gebracht worden. Alsof mensen met alledaagse problemen ueberhaupt een gedachte
wijden aan de Europese eenwording, laat staan een positieve gedachte. Het lijkt
er toch wel op dat de beleidsmakers die nu plotseling zo ferm pro-Europees zijn,
de juichende overheids-campagne voor Europa graag zien als schaamlap voor de
negatieve sfeer die zij zelf rond Europa hebben opgeroepen. Dankzij deze
spraakmakende Nederlandse politici het debat over Europa nagenoeg gereduceerd is
tot vragen als: 'wat kost het en wat krijgen we er voor terug?' Terwijl bij de
discussie over de uitbreiding van de EU hun blikvernauwing zich vooral richt op
de Poolse armoedzaaiers die straks onze banen komen inpikken. Kennelijk
verwachten die politici, en de journalisten om hen heen, dat nu de
communicatiespecialisten wel even de juichende visie over de Europese eenwording
en uitbreiding aan het publiek zullen verkopen.

Communicatiedeskundigen weten het overigens als geen ander: wanneer de
beeldvorming over een onderwerp negatief is, moet je een heel langdurige en
subtiele communicatie-inspanning plegen om te bereiken dat mensen weer een
beetje open-minded naar zo'n onderwerp willen kijken. Wie met ferme statements
aan komt zetten jaagt mensen alleen maar in het harnas: 'Daar is weer zo'n
overheidscampagne die hen wat door de strot gaat duwen'. Overigens grappig
hoeveel discussie die bescheiden en niet opdringerige slogan intussen weet los
te maken. Een mooie voorzet als de campagne straks echt gaat lopen, denk je dan
als communicatieman.

Die slogan 'Europa. Best belangrijk' is er niet voor de informatie-elite die al
overtuigd is. Nee, die is er voor de mensen voor wie Den Haag al een
ver-van-je-bed-show is, laat staan Brussel. En al die reclamebureaus dan, die
het ook niks vinden? Ach, die zijn nooit te beroerd om een concollega af te
kraken. En ze bevestigen weer eens een oude reclame-arrogantie: het is allemaal
brandhout 'if it's not invented here'.

Laten die Europa-specialisten in de Tweede Kamer zich eens van hun wijze kant
tonen. Europa is immers zo belangrijk dat politici zich ter ondersteuning van
die campagne nog de blaren op de tong zullen moeten praten om te bereiken dat
gewone burgers 'Europa, best belangrijk' gaan vinden.

De auteur is communicatieadviseur en oud-hoofdredacteur van reclameweekblad
Adformatie

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              117 of 125 DOCUMENTS

                                 de Volkskrant

                                January 23, 2004

Boterberg

BYLINE: WIM DE JONG

SECTION: Service; Pg. 19

LENGTH: 455 words


Zoals je iedere week wel ergens in een krant of opinieweekblad leest dat het
brave, witte Nederland zoals we dat tot voor kort kenden inmiddels achter ons
ligt, zo bewijst de televisie dagelijks wel een paar keer het tegendeel. Ons
gezellige, witte kneuterlandje leidt op het scherm nog steeds een tamelijk
onbedreigd bestaan; is het niet meer helemaal in de tegenwoordige tijd dan toch
in elk geval in de vervangende werkelijkheid van de terugblikken, de vele
merendeels blanke 'nationale' tv-programma's, de eindeloze uitzendingen van
uiteenlopende schaatswedstrijden en de gestaag groeiende boterberg aan andere
Hollandse gezelligheid en nostalgie.

Anders gezegd: die nieuwe interculturele samenleving, waar is die? Niet op tv.
Nu kun je beweren dat deze consequente opstelling van Hilversum juist mede heeft
bijgedragen aan de volgens de commissie-Blok grotendeels geslaagde integratie,
want hoe meer typisch Nederlandse, witte tv je per slot van rekening voor je
kiezen krijgt, hoe sneller dat dat ook door allo's als normaal zal worden
ervaren. Of je gelooft dat het de omroepen maar matig interesseert en
inspireert, die nieuwe maatschappij van ons.

In elk geval pleit voor die laatste opvatting dat we Turken, Marokkanen en
Antillianen op tv nog steeds nauwelijks anders leren kennen dan via
actualiteitenrubrieken, en dan in de regel ook

in heel negatieve zin. En de dag lijkt nog ver weg dat ze een eigen stem en
gezicht krijgen in het reguliere entertainment-en informatieaanbod bij de
omroepen. Maar oke, kan ook: misschien vinden kijkers die Mourat of Achmed of
Nilgun heten inmiddels Toen was geluk nog heel gewoon ook heel leuk om te zien.

De Humanistische Omroep vertoonde donderdagavond in de reeks nostalgia nog maar
eens een documentaire over wie wij zijn/waren: een wit, braaf, simpel en soms
sentimenteel volk van boerenknoesten, dat zich ook nog eens onbeholpen kan
uiten, want over dat laatste specifieke gebrek ging de film van John Appel. De
maker van Zij gelooft in mij, het bekroonde portret van Andre Hazes, combineerde
hiervoor fragmenten uit gelegenheidstoespraken van heel gewone Nederlanders op
bijvoorbeeld een begrafenis, een trouwpartij ('Je moeder kan er helaas niet bij
zijn omdat ze in 1996 is overleden'), een 40-jarig huwelijk en wat dies meer zij
met beelden van Hollandse winterlandschappen, en liet verder commentaar
achterwege. Aan de kijker zelf om uit te maken wat de filmer, al dan niet
onbeholpen, bedoelde duidelijk te maken. De ene helft van de reactie van deze
kijker is hierboven verwoord, de andere helft volgt hierbij en luidt: maar het
was dus wel mooie witte boerenknoesten-tv, en als kijk-en luisterexperiment
zeker nog eens voor herhaling vatbaar.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              118 of 125 DOCUMENTS

                                 de Volkskrant

                                January 21, 2004

EERLIJKE OGEN ; WAAROM DE SCHEIDING TUSSEN OPENBAAR EN PRIVE VERVAAGT

BYLINE: DOOR PETER BRUSSE

SECTION: Voorkant; Pg. 15

LENGTH: 1866 words


Met het vertrek van Rob Oudkerk is Nederland opnieuw een illusie armer. De
illusie dat openbaar en prive twee gescheiden zaken zijn. De toverwoorden 'moet
kunnen', die tot het eind van de vorige eeuw te pas en te onpas werden
uitgesproken, werken niet meer. Ze hebben hun magische kracht verloren. En dat
is in vele opzichten spijtig: we vormen niet meer dat ideale, tolerante land
waar niet alleen alles mocht, maar waar we tegelijkertijd ook respect hadden
voor andermans opvattingen en levensstijlen.

Met het priveleven van publieke figuren bemoeiden de media zich niet. Een
minister mocht in beschonken toestand verkeerspaaltjes omrijden bij het huis van
zijn mai[#136]tresse - een woord dat niet meer bestaat - en daar werd niet over
gerept: morgen zou de minister weer nuchter zijn.

Het was ondenkbaar dat het Journaal melding zou maken van een parlementslid dat
ervan verdacht werd zijn vrouw te hebben willen wurgen.

Het zou nu even ondenkbaar zijn het niet te melden. Er is veel veranderd, voor
de een het bewijs dat de media meer volwassen en onafhankelijk zijn geworden,
voor de ander dat kranten en televisie steeds trivialer en oppervlakkiger
worden.

Maar bij dit alles mag niet vergeten worden dat het respect voor - of zo men wil
het taboe op het neuzen in - iemands priveleven het unieke voordeel had dat in
Nederland homoseksuele en lesbische politici als vanzelfsprekend hun eigen leven
konden leiden en in het openbaar met hun partner verschijnen. In welk land
kunnen politici zo openlijk voor hun seKSuele geaardheid uitkomen? Dat zijn er
echt niet zoveel.

De scheiding in Nederland tussen openbaar en prive had een bijna ideologisch
karakter, ook al gingen we niet zover als in Zweden, waar het zelfs verboden was
om te schrijven dat een minister of filmster was gescheiden.

Het criterium bleef: alles kon in onze open en tolerante samenleving zolang het
ambt of vak er niet onder leed. Er was dus toch ook een sociale controle. Je
moest sociaal blijven.

Maar het gedogen had kennelijk zijn grenzen. Wellicht is het individualisme te
ver doorgeschoten, zodat de privepersoon soms vergat dat hij ook deel uitmaakte
van een samenleving die hem dulden moest.

Daarnaast waaide vanuit Amerika de emotiecultuur over. Politici waren er trots
op zich te tonen als gewone mensen met goede en minder goede eigenschappen. Zij
stonden niet meer hoog en onaantastbaar op een voetstuk, nee, ze waren bereid om
hun ziel bloot te leggen, want ze wilden allemaal in de meest merkwaardige en
soms onbenullige programma's laten zien hoe oprecht ze waren. Het is geen wonder
dat Barend & Van Dorp het uitgelezen programma werd waar de politicus zijn
boodschap verkondigt.

Je deugt pas als Jan Mulder vindt dat je eerlijk bent.

Dat levert prachtige televisie op, want televisie moet het hebben van drama en
gevoelens. Voor rationele analyse blijft de televisie vooralsnog ongeschikt.
Televisie werd de leugendetector bij uitstek.

De tijden zijn voorbij dat een president kon verbergen dat hij als Franklin
Roosevelt in een rolstoel zat, of met Marilyn Monroe de koffer indook, zonder
dat journalisten erover zouden berichten. Zelfs de penis van een president kreeg
politieke betekenis.

De mens is belangrijker dan het politieke programma, wat in Amerika en dat
andere Angelsaksiche land, Engeland, minder wordt betreurd dan in bijvoorbeeld
Nederland. Bush en Blair zijn de belichaming van hun ideeen.

Je kunt beter politici bestuderen dan hun programma's en theorien.

Daarbij geldt dat in de Angelsaksische cultuur altijd grote nadruk is gelegd op
de persoon die het ambt vervult. Veel meer dan in Nederland wordt vanouds gelet
op de performance.

De journalist en essayist Bas Heijne heeft erop gewezen dat wie het publieke
domein betreedt, niet helemaal zichzelf kan zijn. Hij moet wel een beetje
acteren. Iedereen begrijpt dat, maar toch willen we altijd weten, als hij zijn
standpunt heeft verklaard, wat de politicus er zelf van vindt. Dat de politicus
ter wille van het resultaat De controle op de politiek zal zich ook in Nederland
meer richten op de persoon en zijn priveleven. Want de politiek zelf wordt
steeds ongrijpbaarder. De affaire-Oudkerk bewijst dat de Griekse tragedie in ere
wordt hersteld.

compromissen moet sluiten, vinden we steeds lastiger om te aanvaarden. Het
publiek domein heeft een privekarakter gekregen. Het wordt belangrijk hoe je met
je vrouw, kinderen en huisdieren omgaat. En wij (wie zijn wij?) zullen
beoordelen naar welke hoeren je wel en niet mag. Heel conscientieus kijken wij
of het imago van de stad eist dat je wordt geslachtofferd. De Griekse tragedie
wordt in ere hersteld.

In Amerika, zegt de Amerikaans/Nederlandse historicus James Kennedy, wordt bij
beoordeling van een politicus minder gekeken naar het sociaal of asociaal
gedrag, maar meer naar zijn zuiver geweten en goed karakter. Godsdienst is het
ideale hulpmiddelom hem aan de tand te voelen: hoe eerlijk en oprecht is de
politicus? Dus moet je alles nagaan en uit naam van het hele land vragen of hij
al dan niet bij het roken van hasj heeft gei&uml;nhaleerd en bij seks heeft
gepenetreerd.

Juist omdat deze voor ons Nederlanders triviale details zo veelzeggend over
iemands karakter kunnen zijn, wordt het onderzoek ook door serieuze journalisten
verricht. Het zijn niet alleen de speurneuzen van de roddelpers die het om de
sensatie en verkoopcijfers is te doen. Ja, vreemder nog, de onthullingen in de
yellow press worden door de serieuze vakbroeders vaak serieus genomen.

Terwijl in Amerika vooral wordt gelet op iemands persoonlijkheid, lijkt het
alsof in Engeland de nadruk ligt op het algemeen of nationaal belang. Het zou in
het algemeen belang zijn dat wij alles weten van een publiek figuur.

De Engels-Australische journalist en schrijver Clive James zei (Vrij Nederland,
17 januari) dat iemand als de Franse filosoof Jean Paul Sartre nooit als George
Orwell een essay had kunnen schrijven over de perfecte manier om een kop thee te
zetten of over wat in de etalage van een rommelwinkel ligt - 'En dat is nou
precies de reden waarom hij (Sartre) niet in staat was om iets verstandigs over
politiek te zeggen.'

Flip Vuijsje, die dit citaat aanhaalde in een serie over Angelsaksische
vrijdenkers, voegt er aan toe: 'Dit is geen nummertje makkelijk populisme, maar
de weerslag van Clives overtuiging dat een goed begrip van, en een gefundeerd
moreel oordeel over, datgene wat de mensheid de afgelopen eeuw overkwam,
onmogelijk is zonder ook oog te hebben voor de existentiele hoofdrol van het
kleine, het individuele, het persoonlijke.'

Hierbij past de uitentreuren aangehaalde opvatting van de achttiende-eeuwse
Engelse schrijver William Cobbett, die schreef dat niemand zich mag bemoeien met
andermans zaken, zolang die persoon er zelf niet mee te koop loopt. Maar, zegt
Cobbett, zodra iemand zijn mening openlijk verkondigt, mensen tracht te
overtuigen in godsdienst of in politiek, hij vraagt om de gunst van de kiezers,
dan zijn zijn opinies, zijn principes, iedere daad in zijn leven, prive of
publiek, terecht onderwerp van publieke discussie.

Met andere woorden, dan blijft er voor de openbare figuur, met name de
politicus, heel weinig prive over: de overspelige echtgenoot die zijn vrouw
bedriegt, is ook in staat het volk te bedriegen.

En aangezien de Britse media steevast de vrije meningsuiting erbij halen is het
tot nu toe onmogelijk gebleken om een wet op de privacy in te voeren. En dan
wordt opnieuw Cobbett erbij gehaald, die schreef dat hij nog nooit een politicus
had ontmoet die de pers beperkingen wilde opleggen bij het schrijven over
iemands privezaken, en niet zelf iets had te verbergen. Wie in Engeland meent
dat zijn privacy is geschonden, kan een smaadactie beginnen. Soms succesvol,
maar ook vaak geldrovend. Fotomodel Naomi Campbell kreeg slechts een paar
duizend gulden smartengeld na verhalen over haar pogingen van drugs en alcohol
af te komen.

De Amerikanen hebben wel degelijk privacywetten die het beroemde First Amendment
over de vrijheid van meningsuiting niet aantasten.

Ontegenzeggelijk komen met de emotiecultuur ook deze puriteinse en/of
schijnheilige opvattingen over vrije pers en algemeen belang onze richting uit.
De Nederlandse media worden steeds alerter en Heleen van Royen handelt
overeenkomstig de tijdgeest. En niets maakt de persoon zo kwetsbaar als de
leugen. Zodra de media voelen dat de waarheid niet helemaal is verteld, zien zij
zich geroepen om, ook bij Oudkerk, alle feiten boven tafel te halen. Men denke
aan Mabel Wisse Smit.

Deze inbreuk op de privacy zal ongetwijfeld groeien, omdat er nog geen enkele
aanwijzing is dat kijkers en lezers genoeg krijgen van persoonlijke
ontboezemingen en programma's als Barend & Van Dorp wegens gebrek aan
belangstelling worden opgeheven. Integendeel, de controle op de politiek zal
zich ook in Nederland nog meer richten op de persoon en zijn priveleven, omdat
de politiek zelf steeds abstracter en ongrijpbaarder wordt. Leiders als Bush en
Blair gaat het om een ding: het behouden van vertrouwen van de kiezer. Daar gaat
het om, om de eerlijke ogen. Dat zullen de media testen. De inhoud is van minder
belang. Die blijkt later wel.

In sterk contrast met Angelsaksische cultuur zijn de opvattingen over privacy in
de Europese landen als Duitsland en Frankrijk. Kanselier Schroder kon verbieden
dat kranten over de kleur van zijn haar schreven en satiristen weten dat zij
voor de rechter gesleept kunnen worden als zij te ver gaan. De opmerking: 'Wie
zijn haar kleurt, zal ook de statistieken kleuren', is op het Europees continent
geen reden om hoe dan ook de waarheid over het haar te achterhalen.Het beroemde
Franse voorbeeld blijft president Francois Mitterrand, die een onwettig kind had
zonder dat iemand daar ooit over had geschreven of had durven schrijven. Ook
zijn ziekte kon lange tijd verborgen blijven, ook al zou men zeggen dat het in
het algemeen belang was daarover te berichten. Of was het juist in het algemeen
belang er niet over te schrijven? Naomi Campbell zal dromen van de Franse wet
die het journalisten verbood te schrijven over psychische problemen van een
parlementslid.

De vraag is of openheid op gespannen voet staat met privacy. Het wordt vaak
beweerd, maar juist in een transparant land als Zweden, waar iedere notitie van
en aan een minister openbaar is, blijven de privacyregels streng. Een Zweeds
dominee werd, met een beroep op de Europese datawet, veroordeeld omdat zij op
haar website geschreven had over haar gemeenteleden. Het leken vriendelijke
verhaaltjes, maar zij had niet mogen vertellen dat een van haar gemeenteleden
haar voet had bezeerd. Dat was een ernstige inbreuk op de privacy.

Het is niet overbodig dat in Nederland, op het kruispunt van Europese (westerse)
culturen, meer dan tot nu toe overwogen wordt wat wel en niet past in onze
samenleving. Terugdraaien naar 'moet kunnen' is uitgesloten, maar wel kunnen
ideeen worden ontwikkeld die de grens tussen prive en publiek duidelijker maken,
ook al zal elk geval anders zijn en zullen voor politici andere privacyregels
gelden dan voor een tv-ster, voetballer of gewone burger.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              119 of 125 DOCUMENTS

                                 de Volkskrant

                                January 19, 2004

'De gewone man wil ook een dichtbundel lezen' ; I Kruidvat-directeur Dick
Siebrand vindt boeken veel te duur en zoekt opnieuw de aanval Het assortiment
bestaat maar uit drie boeken

BYLINE: VAN ONZE VERSLAGGEVER PIETER KLOK

SECTION: Economie; Pg. 6

LENGTH: 1033 words

DATELINE: RENSWOUDE


Drogisterij Kruidvat heeft een reputatie op het gebied van het aanvallen van
vaste prijzen. De vaste boekenprijs is het volgende doelwit. 'Ik krijg een sik
van die zogenaamde literatoren.'

Tientallen bedankjes ontvangt Dick Siebrand jaarlijks. Vandaag nog eentje uit
Belgie. 'Van harte wil ik u bedanken voor de voortreffelijke CD-keuzen die u in
de Kruidvat aanbiedt aan mensen met een smalle beurs, die toch muziekliefhebbers
zijn.'

Siebrand is directeur van AS Watson Continental Europe, waaronder naast Kruidvat
ook Trekpleister, ICI Paris XL en een aantal buitenlandse winkelketens vallen.
Maar Kruidvat is zijn kindje. Siebrand is sinds de oprichting in 1975 bij het
bedrijf betrokken.

De 'gewone man' is wel degelijk gei&uml;nteresseerd in klassieke muziek, wil hij
maar zeggen. 'Alleen heeft hij niet genoeg geld om een cd van dik 20 euro te
kopen. Het is ook zo vreselijk duur.' Hetzelfde geldt voor boeken, vindt
Siebrand. 'Natuurlijk wil de gewone man best een dichtbundel kopen, maar niet
voor de huidige prijzen.'

Binnenkort gaat Kruidvat daarom ook zijn eigen boeken uitgeven. Te beginnen in
week elf met twee romans voor jonge vrouwen, chicklit romans in jargon. Kosten:
tussen de 3,49 en 3,59. Daarna wil het bedrijf om de paar weken met twee nieuwe
uitgaven komen. Tenminste, als het goed loopt.

De geschiedenis van de klassieke cd's stemt Kruidvat optimistisch. De
winkelketen begon eind jaren tachtig met een kerst-cd. 'Dat liep voor geen
meter', zegt Siebrand. Vervolgens ontdekte Kruidvat oude opnamen van Gerard
Joling en Lee Towers, waarvan de rechten voor een prikkie te koop waren. Dat
liep al een stuk beter. Maar het succes was niet voor herhaling vatbaar. 'Meer
rechten bleken niet te koop. Populaire artiesten wilden niet met ons in zee.'

Noodgedwongen week Kruidvat uit naar de klassieke muziek. 'Mozart en Bach zijn
al zolang dood, daar zitten geen rechten meer op.' In eerste instantie koos
Kruidvat voor opnamen van Oost-Europese orkesten, want die waren lekker
goedkoop. Siebrand: 'We waren heel succesvol, maar we kregen veel commentaar op
de kwaliteit.'

De platenmaatschappij van Kruidvat besloot een professional in dienst te nemen
om de kwaliteit te verbeteren. In 2000, het Bachjaar, bereikte het succes van
Kruidvat een voorlopig hoogtepunt: er werden in totaal 12 miljoen cd's verkocht.
Nu worden er eens in de twee weken twee nieuw cd-boxen op de markt gebracht. Het
bedrijf drijft steeds verder af van de mainstream. 'Je moet telkens weer met wat
nieuws komen. Oratorium Golgotha van Frank Martin, wie doet dat ons na?'

Als kroon op het succes, is Siebrand een samenwerking aangegaan met het
Concertgebouw en de Avro. Kruidvat sponsort de zondagochtendconcerten. De
'gewone man' is de beoogde doelgroep. De concerten duren niet al te lang en de
stukken zijn niet al te modern of ontoegankelijk.

Natuurlijk hoopt Siebrand dat de boeken net zo'n succes worden als cd's. Is het
dan ook denkbaar dat Kruidvat over een paar jaar het verzameld werk van een,
zeg, dichter Herman Gorter uitgeeft? 'We sluiten niets uit. Maar daarvoor hebben
we nog wel wat stappen te nemen.' De weerstand van de boekenbranche tegen
prijsvechters is hardnekkig, weet hij uit ervaring: 'Ik krijg een sik van die
zogenaamde literatoren.'

Deze 'literatoren' strijden al jaren voor behoud van de vaste boekenprijs. Als
bestsellers tegen lagere prijzen worden verkocht, betogen ze, houden
uitgeverijen geen geld meer over voor het uitgeven van dichtbundels, die een
klein publiek hebben. Culturele verschraling zou het gevolg zijn.

'Flauwekul', vindt Siebrand. 'Wie genoegen neemt met tweehonderd verkopen, is
altijd te duur uit.' De oplage van de Kruidvat boeken is minimaal 24 duizend.
'Alleen dan kan je deze prijs bieden.'

De verkoopstrategie is hetzelfde als bij de CD's. De consument heeft een zeer
beperkte keus. Het assortiment bestaat in principe uit drie boeken, tenzij de
voorraad van de weken hiervoor nog niet is uitverkocht. Hierdoor krijgt elke
uitgave de volle aandacht.

De prijs moet consumenten verleidentot een impulsaankoop, zodat ze net als bij
de CD-boxen denken: dat kan ik eigenlijk niet laten liggen, ook al hebben ze bij
wijze van spreken nog nooit van de auteur gehoord.

Siebrand hoopt dat de boekenbranche zich op een gegeven moment genoodzaakt ziet
de vaste boekenprijs los te laten. Het zal niet de eerste vaste prijs zijn die
hij in zijn 30-jarige carriere ziet sneuvelen. 'Toen Kruidvat als eerste
drogisterij babyvoeding ging verkopen, had Olvarit ook een adviesprijs waar we
ons aan moesten houden.' De vaste prijs van Lego hield ook niet lang stand, toen
prijsvechters als Kruidvat met het speelgoed gingen stunten.

De boekenbranche is de laatste sector die met vaste prijzen rekent. Pogingen om
de macht van de uitgeverijen te breken, zijn tot nu toe mislukt. In 1975 begon
Kruidvat al met de verkoop van goedkope, uit Belgie gei&uml;mporteerde Suske &
Wiskes. Totdat de boekenbranche in opstand kwam en de import werd verboden.
Hetzelfde lot trof de detectives van Agatha Christie die Kruidvat tegen
dumpprijzen aanbood.

Toch blijft Siebrand het proberen, met oudere kinderboeken bijvoorbeeld. De
vaste boekenprijs wordt ontdoken door de boeken van een nieuwe kaft te voorzien.
Of met Engelse boeken, zoals eind vorig jaar de Engelse versie van de nieuwste
Harry Potter.

Ook de actie Het Tedere Kind van Lulu Wang liep hard, in twee weken gingen er 24
duizend exemplaren over de toonbank. Hoe hij in dit geval de vaste boekenprijs
ontdook, wil Siebrand niet zeggen. 'In totaal verkochten we vorig jaar 4,6
miljoen boeken. Er is echter onvoldoende kwaliteit beschikbaar om verder te
groeien. Dat is de reden dat we nu in eigen beheer boeken gaan uitgeven. Te
beginnen met vertalingen van schrijvers die in Amerika goed verkopen.'

Is het denkbaar dat Kruidvat ooit direct contracten afsluit met Nederlandse
literaire schrijvers? Siebrand denkt van niet. Hoewel? 'Het boekje van Maarten
't Hart over Bach was een groot succes, we hebben er 120 duizend van verkocht.'

Een consument bekijkt de CD-collectie van een Kruidvat-filiaal in Groesbeek.
FOTO MARCEL VAN DEN BERGH - DE VOLKSKRANT

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              120 of 125 DOCUMENTS

                                 de Volkskrant

                                January 17, 2004

Tijdens het proces zal hij praten ; Overzicht gebeurtenissen

BYLINE: TEKST DEEDEE DERKSEN EN ANIEKE KRANENBERG

SECTION: Utrecht; Pg. U1

LENGTH: 1741 words


Verdachte van moord op Nadia van de Ven voor de rechter

Studente Nadia van de Ven werd met dezelfde Uzimitrailleur vermoord als
verzekeringsagent Anton Bussing. Of de moordenaar in beide gevallen ook dezelfde
was, is de vraag. Verdachte Pascal F., een Einzelgaenger met extreem rechtse
opvattingen, houdt vast aan zijn onschuld. Woendag begint de rechtszaak.

De donkere gedenksteen ligt onopvallend tussen de stoeptegels voor het herenhuis
aan de Weerdsingel. Argeloos passeren voetgangers de vier regels ter
nagedachtenis aan Nadia (1977-2002). Je leven gebroken. Je herinnering
onuitwisbaar. Je liefde blijft. Onverwoestbaar. Achter de ramen brandt sinds
kort weer licht. Behalve op de begane grond. Te huur, staat hier op het raam.

In deze kamer is de 25-jarige Nadia van de Ven op 1 oktober 2002 gevonden. Die
avond zien huisgenoten bloed op de witmarmeren tegels in de hal als zij
thuiskomen. Zij waarschuwen de politie, die Nadia even later in de afgesloten
kamer aantreft. Er zijn geen sporen die duiden op een aanranding of een inbraak.

Nog geen twee maanden daarvoor was Nadia op een bovenetage in het pand in het
centrum van Utrecht komen wonen. Aan de Hogeschool van Utrecht studeerde ze
deeltijd medisch-technische informatica. Daarnaast werkte ze drie dagen per week
bij een computerbedrijf in Den Haag. Ze had een druk sociaal leven, en was een
liefhebster van paardensport, salsadansen en motorrijden. Een jonge,
levenslustige vrouw zoals velen van haar leeftijd.

Wie zou Nadia, die wordt omschreven als vrolijk, sportief en evenwichtig, door
het hoofd willen schieten? En waarom?

De politie heeft al snel een verdachte. Pascal F., de 29-jarige zoon van de
huisbaas en voor een paar procent mede-eigenaar van het pand. In zijn kamer is
Nadia gevonden. Pascal F., die nog niet zolang als financial controller bij de
ING Bank in Den Haag werkt, is verdwenen. Hij is plotsklaps naar Polen
afgereisd, waar hij kennissen heeft.

De politie luistert telefoongesprekken van de ouders af en weet zodoende dat hun
zoon op 29 januari terugkomt naar Nederland. De familie wil het herenhuis aan de
Weerdsingel verkopen, waarvoor Pascal zijn uittreksel uit het geboorteregister
in Gouda nodig heeft. Vader en zoon worden gearresteerd als zij zich daar
melden. Vader wordt na enkele uren vrijgelaten. Pascal ontkent dat hij de moord
heeft gepleegd.

Zijn advocaat, Willem-Jan Ausma, zegt later tijdens een pro forma zitting dat
zijn client zich niets kan herinneren. 'Dolend in een bos bij Utrecht is hij bij
kennis gekomen.' Pascal zou daags na de moord zijn ontwaakt uit een 'bewusteloze
toestand' in de Voorveldse Polder. Hij kan de blackout van 24 uur die hij heeft
gehad, niet verklaren, aldus Ausma.

Pascal had volgens hem geen reden Nadia kwaad te doen. Zij kenden elkaar
nauwelijks. In de korte periode dat Nadia in het huis woonde, was er enkel wat
onenigheid geweest over een wasmachine, aldus de advocaat.

Pascal vermoedt dat iemand anders hem wil laten opdraaien voor de moord, zegt de
advocaat. Na de moord vluchtte hij naar Polen omdat hij geen alibi heeft. Toch
is hij onschuldig, verklaart de advocaat. 'Hij hoopte dat de politie in de
tussentijd de echte dader zou vinden.'

Het rechercheteam heeft intussen heel wat mogelijk bewijsmateriaal tegen Pascal
verzameld. Langs de snelweg A27, dichtbij de Voorveldse Polder, is de auto van
Nadia gevonden. Getuigen hebben gezien hoe de wagen 's ochtends om kwart over
negen - Nadia is rond negen uur vermoord - van een talud afreed. Uit
sporenonderzoek blijkt dat Pascal in Nadia's auto heeft gezeten.

Tussen zijn persoonlijke bezittingen heeft de politie munitie gevonden. Het zijn
niet de kogels uit de Uzimitrailleur waarmee Nadia van de Ven is doodgeschoten.
De kogels uit het moordwapen waren verzwaard met lood.

De verrassing is groot als Drugfire - een geavanceerde databank met gegevens
over munitie en wapens - een hit geeft. De kogels waarmee Nadia is vermoord,
komen uit hetzelfde wapen waarmee op 29 november 1995 Anton Bussing, een
verzekeringsagent, in Ede is doodgeschoten.

Bussing had die avond zijn auto geparkeerd op de Horalaan omdat hij later zijn
stiefdochter zou ophalen. Hij zette de radio aan - die dag speelt Ajax tegen het
Braziliaanse Gremio - en las de krant. Rond negen uur werd hij van dichtbij met
een Uzimachinepistool in zijn hoofd geschoten. Bussing heeft niet beseft dat
zijn einde naderde, zo bleek uit het sectierapport. Er werd geen verhoogd
adrenalinegehalte in zijn bloed aangetroffen.

Na maandenlang onderzoek - voor de gouden tip was 25 duizend gulden uitgeloofd -
legde het rechercheteam de zaak op de plank. Met forse tegenzin, aldus een
politiewoordvoerder van de politie West-Veluwe Vallei. Het raadsel liet niemand
los.

Net als Nadia was Anton Bussing een gewone burger van onbesproken gedrag. En net
als in de zaak-Nadia lijkt bij de moord op de 31-jarige Edenaar een motief te
ontbreken. Toch hoeft het feit dat Nadia met hetzelfde wapen als Bussing is
vermoord, niet te betekenen dat de dader een en dezelfde persoon is. De Uzi,
geen uitzonderlijk wapen, kan zijn doorverkocht.

Mogelijk is het machinepistool afkomstig uit het leger, waar in het verleden wel
eens wapentuig is ontvreemd. Zo werd in 1994 een overval gepleegd op een
wachtpost van de Prins Mauritskazerne in Ede. Op deze militaire basis genoot
Pascal F. na de middelbare school zijn militaire opleiding voor verbindelaar
(onderhoudt communicatie tussen eenheden). In 1994 werd hij uitgezonden naar
Bosnie voor de Verenigde Naties.

Pascal heeft geen traumatische ervaringen in Bosnie opgelopen, verzekert
advocaat Ausma. De rechtbank gelastte vorig jaar een onderzoek naar het
geestesvermogen van de verdachte. Aan het onderzoek van zeven weken in het
Pieter Baan Centrum weigerde Pascal mee te werken - hij volhardde in zijn
onschuld. Aanvankelijk wilde F. zelfs niet van zijn kamer komen om te eten,
omdat onderzoekers dan de kans hadden hem te observeren.

Pascal is buitengewoon vasthoudend, zo herinnert zijn ouddocent Martin Lorijn
van 't Hooge Landt College in Amersfoort zich hem. 'Als hij een bepaalde mening
heeft, dan kun je hem er niet zo snel uitpraten. Dat bleek wel tijdens
discussies in de klas.'

In 1993 haalde Pascal F. zijn vwo-diploma aan 't Hooge Landt College. Een
gemiddelde leerling, noemt Lorijn hem, die vaak spijbelde. 'Ik kreeg de indruk
dat zijn moeder hem in bescherming nam. Zij was altijd zeer aanwezig.'

Het gezin F. - Pascal heeft een oudere zus - woonde eertijds in een rijtjeshuis
in Leusden. Onlangs zijn de ouders vanwege 'alle toestanden' verhuisd, weten de
buren. Het gezin was op zichzelf, deed niet mee aan het 'sociale gebeuren' in de
buurt.

Op school stond Pascal eveneens bekend als een buitenstaander, een loner.

'Hij trok zich terug in zijn eigen wereldje', zegt een oud-klasgenoot. 'Niet dat
hij depressief was of zo. Meestal was hij juist wel vrolijk. Hij had van die
glinsterende oogjes, alsof hij iets wist wat wij niet wisten. Ik denk dat hij
niet in ons was gei&uml;nteresseerd en wij vonden hem niet interessant.'

Tijdens de VN-missie in Bosnie leidde Pascal eveneens een gei&uml;soleerd
bestaan. Collega's herinneren zich hem vooral als een Einzelgaenger, weet een
woordvoerder van het Veteraneninstituut.

Opmerkelijk aan Pascal F., die verder te boek stond als een onopvallende jongen,
waren zijn opvattingen, aldus een oud-klasgenoot. 'Hij was extreem rechts en
schaamde zich daar niet voor.' Lorijn beaamt dit. 'Hij heeft me verteld dat hij
met erg rechtse mensen omging. En daarmee bedoelde hij geen VVD'ers.'

Wanneer tijdens de geschiedenisles de holocaust werd behandeld, kon Pascal
opmerkingen maken als: 'Zes miljoen, dat is veel te weinig.' Een oud-klasgenoot:
'Ik nam hem niet erg serieus, maar ik dacht wel: 'Ik blijf een beetje uit jouw
buurt, want je hebt rare ideeen in je kop.'

In het strafdossier zouden ook verwijzingen staan naar Pascals extreem rechtse
sympathieen. Volgens advocaat Ausma zijn die nogal overtrokken. De bewering dat
Pascal bijeenkomsten met neonazi's bezocht, wordt volgens hem niet onderbouwd.
Zijn client was gewoon gei&uml;nteresseerd in geschiedenis, met name die van
'40-'45. Thuis had hij boeken over de Tweede Wereldoorlog. Er is ook nog een
foto van F. bij het graf van Pim Fortuyn aangetroffen. Maar wie heeft daar niet
gestaan, aldus Ausma.

Het OM wil niet kwijt of de eventuele extremistische denkbeelden van de
verdachte verband houden met de moorden. Vermoedelijk zal er tijdens het proces,
dat volgende week woensdag begint, veel aandacht zijn voor de persoonlijkheid
van Pascal. Het Pieter Baan Centrum zal dan rapporterenover zijn
geestesgesteldheid. Na maandenlang zwijgen zal Pascal tijdens het proces zelf
ook praten, zegt zijn advocaat. Hij pleit onschuldig te zijn.

De huidige eigenaren van het herenhuis aan de Weerdsingel die al enkele jaren
naast dit pand kantoor houden, hebben protest aangetekend tegen de gedenksteen
ter nagedachtenis aan Nadia. Zij willen ervan af omdat die de nieuwe bewoners te
veel zou belasten. De gemeente neemt naar verwachting eind februari een
beslissing of de steen mag blijven.

De herinnering aan Nadia zal eveneens blijven bestaan in het Friese
Sintjohannesga. Daar ligt zij begraven naast haar vader. Hij overleed veertien
maanden na de dood van zijn dochter.

Overzicht gebeurtenissen

Verzekeringsagent Anton Bussing (31) wordt in Ede om het leven gebracht.

Het onderzoek naar de moord op Bussing ligt nagenoeg stil.

Nadia van de Ven wordt in het herenhuis aan de Weerdsingel in Utrecht
doodgeschoten. Pascal F. wordt in verband met de moord op Nadia van de Ven
gearresteerd in Gouda.

Pascal F. wordt ook verdacht van de moord op Anton Bussing. Ballistisch
onderzoek heeft uitgewezen dat Bussing en Van de Ven met hetzelfde wapen zijn
gedood.

De rechtbank gelast een onderzoek naar de persoonlijkheid van Pascal F.

Advocaat Willem-Jan Ausma doet het uitzonderlijke verzoek aan de rechtbank zijn
client op borgtocht vrij te laten (50 duizend euro), hetgeen wordt afgewezen.

De raadsman vraagt de rechtbank vergeefs een einde te maken aan het onderzoek
naar het geestesvermogen van F. in het Pieter Baan Centrum. Inhoudelijke
behandeling van het proces tegen Pascal F.

Weerdsingel in Utrecht met in de trottoirtegels de herdenkingssteen voor Nadia
van de Ven (1977-2002). FOTO JOOST VAN DEN BROEK

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              121 of 125 DOCUMENTS

                                 de Volkskrant

                                January 10, 2004

Een slager die zijn eigen vlees keurt

SECTION: Reflex; Pg. 14

LENGTH: 993 words


Die laatste overtredingen werden overigens keurig in de tv-bladen aangekondigd,
en toch gebeurde er niets, want zelfs in dat soort gevallen heeft het Nicam geen
bevoegdheid. Directeur Wim Bekkers liet weten 'ontevreden' te zijn over het
besluit van Yorin. (Daar zullen ze van geschrokken zijn.) Maanden later kreeg de
omroep een boete van 22.750 euro opgelegd, chicken feed vergeleken bij de tonnen
extra reclame die het station die avond omzette. De distributeur van The
Sweetest Thing moest 1500 euro dokken, nadat hij maanden achtereen veel te jonge
kinderen had binnengelaten.

Het is maar een greep. Ouders & Coo, een landelijke oudervereniging van het
christelijk onderwijs, die vergeefs ageerde tegen de Kijkwijzer, houdt op z'n
website voorbeelden bij. 'Als we de mankracht hadden konden we er elke week weer
nieuwe gevallen op zetten', zegt woordvoerder Werner van Katwijk, 'het gaat aan
de lopende band fout.'

Zelf wijst het Nicam op een onderzoek waaruit zou blijken dat Nederland qua
strengheid een middenmoter is. Het laat zich moeilijk rijmen met het bijgevoegde
lijstje voorbeelden, tenzij tegenover elke veel te lage classificatie een veel
te hoge staat, wat ook niet erg pleit voor de betrouwbaarheid van het systeem.

Het Nicam hamert erop dat de Kijkwijzer-klassering niet gaat over
'geschiktheid', maar over 'schadelijkheid'. Een nogal pretentieuze claim over de
schadelijkheid van films en tv zijn de geleerden het nog lang niet eens, maar
bovendien: het is onpraktisch. Na keuring op schadelijkheid door het Nicam moet
je als ouder alsnog gaan beoordelen of het product in kwestie ook geschikt is.
Is die 'wetenschappelijke' toetsing dan in feite niet een schaamlap voor
commercieel laissez faire?

Volgens een vergelijkend Europees onderzoek neemt een Kijkwijzer-keuring
gemiddeld tien minuten in beslag. Dat zou exclusief kijktijd moeten zijn
'codeurs' worden geacht producties volledig te bekijken, maar of dat ook echt
gebeurt, of dat er even wat gespoeld en gescand wordt, is zeer de vraag.

Het zou in elk geval verklaren waarom er uitsluitend op visuele aspecten wordt
gekeurd en totaal niet op dialoog. In Beverly Hills Cop (AL) zit niet alleen een
keiharde executiescene die minstens een 12-klassering zou rechtvaardigen, maar
ook een langdurige dialoog over het al dan niet hebben van een 'erectie' dan wel
'stijve'. Zo zal die voetbalvideo vol antisemitische spreekkoren ook wel met
AL-sticker en al bij videotheek beland zijn.

In de procedure over de pijpscenes in The Sweetest Thing luide het verweer van
het Nicam dat er geen geslachtsdelen in beeld waren. Als het niet om het welzijn
van kinderen ging, zou je er om lachen. Nog deprimerender is het te lezen hoe
het Nicam dit efficiente, branchevriendelijke systeem tot voorbeeld voor de rest
van de wereld stelt. 'In het buitenland is veel belangstelling voor Kijkwijzer.
De Europese Commissie volgt het project vanuit de vraag of de Nederlandse aanpak
als voorbeeld kan dienen voor een Europese aanpak', meldt het instituut trots.
Nederland gidsland.

Dus: in een tijd dat audiovisuele media met de dag belangrijker worden en het
belang van goede, onafhankelijke voorlichting alleen maar toeneemt, en veel
andere landen juist investeren in hun Filmkeuring, schaft Nederland hem in feite
af. Geeft het de industrie vrij spel en levert z'n jeugd uit aan een systeem
waar hun ouders, de belangengroep waar het in feite om gaat, geen enkele inbreng
in hebben. Sterker: dat er vooral op gericht lijkt om ze buiten te sluiten.

D'Ancona en de voorstanders van de Kijkwijzer mogen met betrekking tot de oude
Filmkeuring graag het woord 'censuur' van stal halen, en hoe misplaatst die term
in dit verband ook is, we hebben het tenslotte niet over breidel, maar over
zorg, mist hij z'n uitwerking niet en loopt iedereen die voor weldenkend wil
doorgaan met een wijde boog om het onderwerp heen. Toch was er verzet tegen dit
bizarre project.

'Dit is de slager die zijn eigen vlees keurt', spraken CDA, klein rechts en de
SP bij de behandeling van de plannen in 2002, en dienden een motie in om het
ouderbelang, via een 'media-expertise-centrum', alsnog een plaats te geven in
het nieuwe bestel. De PvdA-fractie zegde zijn steun toe, maar trok die te elfder
ure in, naar verluid onder druk van Hedy d'Ancona. Het schouderklopje van de
voorzitter van het Nicam kon zij direct in ontvangst nemen, dat is d'Ancona
namelijk zelf.

Zo'n expertisecentrum zou een 'terugkeer' zijn naar de tijd toen films nog
werden beoordeeld door 'gewone burgers', verklaarde zij. Gewone burgers, stel je
voor. Nee, een coalitie van grijpgrage distributeurs en zwak gefundeerde
wetenschappers, dat moet je hebben!

Van een VVD'er met wat vrindjes en commissariaatjes in het audiovisuele wereldje
zou je het begrijpen, maar van een sociaal-democrate (en moeder) - het verstand
staat er bij stil. Ook nauwelijks te begrijpen is het feit dat de overheid het
Nicam wel financiert. (Een kleine 600.000 euro per jaar). De industrie maakt de
dienst uit, de overheid betaalt. O, en de burger. Ook al kan men inmiddels
kostenloos een klacht indienen, Ouders & Coo kreeg verschillende keren nog een
rekening van 225 euro.

Binnenkort praat de Tweede Kamer over het voornemen van dit kabinet om door te
gaan met de Kijkwijzer. Als premier Balkenende zijn uitspraken over waarden en
normen, eigen verantwoordelijkheid en fatsoen-moet-je-doen een beetje serieus
neemt, draait hij deze onzalige politieke innovatie terug. Tegenover d'Ancona
hoeft hij zich niet bezwaard te voelen. 'Als het niet blijkt te werken, neemt de
overheid de verantwoordelijkheid weer terug', zei ze in 1999. En als hij niet
overtuigd is moet hij eens met z'n kinderen en een flinke stapel video's voor de
buis gaan zitten.

'Pappie, vingeren, wat is dat?'

Voor Wouter Bos is het een mooie gelegenheid te demonstreren dat zijn uitspraken
over actief en zorgzaam vaderschap meer dan leuke PR zijn.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              122 of 125 DOCUMENTS

                                 de Volkskrant

                                January 8, 2004

Scholieren

BYLINE: HERMAN KOCH

SECTION: Kunst katern; Pg. K5

LENGTH: 638 words


Op de nieuwjaarsrecepties van de landelijke korpsen worden traditiegetrouw de
meeste proefballonnen opgelaten. Het is koud in de tuin van het hoofdkantoor
regio Zaanstreek Beemsterland. Bovendien hangt er een dichte, waterkoude mist
waardoor de proefballon al na een paar minuten uit het zicht verdwijnt.

Grote overeenkomst tussen de diverse nieuwjaarsrecepties is dat er aanvankelijk
alleen water wordt geschonken; later doet men daar wat wijn bij. Ook dienen ze
de soep, in tegenstelling tot wat gebruikelijk is, tamelijk lauw op; in de loop
van de avond wordt deze echter steeds heter gegeten.

De centrale meldkamer van het hoofdkantoor Zaanstreek Beemsterland staat vol
belangstellenden wanneer korpschef Dries Schoonhanden het woord neemt. De beide
draaideuren van de meldkamer zijn dichtgelast zodat er op deze feestelijke dag
geen crimineel in of uit kan.

'Scholieren' is dit nieuwe jaar het sleutelwoord. Met 'inzetbaarheid' als goede
tweede. Ook in het betoog van korpschef Schoonhanden vallen beide woorden
veelvuldig.

Uiteraard gaat het eerst over de veilgheid op de bussen. Met meer scholieren
neemt de veiligheid zowel toe als af, betoogt de korpschef. Op een middelbare
school is al een proef gedaan met foto's van veelplegers naast het prikbord
waarop de zieke docenten met naam en toenaam worden genoemd. Als de KLM twijfelt
over de inzet van zogenaamde sky marshals kunnen scholieren in het gat springen.
In sommige landen is het heel gewoon dat scholieren na een luchtramp naar de
zwarte dozen duiken. Een kogel van een piloot die mis schiet gaat dwars door de
wand van de cockpit, maar een scholier die een dagje spijbelt kan door andere
scholieren naar het hoe en waarom gevraagd worden. Er zijn sowieso geen
aanwijzingen dat er na 11 september meer wordt gespijbeld dan daarvoor. Na een
paar schietlessen kunnen scholieren de fietsverlichting controleren. Fietsbanden
zijn dunner dan autobanden. Waarom zouden scholieren niet de anonieme
meldtelefoons kunnen bemannen waarop misdrijven kunnen worden aangeven? Wanneer
ze ook zelf bellen, slaan we twee vliegen in een klap, betoogt Schoonhanden.

Als voorbeeld laat de korpschef een foto van een veelpleger zien die met een
mobiele telefoon is gemaakt en vervolgens veertig keer is door ge-sms't zonder
merkbaar kwaliteitsverlies. Als Schoonhanden het mobieltje in de lucht houdt
begint het te twiedeliedeunen: we herkennen het refrein van dat liedje van Jamai
waarvan je eigenlijk dacht dat je niet meer wist hoe het ging.

'Nu even niet!' bast de korpschef. 'Je ziet toch dat ik middenin mijn
nieuwjaarstoespraak zit!'

In sommige landen wil men verbieden dat scholieren hoofddoekjes dragen.
Bolletjesslikkers hebben vaak hun school niet afgemaakt. Scholieren gaan eerder
over tot eigenrichting, al geven ze juist minder om privacy. Op sommige winkels
en supermarkten zijn al waarschuwingingsborden aangebracht waarop staat dat er
niet meer dan twee scholieren tegelijk naar binnen mogen, naast een foto van
Prins Bernhard met de tekst 'Hier waak ik!'

Waarom zou een scholier een zwerver niet zo'n harde zet kunnen geven dat hij
dood van de trappen van het politiebureau valt? Hoeveel anti-globalisten maken
hun studie af? Is het echt te lawaaiig op de tribune van de F-side om er je
huiswerk Duits te kunnen maken? Kunnen scholieren pedofielen niet veel beter
wegpesten dan gewone burgers, vooral als die pedofiel hun eigen leraar is?

Naderhand in de, door scholieren rookvrij gemaakte, rookruimte moeten we
onwillekeurig denken aan de legendarische nieuwjaarstoespraak (in 1958!) van
korpschef Maigret uit het 15de arrondissement waarin hij iedere inspecteur
opriep eerst een paar biertjes (demis) te nemen alvorens een onderzoek te
beginnen.

Maar dan moet wel eerst de wettelijke leeftijd voor scholieren omlaag.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              123 of 125 DOCUMENTS

                                 de Volkskrant

                                January 7, 2004

Een raar taboe

BYLINE: ANET BLEICH

SECTION: Forum; Pg. 11

LENGTH: 822 words


Arme Jacques Wallage! Ongeveer iedereen in Nederland die wel eens een pen of
microfoon vasthoudt, is over de Groningse burgemeester heen gevallen. Voorop
natuurlijk Jozias van Aartsen, die een gooi doet naar het aanvoerderschap van de
heilige oorlog van seculier Nederland tegen de islam.

Het was dan ook niet ontzettend slim van Wallage om zich uitgerekend tot Van
Aartsen te richten met zijn cri de coeur. En hij had dat inderdaad beter niet op
papier van de burgemeester van Groningen kunnen doen. Of het zijn bedoeling was
om op deze manier Ayaan Hirsi Ali het zwijgen op te leggen, betwijfel ik. Ik
denk dat hij zich in alle oprechtheid heeft geergerd aan de hetze die de
VVD-fractie tegen het islamitisch onderwijs voert. En dat hij een stukje nieuwe
politiek bedreef. Emotie-politiek. Ik schrijf wat ik voel. Maar quod licet Pimmi
non licet Sjaaki, om het met de oude Romeinen te zeggen. Wat Pim mocht, mag
Jacques nog niet.

Wat mij in de kritische reacties op Wallages uitval veruit het meest boeit is
dat ene standaardzinnetje, dat steeds terugkeert: hij had er de Tweede
Wereldoorlog en de jodenvervolging niet bij mogen halen. We zijn in dit land
druk bezig de nationale geschiedenis te herontdekken. Jan Marijnissen wil een
historisch museum, een Huis van de Geschiedenis. Er is volop aandacht voor de
trekschuit en andere lifestyle-elementen uit de Gouden Eeuw.

Er woedt een zorgelijk debatje - met, ik erken het graag, een vrij hoog
komkommer- of winterwortelgehalte - over het gebrek aan historische kennis bij
de jeugd. In dat kader wordt er specifiek over geklaagd dat het op sommige
zwarte scholen moeite kost om de Tweede Wereldoorlog te behandelen. Dat zijn
kennelijk allemaal legitieme onderwerpen van gesprek.

Maar als Wallage verwijst naar de jodenvervolging om zijn ongerustheid over wat
hij ervaart als dreigende discriminatie en uitsluiting van moslims kracht bij te
zetten, dan had hij dat niet mogen doen. Begrijp me niet verkeerd: vanuit
wetenschappelijk oogpunt geef ik geen cent voor Wallages historische associatie.
De toenmalige jodenvervolging is absoluut onvergelijkbaar met de wantrouwige,
soms ronduit vijandige of minachtende houding tegenover islamieten die in
Nederland salonfaehig is geworden.

De shoah is een emotioneel zwaar beladen begrip en een historisch unicum. Je
kunt er bovendien verschillende kanten mee op. Zo ken ik mensen die het als
argument gebruiken om de politiek van de regering-Sharon te verdedigen (alles
doen om te voorkomen dat dit ons nog eens overkomt). En anderen die precies de
tegenovergestelde conclusie trekken (het is een opdracht om je tegen onrecht
teweer te stellen). Die laatste stellingname is me sympathieker, maar dat kan
ook zonder een beroep op de shoah.

Ik ben dus inderdaad geen voorstander van het instrumentaliseren van dit
tragische verleden voor actuele politieke stellingnames. Maar de
terughoudendheid op dit gebied kan ook doorslaan. Het gaat veel te ver om iemand
als Wallage het recht te ontzeggen om de gevoelsmatige associatie die hij heeft
openlijk te uiten. Dat is een raar taboe en de toenemende krampachtigheid
waarmee het wordt gehanteerd, de brede verontwaardiging die de kop opsteekt
wanneer het wordt doorbroken, doen bij mij het vermoeden rijzen dat op de
achtergrond toch zoiets als een slecht geweten speelt.

Nog een voorbeeld: de commotie rond het kunstwerkje van Martijn Engelbregt. Die
heeft op 200 duizend Amsterdamse adressen een formulier laten bezorgen, waarop
de respondent moest invullen of hij of zij illegalen kende en bereid was die bij
de politie aan te geven. De bedoeling was natuurlijk om de klikbereidheid van de
aangesproken Amsterdammers te onderzoeken. En om op die manier de
medeverantwoordelijkheid van gewone burgers voor een algemeen aanvaard keihard
beleid - personen die hier illegaal verblijven worden zonder pardon opgepakt en
uitgezet - ter discussie te stellen.

Ik vind het een schitterend idee. Maar daar sta ik, geloof ik, met Anil Ramdas,
die het samen met de kunstenaar heeft bedacht, geheel alleen in. Want alweer was
de verontwaardiging groot en vrijwel algemeen. En waarom? Vanwege de associatie
met de jodenvervolging in de Tweede Wereldoorlog! Neem me niet kwalijk, maar dit
verwijt is nog absurder dan dat aan het adres van Wallage. Want het gewraakte
formulier bevat geen enkele toespeling op de NSB of op de oorlog. Het stelt
uitsluitend de vraag naar de bereidheid van de individuele burger mee te werken
aan het uitzetten van illegalen (die vervolgens, zoals bekend, niet naar een
concentratiekamp worden gebracht, maar over de grens gezet). De associatie kwam
in dit geval dus op bij degenen die het formulier onder ogen hebben gekregen. En
vervolgens wordt men woedend over een verband dat men zelf heeft gelegd. Wij
zijn geen verraders! Mooi! Maar ja, die illegalen worden er wel uitgegooid. Is
dat een moreel dilemma dat niet benoemd mag worden?

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              124 of 125 DOCUMENTS

                                 de Volkskrant

                                January 2, 2004

Angst voor hogere huur remt renovatie ; I Bewonersvereniging Amsterdamse
Bellamybuurt: 'Ze willen het plebs de buurt uit hebben'

BYLINE: VAN ONZE VERSLAGGEVER MERIJN RENGERS

SECTION: Economie; Pg. 7

LENGTH: 681 words

DATELINE: AMSTERDAM


Tevergeefs probeert woningbouwvereniging Rochdale de Amsterdamse Bellamybuurt
warm te krijgen voor een grondige renovatie.

'Hoe hoog wordt de huur?'

'We kunnen nog wel repareren, maar een nieuwe deur in een rotte deurpost porumt
gewoon niet.' Ook de timmerman van de Amsterdamse woningcorporatie Rochdale ziet
maar een oplossing voor complex 5/7 in de Bellamybuurt in Amsterdam Oud-West:
'radicaal renoveren'.

Het complex in de Bellamybuurt - een volksbuurt, waar sociale woningbouw de
boventoon voert - ligt op loopafstand van het Vondelpark en de grachtengordel.
Dat is de huizen nu niet af te zien: afgebladderde kozijnen, dichtgetimmerde
ramen en scheuren in de muren domineren de gevels. Maar als het aan Rochdale
ligt wordt het complex de komende jaren net zo mooi als de omringendewijken. 'We
moeten wel. Niet een van de 335 woningen voldoet aan de normen van deze tijd,'
zegt Joost Nieuwenhuijzen, adjunct-directeur van Rochdale.

De vraag is wie straks de vruchten gaat plukken van de renovatie. Rochdale wil
de beschermde gevels laten staan, en alles daarachter volledig verbouwen. De
kleine, benauwde woningen moeten worden samengevoegd tot ruimere, betere, en dus
duurdere huizen, zodat ook families met kinderen en beter bedeelden in de wijk
willen wonen. Veel bewoners zien daar echter niets in. 'Ze willen het plebs de
buurt uithebben', zegt Flavio del Pomo van Bewonersbelangengroepering Oud-West.
'Ik ben hier geboren en heb de buurt zien veryuppen. Langzamerhand zijn mijn
schoolvriendjes van vroeger de buurt uitgewerkt.'

Het conflict tussen de woningcorporatie en bewoners draait uiteindelijk om een
ding: hoe hoog straks de huur van de gerenoveerde woningen wordt. 'We betalen nu
ongeveer 150 euro per maand', zegt John Gottmers, voorzitter van de
bewonersvereniging. 'Dat wordt straks veel meer, en dat kunnen de meeste mensen
niet opbrengen. De woningbouwcorporatie gaat voor het grote geld en laat vooral
de kleine huurders in de kou staan.

Rochdale zit danig met de protesten van de bewonersverenging in de maag. 'Tien
jaar geleden hebben ze al een renovatieplan tegengehouden. En die verhalen over
enorme huurverhogingen kloppen niet', zegt Nieuwenhuijzen. Volgens hem hebben de
bewoners de laatste jaren juist een te lage huur betaald, omdat de woningen niet
aan de eisen van vandaag de dag voldoen. 'Wie terugkeert,krijgt een betere
woning terug, en dat kost nou eenmaal meer. En voor veel bewoners wordt de
huurstijging opgevangen door de huursubsidie.'

Het conflict tussen bewoners en corporaties over de te renoveren woningen speelt
in alle oude wijken. De corporaties moeten de kosten van de stadsvernieuwing
grotendeels zelf ophoesten, en zijn daarom genoodzaakt om duurder te bouwen, en
een deel van de sociale woningvoorraad te verkopen. Dat botst met de situatie
van zittende huurders, die moeilijk meer kunnen betalen dan de oorspronkelijke
lage huur.

Corporaties botsen hierbij niet alleen met de huurders, maar ook met de
overheid. Door de renovatie worden de huren namelijk hoger, maar de inkomens van
de bewoners allerminst. Via de hogere huursubsidie waar de bewoners recht op
hebben als hun huur stijgt, betaalt Den Haag een flink deel van de rekening.

'Het is ontzettend lastig om bewoners uit te leggen hoe het zit met de huur',
zegt Joost Nieuwehuijzen van Rochdale. 'De gerenoveerde huizen gaan ruim 400
euro per maand kosten, terwijl we minstens 600 euro moeten vragen om quitte te
spelen. En dan te bedenken dat er best mensen te vinden zijn die meer dan dat
willen betalen.'

Gottmers - en met hem een deel van de bewoners - blijft mordicus tegen de
renovatie en de daaruit voortvloeiende huurverhoging. 'Rochdale werd ooit
opgericht door een chauffeur van de paardentram om betaalbare huizen voor het
personeel van het vervoerbedrijf te realiseren. En nu bestaat de gewone man niet
meer voor ze.'

Boze bewoners protesteerden 19 november tegen woningcorporatie Rochdale bij de
feestelijke opening van enkele gerenoveerde panden in de Amsterdamse Jan Pieter
Heijestraat. FOTO JEAN-PERRE JANS

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.

                              125 of 125 DOCUMENTS

                                 de Volkskrant

                                January 2, 2004

Een in esthetiek gesmoord tijdsbeeld

BYLINE: MARINA DE VRIES

SECTION: Kunst; Pg. 19

LENGTH: 619 words


Denk aan de jaren vijftig en de cliches buitelen over elkaar. De jaren vijftig?
Dat is de tijd van brave, hardwerkende burgers, van voortvarend toekomstgeloof
en monotone doorzonwoningen. Toen de straten nog leeg waren, de mensen zonder
haast en zinloos geweld nog moest worden uitgevonden.

Alleen, bestaan 'de jaren vijftig' wel? Of verzinnen we allemaal onze eigen
jaren vijftig? vroeg Remco Campert zich bij eerdere gelegenheid reeds af. Het
Stedelijk Museum De Lakenhal in Leiden pakt Camperts vraag op en doet een
dappere poging om voorbij de hardnekkige vooroordelen te kijken.

Daartoe heeft men tweehonderd foto's van Nederlandse fotografen uitgekozen uit
het immense bezit van het Prentenkabinet van de Universiteit Leiden. De
expositie is tegelijk een eerbetoon aan dit instituut, dat in 1953 als eerste
openbare instelling in Nederland systematisch foto's ging verzamelen.

Voor die begeerde, nieuwe kijk op de samenleving toont men in Leiden machtige
odes aan de techniek en de wederopbouw, maar ook experimentele straatscenes
waarin zwarte schimmen dolen in een wit landschap. Men laat de Parijse IJscocar
van Cas Oorthuys zien, een romantisch eiland in een zee van leegte, maar ook
diens oorlogsslachtoffer, met benen van plastic als een marionet.

Aan twee kanonnen de eer om de andere zijde van de jaren vijftig een gezicht te
geven. Johan van der Keuken en Ed van der Elsken ondergraven het
spreekwoordelijk optimisme en vertellen een verhaal van vrijheid, verzet en
melancholie. Brutaal en verveeld kijken de zeventienjarige vrienden van Van der
Keuken de camera in, lurkend aan pijp of sigaret, een leeggezopen fles wijn op
tafel. Vrijend, rokend en hangend in de cafes van Saint Germain des Pres
portretteert Van der Elsken zijn anti-helden.

Hoe fascinerend en schitterend de zwart-wit foto's ook zijn, een ander beeld van
de jaren vijftig komt nauwelijks opzetten. De foto's van Van der Keuken en Van
der Elsken mogen in hun eigen tijd tot verontwaardiging hebben geleid, inmiddels
staan ook hun tegendraadse taferelen als cliches in ons geheugen gegrift.

Maar de belangrijkste reden dat de rijk geschakeerde samenleving zich ook dit
keer niet laat zien, ligt in de foto's zelf. Want hoewel de discussie onlangs
weer even oplaaide en de fotografie in NRC Handelsblad werd teruggefloten naar
de hoek van gedienstige registratie, zijn foto's natuurlijk allesbehalve een
getrouwe documentatie van de werkelijkheid. Zeker in de jaren vijftig staat de
visie van de fotograaf voorop.

En die richt zijn camera zo vlak na de oorlog liever niet, en zeker niet direct,
op de rauwe werkelijkheid. Doet hij dat wel, dan gesmoord in een dikke laag
esthetiek. Zo verdwijnt de ellende van Oorthuys' oorlogsslachtoffer in de
tandpasta-glimlach van het schaars geklede reclamemodel schuin achter zijn rug.
Martien Coppens portretteert zijn koningskinderen in een bos waar de lichtjes
feeeriek twinkelen. Wie de titel leest, ziet dat de kinderen zijn weggeplukt uit
een grauw zigeunerbestaan.

Foto's van Vijftig toont een wereld waarin de esthetiek zegeviert en die duizend
maal mooier is dan welke werkelijkheid dan ook - op een foto na. Een
duizelingwekkend stilleven legde Carel Blazer in 1953 op Sicilie vast, een
georkestreerde chaos van wastombes, gescheurd beton en schurftige huisraad. Uit
de rotzooi doemt in de hoek een baby op. Zwaar vermagerd en gehuld in vodden
tuurt het kind verwachtingsvol het beeld uit. Of zijn ouders ooit terugkeren is
de vraag. Zo'n eerlijk tijdsbeeld is even aangrijpend als zeldzaam.

Foto's van Vijftig. In: Stedelijk Museum De Lakenhal, Leiden. T/m 18 april.

Ed van der Elsken, Een liefdesgeschiedenis in St. Germain des Pres, 1956.

LOAD-DATE: May 19, 2004

LANGUAGE: DUTCH

                © 2004 PCM Uitgevers B.V.  All rights reserved.
