
                               1 of 92 DOCUMENTS



                              AD/Algemeen Dagblad

                           24 december 2015 donderdag

800 euro meer in de portemonnee

BYLINE: LAURENS KOK

SECTION: Nieuws; Blz. 32

LENGTH: 446 woorden


Hoogste koopkrachtstijging huishoudens in 10 jaar

Nederlanders krijgen komend jaar gemiddeld 1,8 procent meer te besteden. Dat is
de hoogste koopkrachtstijging in 10 jaar.

Een doorsnee huishouden houdt daardoor gemiddeld in 2016 800 euro meer over dan
in 2015. Mensen die werken zijn nog beter af, zij krijgen 1200 euro extra in het
handje.

Negen op de tien Nederlanders mogen zich volgend jaar verheugen op een gevuldere
portemonnee, zo blijkt uit het definitieve koopbeeld dat minister Lodewijk
Asscher (Sociale Zaken, PvdA) gisteren naar de Tweede Kamer heeft gestuurd.
Omdat de Eerste Kamer dinsdagavond ten langen leste akkoord ging met het
Belastingplan van het kabinet, kon Asscher eindelijk de balans opmaken.

Stijgen

De gemiddelde koopkrachtstijging blijkt zelfs nog 0,4 procentpunt hoger dan het
kabinet op Prinsjesdag dacht toen het een lastenverlichting van 5 miljard euro
aankondigde. Dit komt vooral doordat de inflatie komend jaar meevalt, waardoor
de prijzen minder hard stijgen en doordat de lonen harder omhooggaan dan
voorzien. Bovendien nemen zorg- en pensioenpremies minder toe.

Als eind januari de eerste loonstrookjes op de mat vallen, zullen veel mensen
ook zwart op wit zien dat ze er door het 5-miljardpakket financieel op vooruit
zijn gegaan. Wie het minimumloon verdient (circa 20.000 euro), boekt de grootste
winst: deze werknemers gaan er 4,6 procent op vooruit, nog afgezien van
cao-loonsverhogingen, periodieken of andere salarisstijgingen.

Jan Modaal (36.000 euro) houdt onder de streep 3,3 procent meer over, wie het
dubbele of driedubbele verdient moet het doen met respectievelijk 0,8 en 0,6
procent netto meer. Minder goed af zijn mensen die tussen 50.000 en 60.000 euro
bruto verdienen. Zij vallen tussen wal en schip, omdat zij niet optimaal kunnen
profiteren van fiscale maatregelen die het kabinet doorvoert.

Gepensioneerd

9 procent van de Nederlanders boet komend jaar aan koopkracht in. Van die groep
zijn de meesten gepensioneerd. Dit komt vooral omdat hun aanvullend pensioen
niet of nauwelijks wordt geïndexeerd. Ook betalen zij een iets hogere
inkomensafhankelijke bijdrage aan de zorgverzekeringswet (IAB).

Overigens zijn lang niet alle gepensioneerden, een kwart van de bevolking,
komend jaar slechter af. Over de hele linie gaan zij er 0,7 procent op vooruit.
Datzelfde percentage geldt voor uitkeringsgerechtigden.

Asscher wijst erop dat de koopkrachtcijfers geen rekening houden met de
werksituatie en gezinssamenstelling van mensen. Wie zijn baan verliest of een
kind krijgt, heeft al snel minder te besteden. Wie een bonus ontvangt of
promotie heeft gemaakt, is vaak juist vele procenten beter af.




Bekijk de oorspronkelijke pagina:

LOAD-DATE: 23 December 2015

LANGUAGE: DUTCH; NEDERLANDS

GRAPHIC: Minister Lodewijk Asscher beschikt eindelijk over de definitieve
koopkrachtcijfers voor 2016.
FOTO ANP

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               2 of 92 DOCUMENTS



                              AD/Algemeen Dagblad

                           23 december 2015 woensdag

Mail

SECTION: Service; Blz. 25

LENGTH: 501 woorden


Kleuters niet zindelijk II

Trainen op potje kan toch pas vanaf 2,5 jaar?

Met verbazing las ik het stuk over zindelijkheid (AD 19-2) en de ingestuurde
brieven (Mail 22-12). Die verbazing betreft de leeftijd waarop je met
zindelijkheidstraining begint. Ik weet echt niet beter dan dat je pas vanaf 2,5
jaar daarmee gaat beginnen. Dat kinderen bij voorkeur voor hun 4de zindelijk
moeten zijn, snap ik. Het is niet de taak van de juf of meester, maar het is mij
serieus verteld dat je pas kunt gaan oefenen vanaf 2,5 jaar. Dus veroordeel niet
zomaar de ouders. Ten eerste omdat een groot aantal moet werken en daardoor
minder tijd heeft. Of de kinderen zitten op de crèche. Trainen die er niet op?
Ouders krijgen hun informatie ook maar mee van het consultatiebureau.

Sjanet Timmermans, Rijnsaterwoude.


Kleuters niet zindelijk III

Steek er genoeg tijd in

'Zorg als ouders dat kind tijdig zindelijk is' (Opinie 19-12). Met bovenstaande
uitspraak ben ik het volledig eens. Jaren geleden had ik een klas met 32
kinderen tussen de 4 en 6 jaar. Voorwaarde was dat een kind zindelijk was bij
inschrijving. Natuurlijk gebeurde er wel eens een ongelukje. Maar ouders moeten
zelf voldoende tijd steken in zindelijkheidstraining. Stimuleren en belonen. Het
is bovendien sneu voor een kind wanneer het als enige het steeds in zijn broek
doet.

Marieke van Buuren, Waddinxveen.

Wilders en de rambam

Geef hem een koekje van eigen deeg

'Wilders: Politiek kan de rambam krijgen' (AD 22-12). Kennelijk vindt Geert
Wilders geweldplegingen tijdens bijeenkomsten over vluchtelingen toelaatbaar. Ik
vraag me dan ook af waarom hij nog steeds door de staat moet worden beschermd?
Die betaalt toch al die kleerkasten om hem heen? Laat hem de rambam krijgen en
zelf betalen, dan kan hij een koekje van eigen deeg krijgen.

Jaap Visser, Spijkenisse.


Wilders en de rambam II

Critici zijn schijnheilig

'De Kamer loopt te hoop tegen Wilders' (AD 22-12). Deze nobele collega's, onder
aanvoering van Pechtold van D66 en Gesthuizen van de SP, grijpen alles aan om
Wilders in diskrediet te brengen. Zodra er geweld is tegen vluchtelingen, moet
Wilders afstand nemen. Ze vergeten dat Wilders al vaker heeft gezegd tegen
geweld te zijn. Wat een drammers zijn deze politici toch! Ze zouden eens beter
naar een groot deel van de bevolking moeten luisteren. Ik kan helaas Wilders
niet van lafheid betichten, maar bovengenoemden wel van schijnheiligheid.

Jill Stijnen, Rotterdam.

Economie trekt aan

Was dat maar waar

'Het leven is een feestje waard' (AD 22-12). De economie trekt weer aan! Waar
halen ze het vandaan? Eens grote bedrijven verschrompelen en winkels
verkommeren. De gewone burger heeft geen centen meer. Banen zijn in rook
opgegaan en de bejaarde piest in een luier zonder op te staan. Onbetaalde
schoolstages en vrijwilligerswerk houden de uitgeklede zorginstellingen overeind
en aan de stroom asielzoekers komt geen eind. Gelukkig ben ik een positief mens.
Ik wens iedereen een fijn kerstfeest!

Karin Takes.




Bekijk de oorspronkelijke pagina:

LOAD-DATE: 22 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               3 of 92 DOCUMENTS



                              AD/Algemeen Dagblad

                            22 december 2015 dinsdag

Het leven is een feestje waard

BYLINE: ANNEMIEKE VAN DONGEN

SECTION: Nieuws

LENGTH: 545 woorden


Terugblikken in cijfers | Wat voor jaar was 2015 voor ons 'gewone' Nederlanders?

Het jaar waarin de terreur van IS het nieuws domineerde, was ook het jaar van de
gouden bruiloftsfeesten. Een recordaantal van 43.600 echtparen in Nederland
vierde in 2015 hun 50-jarige jubileum. Bovendien trok de woningmarkt aan en
lieten we het geld weer wat meer rollen. Het afgelopen jaar was zo slecht nog
niet.

Er viel meer te vieren. Voor de gemiddelde Nederlander was 2015 best een goed
jaar, blijkt uit cijfers die het Centraal Bureau voor de Statistiek (CBS) heeft
verzameld. We hadden minder financiële zorgen, verklaart hoogleraar sociale
demografie Jan Latten, hoofddemograaf van het CBS. ,,De economie en de
huizenmarkt zijn aangetrokken. Er kwam letterlijk weer meer beweging in het
land. Meer mensen zijn verhuisd. Meer mensen die de afgelopen jaren vastzaten
aan een woning die onder water stond, konden in 2015 verder met hun leven. Door
te gaan samenwonen, of juist door alleen te gaan wonen. Want de aantrekkende
huizenmarkt viel dit jaar ook samen met meer mensen die gingen scheiden.'' Door
al die verhuizingen hebben de meubelboulevards weer goede zaken gedaan. Ook aan
bijvoorbeeld horecabezoeken en vakanties gaven we in 2015 meer geld uit. Wat
opviel: normaal gaat een opbloeiende economie gepaard met een geboortegolf. Maar
in Nederland werden dit jaar juist minder baby's geboren. Latten: ,,Stellen
kopen wel een nieuwe koelkast, maar nemen nog geen baby. De vraag is of dat
uitstel permanent of tijdelijk is. Het zou te maken kunnen hebben met een
groeiend aantal tijdelijke banen. Steeds minder mensen hebben vaste
contracten.'' Dat tekent volgens de demograaf de verschillen in Nederland, die
in 2015 ook groeiden. Tussen vast personeel en flexwerkers, tussen
hoogopgeleiden en degenen die niet doorgeleerd hebben. Maar ook het contrast
tussen de stad, waar de bevolking groeit en de huizenprijzen stijgen, en
krimpregio's op het platteland. Natuurlijk was het niet voor iedereen een goed
jaar. Nooit eerder overleden er zo veel Nederlanders als in 2015. Een gevolg van
de aanhoudende griepgolf begin dit jaar, verklaart Latten. ,,Veel Nederlanders
hebben dit jaar iemand verloren, en zijn door een moeilijke periode gegaan.
Iedereen krijgt te maken met tegenslagen in het leven. De een werd er 3 jaar
geleden door getroffen en is er weer bovenop, de ander kreeg er dit jaar mee te
maken.''

Gezond

Los van die persoonlijke tegenslagen, ging er over de hele linie bezien een hoop
goed. We worden steeds ouder - de gemiddelde leeftijd van vrouwen bedraagt nu
42; één op de zeven Nederlanders heeft al recht op 65-pluskorting - en blijven
langer gezond. We voelen ons steeds veiliger. Het vertrouwen in onze medemens is
hoog. Ondanks onze zorgen - hebben we straks nog wel een plek in het
verzorgingstehuis? Wat gebeurt er als nóg meer asielzoekers naar Nederland
komen? - beoordelen we ons leven met een kleine 8, zegt Latten. ,,De gemiddelde
Nederlander was in 2015 best een gelukkig mens. Ook vergeleken met andere
Europese landen hebben we het zo slecht nog niet.''

'Stellen kopen wel een nieuwe koelkast, maar nemen nog geen baby'

'De gemiddelde Nederlander was afgelopen jaar best een gelukkig mens'




Bekijk de oorspronkelijke pagina: , , ,

LOAD-DATE: 22 December 2015

LANGUAGE: DUTCH; NEDERLANDS

GRAPHIC: Illustratie Mark Reijntjens

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               4 of 92 DOCUMENTS



                              AD/Algemeen Dagblad

                           19 december 2015 zaterdag

MAIL.

SECTION: Service

LENGTH: 1121 woorden


Waarom zouden wij dit moeten opknappen?

'Het waren niet alleen mensen uit het dorp' (AD 18-12). De rellen in
Geldermalsen tonen aan dat de inwoners geen asielzoekers willen, zeker niet in
zulke grote aantallen. Waarom zou Geldermalsen er ook maar één opvangen? Waarom
zou Nederland er ook maar één opnemen? Uit angst voor IS-strijders vangen
Saudi-Arabië, Dubai en Koeweit niemand op. Opvang in de regio is ook veel
efficiënter en bespaart migranten de gevaarlijke overtocht over de Middellandse
Zee. De overheid weigerde eerder in te gaan op de eis van VNL-voorman Bram
Moszkowicz om een strafrechtelijk onderzoek in te stellen naar het asielbeleid.
Bestuurders luisteren dus niet en ze verdonkeremanen feiten. Wat moet men dan
nog doen om de komst van potentiële terroristen te voorkomen? Nu hebben we het
antwoord: blijkbaar stevenen we af op een burgeroorlog. Dan is het tijd om zelf
te gaan vluchten.

Lodewijk Hof, Eindhoven.

Het kan ook vreedzaam, zoals bij ons in Otterlo

Het protest tegen een azc in Geldermalsen is volledig uit de hand gelopen. Er
waren schietende politieagenten en boze demonstranten. Waarom heeft de krant 2
weken terug niet op de voorpagina gemeld dat er in Otterlo, een plaatsje op de
Veluwe, een fantastische en pittige maar netjes verlopen bijeenkomst was over de
komst van 600 asielzoekers? Dat vond men te veel, maar 100 mensen zijn welkom in
Otterlo. Met dat aantal kunnen onze dorpelingen deze mensen helpen en bijstaan.
Waarom alleen aandacht voor geweld en niet voor vredelievende bijeenkomsten? Het
is zo mooi om ook positieve stukken te lezen

Dina de Bondt-Leurink, Otterlo.

Genuanceerder geluid over asielcrisis welkom

'Met Pauw haal ik geen jubileum' (AD 18-12). Het zou Jeroen Pauw sieren wanneer
hij ook eens BN'ers in zijn programma uitnodigt die genuanceerd over het
vluchtelingenprobleem kunnen discussiëren en die niet, zoals acteur Frank
Lammers, schreeuwen dat we maar zo veel mogelijk mensen moeten opnemen.

Hans Augustijn,

Nieuwerkerk aan den IJssel.

Geen BN'er neemt vluchteling in huis

Er komt een aparte zender voor vluchtelingen op de Nederlandse tv (AD 17-12).
Dat is niet nodig, we hebben immers moraalridder Jeroen Pauw die ons al maanden
overspoelt met verhalen over vluchtelingen. Nu stuurt hij BN'ers op pad om ons
te laten zien hoe erg het is. Het rare is dat bij niemand van deze BN'ers een
azc in de buurt komt. Die worden alleen bij 'gewone' burgers in de wijken
gepaatst. Als al die BN'ers zo begaan zijn met migranten, laat hen dan
vluchtelingen in huis nemen. Maar dat gebeurt niet. Ook niet bij acteur Frank
Lammers die zegt dat er geen grens is aan het aantal vluchtelingen dat naar
Nederland kan komen. Er is altijd een grens.

Sandra de Koning, Dordrecht.

Zorgen om geestelijk welzijn van migranten

'Inburgeren doe je het beste voor de buis' (AD 17-12). Hoe is het mogelijk. Het
is te hopen dat vluchtelingen alleen naar de speciaal voor hen gemaakte
programma's zullen kijken en dat ze de gangbare pulp overslaan. Doen ze dat
niet, dan krijgen ze een heel raar beeld van de geestelijke gezondheid van de
Nederlander.

H. Berger, Hendrik-Ido-Ambacht.

Voer dan belasting in voor alle huisdieren

'Verdubbel de hondenbelasting' en 'Hondenpoepzakje om boete te ontlopen'
(Brieven 18-12). Wat een negatieve opmerkingen over hondeneigenaren. Ik heb
jaren honden gehad en heb altijd netjes de ontlasting opgeruimd, ook als er
nergens een prullenbak te bekennen viel om het zakje in te doen. Mijn honden
waren altijd keurig aangelijnd, behalve in de losloopgebieden. En dan was het
ook feest. Ballen gooien, stoeien met andere honden en thuis moe maar voldaan in
de mandjes. Briefschrijvers Van Reijen en Reijsbergen doen net alsof iedere
hondeneigenaar zich misdraagt en of elke hond op je afkomt. Ik heb mij juist
altijd geërgerd aan de hondenbelasting. Ik heb betaald voor afval dat ik zelf
opruimde. Maar de paarden bij ons in het dorp mogen alles laten vallen. Die
eigenaren hoeven daar niets voor te betalen. En wat te denken van alle
kattenontlasting die je tegenkomt bij het wieden van je tuin, ook als je geen
kat hebt? Kijk ook naar het extra afval van konijnen of vogels. Begrijp me niet
verkeerd. Ik hou zielsveel van dieren en heb zelf een lieve kat, maar
hondenbelasting is een zeer verouderde belasting. Schaf het liever af, of voer
een dierenbelasting in voor alle dieren. Want ook andere huisdieren zorgen voor
extra afval waar we uiteindelijk met z'n allen voor betalen.

Renata van der Hulst, Boskoop.

Meer last van katten die in zandbak poepen

Twee briefschrijvers menen dat honden altijd tegen je opspringen en overal
poepen (Brieven 18-12). Ook ik ben daar tegen. Maar moeten wij dan extra
hondenbelasting gaan betalen, zoals zij voorstellen? Ik heb twee hondjes,
teckels, die altijd aan de lijn lopen. Dat geldt niet voor katten. De zandbak op
het speelterrein nabij mijn huis doet dan ook dienst als kattenbak. Elke ochtend
doen zij er hun behoefte. Fijn voor kinderen en hun al dan niet zwangere
moeders. In de 30 jaar dat ik hier woon, heb ik nog nooit een hond op het
speelplaatsje gezien. In Hoogeveen betalen wij overigens geen belasting over
onze huisdieren. Het bedrag is gewoon in de onroerendezaakbelasting verwerkt.

P.G. van Riezen, Hoogeveen.

Kerstdiner op school leidt ook tot uitsluiting

Eerder deze week meldde de krant dat kerstkaarten op een aantal scholen niet
meer gewenst zijn omdat sommige kinderen maar een enkele kaart krijgen, of soms
zelfs geen een. Socioloog Mieke van Stigt spreekt daarbij zelfs van sociale
uitsluiting. Maar wat staat er een dag later in de krant: kerstdiner op school.
Wat kook je daarvoor? Kinderen mogen in hun mooiste kleren genieten van door hun
ouders gemaakt lekkers. Er zijn echter veel gezinnen die niet of nauwelijks
kunnen rondkomen en die maar wat blij zijn met eten van de voedselbank. Die
kunen het zich niet permitteren om iets lekkers te maken of om mooie kleren aan
te schaffen. Maar nu zie ik geen enkel woord over een eventuele sociale
uitsluiting.

Fred Westerbeek, Ouderkerk aan de Amstel.

Vliegen altijd veel te goedkoop geweest

Briefschrijver Jacobi uit Zoetermeer heeft inderdaad een punt: de prijs van
vliegtickets zou in verband met de lage brandstofprijzen omlaag moeten (Brieven
17-12). Maar hij vergeet dat hij over zijn vliegtickets nooit btw heeft betaald
en dat over de vliegtuigbrandstof kerosine geen btw wordt geheven. Bovendien is
kerosine vrijgesteld van accijns. Jacobi heeft dus altijd veel te goedkoop
gevlogen. Ik begrijp dan ook niet dat hij zich tekortgedaan voelt. Verhoog de
prijs van vliegtickets drastisch, alleen al om vakantievluchtjes te ontmoedigen
en zo de uitsoot van CO2 te reduceren.

J.J. de Haas, Elburg.




Bekijk de oorspronkelijke pagina: ,

LOAD-DATE: 19 December 2015

LANGUAGE: DUTCH; NEDERLANDS

GRAPHIC: In Geldermalsen liep het protest tegen de komst van een azc uit op
rellen met de ME.
FOTO ANP

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               5 of 92 DOCUMENTS



                              AD/Algemeen Dagblad

                            18 december 2015 vrijdag

Angstwekkend

SECTION: Service; Blz. 29

LENGTH: 35 woorden


Nu weet ik waar we bang voor moeten zijn. Niet voor vluchtelingen maar voor ons
eigen volk. Angstwekkend hoe inwoners van Geldermalsen tekeer zijn gegaan.

Truus Groothuis, Culemborg.




Bekijk de oorspronkelijke pagina:

LOAD-DATE: 18 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               6 of 92 DOCUMENTS



                              AD/Algemeen Dagblad

                           16 december 2015 woensdag

CSI-tijdperk voorbij

SECTION: Media; Blz. 29

LENGTH: 448 woorden


ANGELA KIJKT TV


AD-journalist Angela de Jong schrijft twee keer per week een column over wat
haar opvalt op televisie.

Hoe woelig het leven de afgelopen 15 jaar soms ook was, er was in elk geval één
zekerheid: Crime Scene Investigation. Niet dat ik elke week keek. Het was zoals
het gaat met goede vrienden. Dan zat ik weer trouw elke maandag (of zaterdag of
zondag, net wanneer het werd uitgezonden) voor de tv, dan gingen een tijdje
andere programma's voor. Maar als ik weer aanhaakte, pikte ik de draad
moeiteloos op.



Dat tijdperk is nu voorbij. RTL4 zond afgelopen maandag de slotaflevering uit.
Daar kun je de schouders over ophalen, blij dat 'die afschuwelijke Baantjer uit
Amerika' is afgelopen. Maar daarmee doe je de serie tekort. CSI was meer dan de
zoveelste whodunnit met een aantal ijzersterke karakters, ontsproten aan het
brein van een team scriptschrijvers dat zich graag uitleefde op gekke situaties
en dito figuren op The Strip van Las Vegas.

De serie heeft een hele generatie tv-kijkers over de hele wereld vertrouwd
gemaakt met dna-onderzoek en ander terrein waar wetenschap en politiewerk
samenkomen. Door de jarenlange colleges van Grissom en co wanen wij, gewone
burgers, ons tegenwoordig allemaal Peter R. als het op verjaardagen over
criminaliteit gaat. Al snappen we heus wel dat de praktijk heel wat minder sexy
en snel is dan de reeks deed geloven.

CSI bood door de jaren heen ook praktische tips: bloedsporen kunnen wel
weggepoetst líjken, maar zijn nooit echt weg, tenzij je met lekker veel
bleekwater aan de slag gaat. En nog een belangrijker: ga nooit op de sprei van
een hotelbed liggen, want die lijkt misschien schoon maar zit boordevol
spermavlekken.

Ondanks alle bizarre moorden die werden gepleegd, vond ik de serie gek genoeg
vaak heel geruststellend. Hoe perfect de misdaad ook was uitgevoerd, er was
altijd wel een stofje, spettertje of larfje dat de dader erbij lapte.

Opvolger CSI: Cyber trek ik juist slecht. Ik wil helemaal niet weten dat
onbekenden mijn huis en leven kunnen binnendringen via mijn smartphone, laptop
of een app, daar word ik compleet paranoia van. En daarbij, een stel
politieagenten achter een beeldscherm is visueel echt minder aantrekkelijk dan
een paar CSI's op een bloederige plaats delict, Hodges achter zijn microscoop en
Grissom met hoed-met-muskietennet op, zoals maandagavond.

Hoe uitgerekend híj door een stel bijen achter de verblijfplaats van de bad guy
kwam, was weer onnavolgbaar en typisch Grissom.

Maar wat ik het mooiste vond, muts als ik ben? Dat hij en Sara uiteindelijk toch
weer bij elkaar kwamen.

Reageren? angela@ad.nl

Altijd wel een stofje waardoor de dader erbij werd gelapt




Bekijk de oorspronkelijke pagina:

LOAD-DATE: 16 December 2015

LANGUAGE: DUTCH; NEDERLANDS

GRAPHIC: Het mooiste: Grissom en Sara weer bij elkaar.

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               7 of 92 DOCUMENTS



                              AD/Algemeen Dagblad

                            9 december 2015 woensdag

Vrolijke Marjan (49) runt zonder stress Shell en haar gezin

BYLINE: SANDER VAN MERSBERGEN

SECTION: Nieuws; Blz. 9

LENGTH: 887 woorden


De nieuwe baas van Shell komt niet uit het old boys network, en is ook geen man.
Het is een vrolijke Brabantse die met ogenschijnlijk gemak alle ballen in de
lucht houd.



Stress? Tijdgebrek? Marjan van Loon lijkt die woorden niet eens te kennen. Werk,
gezin en vrienden: ze geeft ze de aandacht die ze verdienen.

Marjan van Loon is geboren en getogen in Helmond. Volgens de overlevering is dat
een notoir boevennest, maar de nieuwe Shell-topvrouw is daarom niet minder trots
op haar Brabantse geboortestad, zegt ze. Op de opmerking dat er met haar persoon
toch nog iets goeds komt uit Helmond, reageert de 49-jarige Van Loon met een
wedervraag. ,,Jij kijkt zeker niet naar The Voice of Holland?" In de
tv-talentenjacht heeft Helmonder Dave Vermeulen het tot de volgende liveshow
geschopt, vandaar.

Dat ze dit soort dingen weet, is tekenend voor Van Loon, zegt Annemiek van
Kraay. ,,Waarschijnlijk kijkt ze dat met haar dochter. Het is geen type dat
alleen maar naar ingewikkelde documentaires of wetenschappelijke series kijkt."

Bewondering

Van Kraay (32) kent Marjan van Loon al haar hele leven. Haar ouders zijn
bevriend met Marjan en haar man. Annemiek koestert een diepe bewondering voor de
vrouw die maandag werd benoemd tot president-directeur van Shell Nederland. Toen
ze in het kader van een leiderschapstraject op Universiteit Nijenrode een
carrièrecoach zocht, hoefde ze niet lang na te denken. Ze belde met Marjan.

,,En het mooie was: binnen een paar seconden zei ze ja. Ondanks dat ze een
drukke baan bij Shell had, daarvoor de halve wereld over reisde, twee kinderen
en een man heeft en daarnaast ook nog hobby's heeft en aan sport doet."

Als opvolger voor Dick Benschop - ex-politicus, man met connecties, een
tikkeltje stijf - is gekozen voor een compleet ander type. Iemand die in Pernis,
Australië en Maleisië 26 jaar lang met haar poten in de Shell-klei stond. Van
Loon werkt al haar hele leven bij Shell, is een vrouw van de praktijk en de
techniek.

Iemand die de taal van de gewone man spreekt, bovendien. Ze staat niet boven,
maar tussen het personeel. In haar vrije tijd doet ze aan hardlopen en is ze een
enthousiast saxafoniste.

Jan Meulman, hoogleraar aan de TU in Eindhoven, was in mei '89 betrokken bij het
afstuderen van de Helmondse. ,,Ze deed onderzoek naar de zogeheten geschraapte
warmtewisselaar, die bijvoorbeeld wordt gebruikt om fruitsappen in te dikken. Ik
weet nog dat ze een uitstekende voordracht hield, en dat ze zich een ontzettend
creatieve ingenieur toonde. Het exacte cijfer weet ik niet meer, maar het was in
ieder geval hoger dan een acht."

Meulman kwam zijn ex-studente 2 jaar geleden opnieuw tegen, toen ze een gastles
gaf. Ze bleek geen spat veranderd. ,,Heel vriendelijk en prettig in de omgang."


Naast aardig is de nieuwe topvrouw ook iemand die er geen gras over laat
groeien. ,,Ze gaat gedecideerd op haar doel af," zegt Meulman. Iemand uit de
olie- en gassector, die regelmatig een vergaderruimte met haar deelt: ,,Ze is
meer een aanjager dan een observant. Komt met ideeën, wil dingen onderzoeken."

Keuze

Zo gauw er een vrouw op een toppositie komt, zijn daar de vragen die je bij een
man zelden hoort. ,,Hoe moet dat met de kinderen? Valt dat wel te combineren?"
Van Loon zelf - wier man ook fulltime werkt, voor Shell - staat er ontspannen
in. Je moet het gewoon proberen, zei ze in 2010 in NRC Handelsblad. Een keuze
voor het één is niet meteen een keuze tegen het ander.

Klinkt makkelijk, maar zie het maar eens voor elkaar te krijgen. Het lukt
Marjan, zegt Annemiek Kraay. En nee, haar kinderen worden niet grootgebracht
door de au pair. ,,Ze heeft mij geleerd dat je gewoon elke dag afwegingen moet
maken. Dat doet ze samen met haar man. Als de ene een topfunctie kreeg, deed de
ander een klein stapje terug."

Met haar benoeming tot baas van Shell Nederland is een levenlang Shell weer een
stapje dichterbij. Toch had het weinig gescheeld of ze was er nooit in dienst
getreden. Bij haar sollicitatie maakte de man tegenover haar een seksistische
opmerking, zegt ze in NRC. ,,Toen ben ik weggelopen." Verder valt het niet mee
om de nieuwe baas van de Koninklijke uit haar evenwicht te krijgen. Ze blijft
haar vrolijke, Brabantse zelf, ook al woont ze nu in Den Haag. Van Kraay: ,,Als
ik haar met één woord moet typeren? Relaxed. Ik heb haar nog nooit gestresst
gezien."

Ze is 'ontzettend blij en vereerd' dat ze de nieuwe baas van Shell Nederland is,
en heeft er vooral heel veel zin in.

,,Ik krijg een hele brede portefeuille," zegt Marjan van Loon in een
telefonische reactie.

,,En ook voor de maatschappij is het een bijzondere positie." Van Loon komt uit
de Shell-stal, had haar hele leven nog geen andere werkgever. ,,Dat is een
bewuste keuze. Het voordeel is dat Shell een groot bedrijf is, je hoeft je niet
te vervelen. Ik heb op Pernis gewerkt, en in Australië en Maleisië. Zelfs binnen
een functie is er veel variatie. Er wordt bij Shell veel aandacht besteed aan
persoonlijke ontwikkeling, dat is fijn." Over het stempel dat ze de komende
jaren op de koninklijke wil drukken kan ze nog niet veel zeggen.

,,Het is nog een beetje vroeg om het daar over te hebben."

Op 1 januari treedt Van Loon officieel in functie.

'Een brede portefeuille'

Als ik Marjan van Loon in één woord moet typeren? Relaxed (-Annemiek van Kraay
(32))




Bekijk de oorspronkelijke pagina:

LOAD-DATE: 9 December 2015

LANGUAGE: DUTCH; NEDERLANDS

GRAPHIC: Marjan van Loon, de nieuwe topvrouw van Shell.
DAVID VAN DAM

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               8 of 92 DOCUMENTS



                              AD/Algemeen Dagblad

                            9 december 2015 woensdag

Vrolijke Marjan (49) runt zonder stress Shell en haar gezin

BYLINE: SANDER VAN MERSBERGEN

SECTION: Nieuws; Blz. 9

LENGTH: 884 woorden


De nieuwe baas van Shell komt niet uit het oldboysnetwork, en is ook geen man.
Het is een vrolijke Brabantse die met ogenschijnlijk gemak alle ballen in de
lucht houd.



Stress? Tijdgebrek? Marjan van Loon lijkt die woorden niet eens te kennen. Werk,
gezin en vrienden: ze geeft ze de aandacht die ze verdienen.

Marjan van Loon is geboren en getogen in Helmond. Volgens de overlevering is dat
een notoir boevennest, maar de nieuwe Shell-topvrouw is daarom niet minder trots
op haar Brabantse geboortestad, zegt ze. Op de opmerking dat er met haar persoon
toch nog iets goeds komt uit Helmond, reageert de 49-jarige Van Loon met een
wedervraag. ,,Jij kijkt zeker niet naar The Voice of Holland?" In de
tv-talentenjacht heeft Helmonder Dave Vermeulen het tot de volgende liveshow
geschopt, vandaar.

Dat ze dit soort dingen weet, is tekenend voor Van Loon, zegt Annemiek van
Kraay. ,,Waarschijnlijk kijkt ze daarnaar met haar dochter. Zij is geen type dat
alleen maar naar ingewikkelde documentaires of wetenschappelijke series kijkt."

Bewondering

Van Kraay (32) kent Marjan van Loon al haar hele leven. Haar ouders zijn
bevriend met Marjan en haar man. Annemiek koestert een diepe bewondering voor de
vrouw die maandag werd benoemd tot president-directeur van Shell Nederland. Toen
ze in het kader van een leiderschapstraject op Universiteit Nijenrode een
carrièrecoach zocht, hoefde ze niet lang na te denken. Ze belde met Marjan.

,,En het mooie was: binnen een paar seconden zei ze ja. Hoewel ze een drukke
baan bij Shell had, daarvoor de halve wereld over reisde, twee kinderen en een
man heeft en daarnaast ook nog hobby's heeft en aan sport doet."

De opvolger van Dick Benschop - ex-politicus, man met connecties, een tikkeltje
stijf - is een compleet ander type. Iemand die in Pernis, Australië en Maleisië
26 jaar lang met haar poten in de Shell-klei stond. Van Loon werkt al haar hele
leven bij Shell, is een vrouw van de praktijk en de techniek.

Iemand die de taal van de gewone man spreekt, bovendien. Ze staat niet boven,
maar tussen het personeel. In haar vrije tijd doet ze aan hardlopen en is ze een
enthousiast saxafoniste.

Jan Meulman, hoogleraar aan de TU in Eindhoven, was in mei '89 betrokken bij het
afstudeerproject van de Helmondse. ,,Ze deed onderzoek naar de zogeheten
geschraapte warmtewisselaar, die bijvoorbeeld wordt gebruikt om fruitsappen in
te dikken. Ik weet nog dat ze een uitstekende voordracht hield, en dat ze zich
een ontzettend creatieve ingenieur toonde. Het exacte cijfer weet ik niet meer,
maar het was in elk geval hoger dan een acht."

Meulman kwam zijn ex-studente 2 jaar geleden opnieuw tegen, toen ze een gastles
gaf. Ze bleek geen spat veranderd. ,,Heel vriendelijk en prettig in de omgang."


Naast aardig is de nieuwe topvrouw ook iemand die er geen gras over laat
groeien. ,,Ze gaat gedecideerd op haar doel af," zegt Meulman. Iemand uit de
olie- en gassector, die regelmatig een vergaderruimte met haar deelt: ,,Ze is
meer een aanjager dan een observant. Komt met ideeën, wil dingen onderzoeken."

Keuze

Zodra er een vrouw op een toppositie komt, zijn daar de vragen die je bij een
man zelden hoort. ,,Hoe moet dat met de kinderen? Valt dat wel te combineren?"
Van Loon zelf - wier man ook fulltime werkt, voor Shell - staat er ontspannen
in. Je moet het gewoon proberen, zei ze in 2010 in NRC Handelsblad. Een keuze
voor het één is niet meteen een keuze tegen het ander.

Klinkt makkelijk, maar zie het maar eens voor elkaar te krijgen. Het lukt
Marjan, zegt Annemiek Kraay. En nee, de kinderen worden niet grootgebracht door
de au pair. ,,Ze heeft mij geleerd dat je gewoon elke dag afwegingen moet maken.
Dat doet ze samen met haar man. Als de één een topfunctie kreeg, deed de ander
een klein stapje terug."

Met haar benoeming tot baas van Shell Nederland is 'een leven lang Shell' weer
een stapje dichterbij. Toch had het weinig gescheeld of ze was er nooit in
dienst getreden. Bij haar sollicitatie maakte de man tegenover haar een
seksistische opmerking, zegt ze in NRC. ,,Toen ben ik weggelopen." Verder valt
het niet mee om de nieuwe baas van de Koninklijke uit haar evenwicht te krijgen.
Ze blijft haar vrolijke, Brabantse zelf, ook al woont ze nu in Den Haag. Van
Kraay: ,,Als ik haar met één woord moet typeren? Relaxed. Ik heb haar nog nooit
gestrest gezien."

Ze is 'ontzettend blij en vereerd' dat ze de nieuwe baas van Shell Nederland is,
en heeft er vooral heel veel zin in.

,,Ik krijg een heel brede portefeuille," zegt Marjan van Loon in een
telefonische reactie.

,,En ook voor de maatschappij is het een bijzondere positie." Van Loon komt uit
de Shell-stal, had haar hele leven nog geen andere werkgever. ,,Dat is een
bewuste keuze. Het voordeel is dat Shell een groot bedrijf is, je hoeft je niet
te vervelen. Ik heb op Pernis gewerkt, en in Australië en Maleisië. Zelfs binnen
een functie is er veel variatie. Er wordt bij Shell veel aandacht besteed aan
persoonlijke ontwikkeling, dat is fijn."

Over het stempel dat ze de komende jaren op de Koninklijke wil drukken kan ze
nog niet veel zeggen.

,,Het is nog een beetje vroeg om het daarover te hebben."

Op 1 januari treedt Van Loon officieel in functie.

'Een brede portefeuille'

Als ik Marjan van Loon in één woord moet typeren? Relaxed (-Annemiek van Kraay
(32))




Bekijk de oorspronkelijke pagina:

LOAD-DATE: 9 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               9 of 92 DOCUMENTS



                              AD/Algemeen Dagblad

                            5 december 2015 zaterdag

Die antipietenjuf krijgt veel te veel aandacht

SECTION: Service

LENGTH: 1034 woorden


Zwarte Piet II Hond aan de riem Hond aan de riem II Hond aan de riem III ECB Dj
Kendis Postbode houdt toezicht Salaris wethouders Spoor ontregelen

Waarom kreeg een Utrechts schoolhoofd onlangs twee pagina's in de krant om over
haar afkeer van Zwarte Piet te vertellen? Een kort berichtje had volstaan.
Gelukkig zijn we nu weer even van die ellendige zwartepietartikelen af.

Tineke Guise, Rotterdam.

Niet iedereen straffen voor fout van enkeling

'Geen hond meer zonder riem naar buiten' (Brieven 4-12). Is het straffen van
allen de oplossing voor een fout van die ene? Als hondeneigenaar begrijp ik heel
goed wat briefschrijver bedoelt. Ook ik vind die ongeleide projectielen die op
mij en mijn honden afstormen irritant. De hond is hier niet de schuldige, dat is
de eigenaar die roept dat het dier niets doet en die zijn hond niet opgevoed en
gesocialiseerd heeft. Mijn wel goed opgevoede en gesocialiseerde honden mogen
los waar het kan, ze hebben het recht om te rennen en te spelen daar waar ze
geen gevaar vormen voor mijn medemensen. Als iemand bang is, dan lijn ik ze aan.
Ik kan de angst voor honden bij iemand niet wegnemen, net zoals men de angst
voor slangen bij mij niet weg kan nemen door te roepen dat ze niets doen. Maar
moeten mijn lieve zachtaardige honden nu hun leven lang aangelijnd worden? 'Je
mag niet alles over één kam scheren' en 'de goeden mogen niet onder de kwaden
lijden': wijze spreuken uit het verleden die nog steeds van toepassing zijn. En
niet alleen op de hondenproblemathiek.

R. Leijen, Spijkenisse.

Aangifte doen van een bijtende hond kan wel

'Van hondenbeet kun je geen aangifte doen' (Brieven 4-12). Jammer dat
briefschrijver zijn huiswerk niet heeft gedaan. Je kunt wél aangifte doen van
een hondenbeet. De politie is verplicht die op te nemen.

Frank Wittkampf, Vlaardingen.

Niet verbieden maar rekening houden met

Geen hond zonder riem naar buiten, meent een briefschrijver. Hier ben ik ook een
groot voorstander van, maar niet op de manier die de schrijver bedoelt. Wij gaan
nooit zonder riem wandelen met onze honden. Wij gaan naar de hei en laten onze
honden daar loslopen. Zien we mensen wandelen zonder hond, dan roepen we de
honden en lijnen we ze aan. Of we commanderen ze te gaan zitten tot de mensen
gepasseerd zijn. Dus: verbieden nee, rekening houden met ja.

G. Kruisselbrink, Vierhouten.

Handelwijze van bank nekt de gewone man

'Twijfels over geldsmijterij ECB' (AD 4-12). De Europese Centrale Bank verhoogt
een boete voor banken met 0,1 procent. Vervolgens storten de beurzen in en
verliest de AEX-index 20 punten. Als particulier zal ik niet zeuren, dat is nu
eenmaal het risico van beleggen, maar kan iemand mij dit uitleggen? Weet de ECB
wel wat ze doet? Dit is desastreus voor de gewone man.

Arno Lodder, Wijk bij Duurstede.

Nog eventjes wachten met het grotere werk

'Talentvolle dj Kendis (13) laat collega Hardwell blozen' (AD 3-12). Leuk dat
dit jonge meisje het zo goed doet. Ik heb een kleinzoon, ook 13 jaar: dj Ocram.
Hij is erg goed, maar hij mag in zijn buurt nergens optreden of meedoen aan
wedstrijden. Hij mag nergens heen waar alcohol wordt geschonken en mag ook geen
geld verdienen. Hij speelt dus alleen maar op kinderfeestjes of bij vrienden
thuis. Ik kan dit waarderen, daar kinderen anders op te jonge leeftijd
geconfronteerd kunnen worden met drank en drugs. Er komt nog genoeg tijd om op
te treden als deze kinderen eenmaal volwassen zijn.

Betty Stolker, Schiedam.

Werk van politieagent behelst heel wat meer

Het plan om postbodes als wijkwacht te laten fungeren kan wat mij betreft
regelrecht de vuilnisbak in. Controle op zwerfafval op straat en op hondenpoep,
daar zijn de boa's voor. Dat is niet het werk van de politieagent. Volgens
briefschrijver De Jongh (Brieven 3-12) kan de politie afgeschaft worden want, ik
citeer: 'Via een korte cursus kunnen werknemers van PostNL eenvoudig op het
niveau van de huidige agent worden gebracht'. Valt onder die korte cursus ook
dat de werknemer van PostNL na een ongeval de dodelijke slachtoffers uit een
auto haalt? Of gaat hij aan de nabestaanden het droevige nieuws van de dood van
hun geliefden vertellen? Zo zijn er tal van ernstige situaties waar de agent op
straat mee te maken krijgt. Ik zou de illusie van een ordehandhaver willen
nuanceren. Dus niet als de papierprikker van een wijk.

Netty van Vliet, Rotterdam.

Extra wachtgeld, je moet maar durven

'VVD-wethouder vult deeltijdsalaris aan met wachtgeld' (AD 3-12). De bezem moet
door de VVD. Wethouders, zoals die in Albrandswaard, vullen hun geslonken
oorspronkelijke salaris van 5990 euro per maand ten onrechte aan met wachtgeld.
En dan is één van hen zelfs actief als 'vertrouwenspersoon integriteit'. Je moet
maar durven. Zeker in een tijd waarin thuishulp voor ouderen onbetaalbaar wordt
voor gemeenten. Kritiek op andere bestuurders, zoals op minister Asscher,
schijnt hun hoofddoel te worden. Schrijnend, ontoelaatbaar en volkomen
misplaatst.

Annemarie Louisa, Rotterdam.

Baas van Prorail mag papier gaan prikken

'Prorail-baas Eringa wil af van storende regeltjes' (AD 2-12). Hoe dom kun je
zijn als je vertelt hoe makkelijk het is om het spoor plat te leggen? Als
voorbeeld geeft Eringa dat je met een rol wc-papier wissels buiten werking kunt
stellen. Ik denk dat er maar één baan voor Eringa op z'n plaats is, en dat is:
gekleed in een geel veiligheidshesje de troep langs het spoor opruimen.

André van Droffelaar, Rijswijk.

Teruggave van btw veel te ingewikkeld

In juni heb ik zonnepanelen aangeschaft. De overheid steunt dit in de vorm van
terugbetaling van de btw. Merkwaardig genoeg is dit erg ingewikkeld. Je moet je
bij de fiscus aanmelden als 'startende onderneming'. Als dat is gelukt, moet je
elk kwartaal btw-aangifte doen. Ik heb inmiddels een aantal formulieren ingevuld
en ik heb nu zes (!) brieven van de fiscus binnen. Helaas is de btw nog niet op
mijn rekening gestort. Met de tienduizenden aanvragen per jaar moet dit de
overheid handenvol geld kosten. Waarom niet een eenvoudiger oplossing? Op de
factuur die je van de leverancier ontvangt staat de btw vermeld. De fiscus kan
op basis van die factuur de btw teruggeven.

Bert van Hoeven, Burgh-Haamstede.




Bekijk de oorspronkelijke pagina: ,

LOAD-DATE: 4 December 2015

LANGUAGE: DUTCH; NEDERLANDS

GRAPHIC: 'Honden hebben het recht om vrij te rennen.'
FOTO ANP

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               10 of 92 DOCUMENTS



                              AD/Algemeen Dagblad

                           3 december 2015 donderdag

Brandweerhulp redt steeds meer harten

BYLINE: CARLA VAN DER WAL

SECTION: Nieuws; Blz. 7

LENGTH: 672 woorden


Reanimatie haalt talloze levens terug na hartstilstand

De brandweer redt ieder jaar meer levens door vaker met gillende sirenes uit te
rukken voor reanimatie bij hartstilstand. De ploegen zijn dikwijls cruciale
minuten eerder ter plekke dan de ambulance. Voor nog meer resultaat is nu de
beurt aan gewone Nederlanders, zeggen experts.

Steeds als ploegcommandant Herman Jansen één van de brandweerveteranen in
Bennekom ontmoet, weet hij weer hoe belangrijk het is dat zijn ploeg ook uitrukt
bij reanimaties. Want toen het hart van de senior-brandweerman enige tijd
geleden stopte, wist de nieuwe generatie hem te redden. Zijn bezoekjes aan de
kazerne zijn het levende bewijs van hun succes.

In 2006 rukte de brandweer in het dorp voor het eerst uit om te reanimeren in
plaats van te blussen. Toen was dat nog bijzonder, maar inmiddels loeien in het
merendeel van de regio's in Nederland bij een hartstilstand eerder de
brandweersirenes dan die van de ambulance. Dat betekent kostbare minuten winst,
want er zijn meer brandweerkazernes dan ambulanceposten. Ziekenbroeders moeten
binnen 15 minuten ter plaatse zijn, voor de brandweer is de aanrijtijd 6
minuten. En snelle reanimatie is het beste voor het slachtoffer.

Overal in Nederland werken brandweerkorpsen aan hun mogelijkheden om te helpen
als een hart stopt met kloppen. De aanpak verschilt. In Amsterdam Amstelland
gaat de reanimatieploeg met een autospuit inclusief pomp op pad. Op andere
plekken rijden ploegen van minimaal twee man met speciale kleinere voertuigen
met sirene én medische apparatuur. Dat gebeurt zo'n 600 keer per jaar, alleen al
in Gelderland-Midden.

Wedstrijd

Ruud Koster en Steffie Beesems van AMC Arrest doen onderzoek naar de inzet van
AED's, apparaten die een tot stilstand gekomen hart weer op gang brengen via een
schok. Zij zien in hun gegevens over de laatste jaren het effect van de inzet
van de brandweer. ,,De tijd waarin hulp ter plaatse komt is korter geworden en
dat is winst. Het gaat allemaal om de vriendschappelijke wedstrijd tussen
hulpdiensten: wie is er als eerste.''

In Nederland zijn ook alle politievoertuigen uitgerust met een AED. ,,Maar de
sluiting van wijkbureaus heeft als effect dat ook de politie op meer afstand
komt te zitten, hoewel zij vaak snel ter plaatse is.'' Van de 10.000 reanimaties
per jaar is het succes gestegen, van 9 procent in 1995 naar 23 procent nu, zegt
Koster. Een deel daarvan dankt zijn leven aan de brandweer, maar het kan nog
beter: ,,Het aantal slachtoffers ligt vele malen hoger dan het aantal
verkeersdoden, in dat laatste geval doen we er alles aan om de cijfers terug te
dringen.''

App voor burgers

Door naast brandweerlieden ook meer burgers bij de hulpverlening te betrekken,
hoopt Koster een volgende slag te maken. De app HartslagNu roept sinds kort
getrainde Nederlanders op bij noodgevallen. Op hun telefoon verschijnt dan een
route naar de dichtstbijzijnde AED en naar het slachtoffer. ,,Maar we hebben nog
lang niet alle AED's in beeld.''

De app kan bij een hartstilstand iedereen met de juiste training oproepen voor
een reanimatie binnen een reiscirkel van 6 minuten rond het slachtoffer. Ook
verpleegsters en doktoren in hun vrije tijd doen mee. Er wordt alles aan gedaan
het netwerk zo groot mogelijk te maken.

Maar brandweerman Herman Jansen heeft wel een waarschuwing op basis van zijn
ervaringen: ,,Hoe sneller iemand erbij is, hoe meer kans op overleven. Maar
reanimeren is ook confronterend werk. Zeker in een groot dorp als Bennekom, waar
veel mensen elkaar kennen.''

Zo zag Jansen bij een melding ineens het adres van een goede vriend verschijnen.
Terwijl hij binnen de familie bijstond, deden zijn kameraden er buiten alles aan
om Gert-Jan te redden. Tevergeefs. Zo zijn er veel voorbeelden. ,,Het verschil
is groot of je met een team uitrukt, of onverwacht wordt geconfronteerd met een
reanimatie. Het wordt dan veel heftiger.''

Toch weet Jansen hoe belangrijk het is dat er snel geholpen wordt. Want
uiteindelijk is zo ook zijn oud-collega gered.




Bekijk de oorspronkelijke pagina:

LOAD-DATE: 3 December 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               11 of 92 DOCUMENTS



                              AD/Algemeen Dagblad

                           3 december 2015 donderdag

Brandweerhulp redt steeds meer harten

BYLINE: CARLA VAN DER WAL

SECTION: Nieuws; Blz. 7

LENGTH: 672 woorden


Reanimatie haalt talloze levens terug na hartstilstand

De brandweer redt ieder jaar meer levens door vaker met gillende sirenes uit te
rukken voor reanimatie bij hartstilstand. De ploegen zijn dikwijls cruciale
minuten eerder ter plekke dan de ambulance. Voor nog meer resultaat is nu de
beurt aan gewone Nederlanders, zeggen experts.

Steeds als ploegcommandant Herman Jansen een van de brandweerveteranen in
Bennekom ontmoet, weet hij weer hoe belangrijk het is dat zijn ploeg ook uitrukt
bij reanimaties. Want toen het hart van de senior-brandweerman enige tijd
geleden stopte, wist de nieuwe generatie hem te redden. Zijn bezoekjes aan de
kazerne zijn het levende bewijs van hun succes.

In 2006 rukte de brandweer in het dorp voor het eerst uit om te reanimeren in
plaats van te blussen. Toen was dat nog bijzonder, maar inmiddels loeien in het
merendeel van de regio's in Nederland bij een hartstilstand eerder de
brandweersirenes dan die van de ambulance. Dat betekent kostbare minuten winst,
want er zijn meer brandweerkazernes dan ambulanceposten. Ziekenbroeders moeten
binnen 15 minuten ter plaatse zijn, voor de brandweer is de aanrijtijd 6
minuten. En snelle reanimatie is het beste voor het slachtoffer.

Overal in Nederland werken brandweerkorpsen aan hun mogelijkheden om te helpen
als een hart stopt met kloppen. De aanpak verschilt. In Amsterdam Amstelland
gaat de reanimatieploeg met een autospuit inclusief pomp op pad. Op andere
plekken rijden ploegen van minimaal twee man met speciale kleinere voertuigen
met sirene én medische apparatuur. Dat gebeurt zo'n 600 keer per jaar, alleen al
in Gelderland-Midden.

Wedstrijd

Ruud Koster en Steffie Beesems van AMC Arrest doen onderzoek naar de inzet van
AED's, apparaten die een tot stilstand gekomen hart weer op gang brengen via een
schok. Zij zien in hun gegevens over de laatste jaren het effect van de inzet
van de brandweer. ,,De tijd waarin hulp ter plaatse komt is korter geworden en
dat is winst. Het gaat allemaal om de vriendschappelijke wedstrijd tussen
hulpdiensten: wie is er als eerste.''

In Nederland zijn ook alle politievoertuigen uitgerust met een AED. ,,Maar de
sluiting van wijkbureaus heeft als effect dat ook de politie op meer afstand
komt te zitten, hoewel zij vaak snel ter plaatse is.'' Van de 10.000 reanimaties
per jaar is het succes gestegen, van 9 procent in 1995 naar 23 procent nu, zegt
Koster. Een deel daarvan dankt zijn leven aan de brandweer, maar het kan nog
beter: ,,Het aantal slachtoffers ligt vele malen hoger dan het aantal
verkeersdoden, in dat laatste geval doen we er alles aan om de cijfers terug te
dringen.''

App voor burgers

Door naast brandweerlieden ook meer burgers bij de hulpverlening te betrekken,
hoopt Koster een volgende slag te maken. De app HartslagNu roept sinds kort
getrainde Nederlanders op bij noodgevallen. Op hun telefoon verschijnt dan een
route naar de dichtstbijzijnde AED en naar het slachtoffer. ,,Maar we hebben nog
lang niet alle AED's in beeld.''

De app kan bij een hartstilstand iedereen met de juiste training oproepen voor
een reanimatie binnen een reiscirkel van 6 minuten rond het slachtoffer. Ook
verpleegsters en doktoren in hun vrije tijd doen mee. Er wordt alles aan gedaan
het netwerk zo groot mogelijk te maken.

Maar brandweerman Herman Jansen heeft wel een waarschuwing op basis van zijn
ervaringen: ,,Hoe sneller iemand erbij is, hoe meer kans op overleven. Maar
reanimeren is ook confronterend werk. Zeker in een groot dorp als Bennekom, waar
veel mensen elkaar kennen.''

Zo zag Jansen bij een melding ineens het adres van een goede vriend verschijnen.
Terwijl hij binnen de familie bijstond, deden zijn kameraden er buiten alles aan
om Gert-Jan te redden. Tevergeefs. Zo zijn er veel voorbeelden. ,,Het verschil
is groot of je met een team uitrukt, of onverwacht wordt geconfronteerd met een
reanimatie. Het wordt dan veel heftiger.''

Toch weet Jansen hoe belangrijk het is dat er snel geholpen wordt. Want
uiteindelijk is zo ook zijn oud-collega gered.




Bekijk de oorspronkelijke pagina:

LOAD-DATE: 3 December 2015

LANGUAGE: DUTCH; NEDERLANDS

GRAPHIC: SHODY CAREMAN

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               12 of 92 DOCUMENTS



                              AD/Algemeen Dagblad

                           28 november 2015 zaterdag

Mail

SECTION: Service

LENGTH: 1173 woorden


Erdogan moet snel excuses aanbieden

Het is ongelooflijk. Na het neerhalen van een Russische Airbus 321 bewoog Poetin
richting het Westen om de Syrische crisis op te lossen. En wat doet Erdogan? Die
schiet met een moderne Amerikaanse F16 een veel ouder Russisch gevechtsvliegtuig
uit de lucht. En waarom? Omdat dat toestel 17 seconden over Turks grondgebied
vloog (AD 25-11). Een volstrekt onnodige en belachelijke actie, want er dreigde
geen enkel gevaar voor de Turken. En: een belangrijk NAVO-lid zette Poetin, die
we zo hard nodig hebben, in zijn eigen land en internationaal compleet voor
joker. Dit kan Poetin nooit en te nimmer over zijn kant laten gaan. Erdogan zou
er daarom goed aan doen zo snel mogelijk zijn excuses te maken en de schade te
compenseren.

Jan Tolsma, Genève.

Hoe kan dit gebeuren?

'Amsterdam is 55 miljoen euro kwijt' (AD 27-11). Hoe kan je nu in hemelsnaam 55
miljoen kwijt zijn en zeggen: die vinden we volgend jaar wel weer terug. Het is
toch te gek voor woorden dat wordt gedaan of ze nog wel 55 miljoen te verteren
hebben. Een gewone burger wordt geacht zijn portemonnee in orde te hebben en
zo'n grote stad als Amsterdam kan net doen of er niets aan de hand is, in het
kader van het samenbrengen van de administratiestromen. Stel nu eens dat het
geld echt niet meer boven water komt. Wat dan?

Gerard Stiekema, Noordwijk.

Hoed staat hem goed

'Arrogant mannetje' (Brieven 25-11). Met verbazing hoor en lees ik hoe Memphis
Depay, talentvolle voetballer, met de grond gelijkgemaakt wordt, omdat hij
weleens een hoed op heeft. Mensen, het dragen van een hoed heeft niets met
voetbal te maken, maar alles met de stijl van een modebewuste jongeman. Gelukkig
trekt hij zich er niets van aan. En ik zou zeggen: Memphis, ik zie je graag met
een hoed op, het staat je fantastisch.

Ricardo Meye, Nieuwegein.

Ik hou mijn hart vast

'VVD morrelt aan flexwet Asscher' (AD 27-11). Het bestuur van ons land lijkt
steeds meer op een praktijkmuseum, waar je als argeloze voorbijganger aan de
knoppen mag draaien. Na de huidige twijfels over de flexwet, volgens mensen uit
de praktijk een onding, komt er nu een rigoureus plan voor de kinderopvang. Ik
hou mijn hart vast.

Marc Timmers, Zeist.

Behoud de herinnering

'Moet de Muur van Mussert blijven?' (AD 27-11), 'Het verleden vergeten is totaal
verkeerd. Als het kan dienen om het bewustzijn van velen te vergroten, moet het
opgerakeld worden,' heeft Herbert Marcuse ooit gezegd. Dus: opknappen die muur!
Kennelijk heeft men de neiging om, wellicht vanuit een gevoel van schaamte,
tastbare schandvlekken uit het verleden zorgvuldig weg te poetsen. Met name de
Duitsers hebben daar, misschien begrijpelijk, een handje van. Het valt niet mee
om daar nog overblijfselen aan te treffen van Hitlers huisarchitect Albert
Speer. Vooral omdat het vak geschiedenis in het onderwijs al jaren een
ondergeschoven kindje is, zou het goed zijn om gebouwen, geschriften en andere
zaken die een link hebben met onze geschiedenis te koesteren. Ik denk niet dat
de muur in Lunteren een bedevaartsoord zal worden voor extreemrechts. In dat
geval zou camping de Goudsberg al lang zijn opgevallen door verhoogde
concentraties kamperende rechts-extremisten. Bovendien denk ik dat Mussert,
zelfs bij extreemrechts, wordt gezien als een wat potsierlijke figuur die wat
mij betreft na de oorlog eerder in een inrichting dan voor een vuurpeloton had
gepast.

Henk Hoorn, Zoetermeer.

Haagse vermaning

'Dick Jol: RUSTÁÁÁGH!!!'

Dick van Dijk, Nieuwerkerk.

Hanteer maximum voor aantal kinderen

'Oorzaak ongeval met klimrek onduidelijk' (AD 27-11). Een onderzoek lijkt me
niet nodig. Als leerkracht heb ik geleerd dat er een maximum zit aan het aantal
leerlingen die tegelijk op een klimrek mogen. De oorzaak is dus: dertig kinderen
is gewoon te veel.

Sandra Landman.

Klagen helpt zeker niet

'Waarom gaan wij nooit op vakantie?' (AD 25-11). Wat een gejammer over mensen op
bijstandsniveau. Wij zijn opgegroeid in de jaren '50 en '60. Een gezin met zes
kinderen. Mijn vader overleed toen ik 13 was. Mijn moeder is toen, omdat er geen
geld was, direct gaan werken in de schoonmaak en als verpleeghulp. Bovendien was
zij Duitse. Het hoeft geen betoog hoe moeilijk het voor iedereen was. Het heeft
haar uiteindelijk, toen ze net 60 was, haar gezondheid gekost. Wat zij ons
meegaf is: met hard werken kun je veel bereiken, neem je eigen
verantwoordelijkheid zodat je je eigen broek kan ophouden. Niet klagen maar
doorgaan. Vreemd dat beide mensen uit Sri Lanka tot niets meer in staat zijn.
Met op de bank zitten kom je er zeker niet!

John Ploeg, Apeldoorn.

Hij heeft kruiwagens

'Hugo Borst komt binnen op 1 met Ma' (AD 26-11). Waarom moet deze man in elk
tv-programma opdraven om zijn zogenaamde meesterwerk te promoten? Er zijn in
Nederland duizenden mensen die hetzelfde doen maar hij heeft het enkel maar over
zichzelf en zijn broer. Waarom haalt hij er niet eens mensen bij die hetzelfde
doen voor een ouder of familielid? Nee, mijnheer Borst ziet zichzelf graag op
tv. Andere mensen zouden ook wel een boek willen schrijven maar zij hebben niet
die kruiwagen van Hugo Borst. Dus, mijnheer Borst, betrek in uw tv-optredens ook
mensen die hetzelfde meemaken.

Sjef de Lang, Rotterdam.

Claudia verdient het

'Louis Davidsring voor Claudia de Breij' (AD 26-11). Geweldig en verdiend. Zij
is puur en zingt prachtige liedjes. Proficiat! Ga zo door, Claudia. Ik ben ook
wel een beetje trots dat je in Culemborg op de middelbare school (KWC) hebt
gezeten. Leuke bijkomstigheid toch?

Truus Groothuis, Culemborg.

Maak dit plan concreet

Giga-scholen liggen onder het vergrootglas. Met gesplitste mbo's (bouwkunde,
informatica, installatietechniek) is een school die alles onderwijst historie.
Het plan om kleinere scholen te maken lijkt me ingegeven door het teruglopende
geboortecijfer. Maar de kosten zullen wat oplopen. Als we het mbo blijven
inrichten zoals nu staan veel lokalen over 15 jaar leeg. Ik zeg: maak snel
concrete plannen.

Gerrit Jan van den Berkhof,

Breukelen.

Een rekenfoutje?

'Simpele checklist redt levens' (AD 23-11). Als 2 procent van de 16.000
hartoperaties mislukt, dan overlijden 320 patiënten. Als het project Meetbaar
Beter een verbetering oplevert van 1 procent, dan is het positieve resultaat
drie mensenlevens (ook prachtig) maar geen 160, wat de cardiothoracaal chirurg
en uw redactie ons ook wijsmaken.

A. Eggink, Zevenaar.

De sterfte was 3 procent van 16.000 operaties (480 dus). Dat percentage daalt
met 1 procent = 160 mensenlevens, redactie.

Stuur uw verhaal op

Kerstmis is een bijzonder feest. Soms zelfs onvergetelijk. Bijvoorbeeld door die
eerste of laatste keer dat iemand bij het diner aanwezig is. Het kan ook
vreselijk misgaan. Bijvoorbeeld als een oververmoeide kleuter de boom omver
trekt. Heeft u ooit een onvergetelijke kerst gehad? Stuur ons uw verhaal en/of
foto-met-uitleg (maximaal 300 woorden). We plaatsen een selectie in AD Magazine
van 24 december. Mail uw verhaal, met naam, uiterlijk 6 december naar:

mijnverhaal@persgroep




Bekijk de oorspronkelijke pagina: ,

LOAD-DATE: 27 November 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               13 of 92 DOCUMENTS



                              AD/Algemeen Dagblad

                           12 november 2015 donderdag

De burger kan betalen, Zalm blijft lachen

SECTION: Service; Blz. 27

LENGTH: 504 woorden


ABN Amro II ABN Amro III Brussel eist tempo 'Streppeltje' Razendsnel internet
Interview Magazine

'Waar blijft dat bedankje, ABN?' (AD 10-11). Wat een arrogantie van de macht. In
2008 hebben de belastingbetalers ABN Amro van de ondergang gered met het lieve
bedrag van 24 miljard euro. En het toenmalige kabinet beloofde dat al het geld
terugbetaald zou worden. Nou, er zijn maar weinig Nederlanders die dat
geloofden. En ze kregen gelijk. Nu de bank weer miljarden winst maakt, zou je
toch denken dat er nu wat wordt terugbetaald aan de burgers. Maar nee, alleen de
aandeelhouders profiteren. Intussen bleef Gerrit Zalm maar lachen, terwijl de
burger steeds meer moet betalen voor zorg en dergelijke. Maar als jij als gewone
burger geld leent bij de bank ben je wel verplicht dit terug te betalen, anders
staan binnen de kortste keren de incassobureaus en de deurwaarders op de stoep
om je hele inboedel weg te halen. Maar de grote banken komen er blijkbaar
makkelijk mee weg, met dank aan onze minister van Financiën. En dan vinden ze
het raar dat de gewone burger steeds minder vertrouwen heeft in de politiek. Dit
valt niet meer uit te leggen aan de belastingbetaler.

Michiel Schaap, Zoetermeer.

Niet 150, maar 1500 euro

Er zal wel veel commentaar komen op het stukje over ABN (AD 11-11): de redding
kostte 24 miljard. Geen 150, maar 1500 euro per inwoner.

P. Hoogduyn, Alphen aan den Rijn.

Grieken dubbel gepakt

Griekenland wordt weer gemaand om aan zijn verplichtingen te voldoen met
betrekking tot het aflossen van de schulden. Ik snap niet hoe je nu die Grieken
kunt aanpakken. Ze worden overlopen door vluchtelingen, die zij ook moeten
voorzien van water en voedsel. Ze worden nu van twee kanten uitgekleed. Kunnen
we niet even wachten met het opeisen van het geld tot alles rond de aanwas van
vluchtelingen een beetje onder controle is? Valt dat niet ook onder het kopje
'humaan'?

Nina de Kwant, Rotterdam.

Introduceer time-out

'Straks gaan we bij een echte blessure door' (Sportwereld 10-11). Het wordt
inmiddels een 'Streppeltje'

genoemd (de doelman wendt een blessure voor om een time-out te creëren,
redactie). Zou het niet zinvol zijn om, net als bij veel andere sporten, een
time-out toe te staan bij een voetbalwedstrijd? Elk team één in de eerste helft
en één in de tweede helft, 2 minuten. De wedstrijd kan door de tips van de coach
ineens omslaan. Waarschijnlijk is dit ook aantrekkelijker voor het publiek.

Ferry Visser, Dordrecht.

Blij met een dooie mus

'KPN geeft platteland razendsnel internet' (AD 10-11). Heel even waren we blij.
Wij hebben zo'n oertrage verbinding, wonen in de provincie Groningen, hebben een
eigen bedrijf én twee tieners, dus we zouden gebaat zijn bij razendsnel
internet. Een telefoontje naar KPN (via de analoge lijn) bracht ons weer met
beide voeten op de grond. Onze huidige internetverbinding is te snel (!). Het
goede nieuws geldt alleen voor huishoudens in het buitengebied met een snelheid
van hooguit 6Mbps.

Yvonne van der West,

Onderdendam.




Bekijk de oorspronkelijke pagina:

LOAD-DATE: 12 November 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               14 of 92 DOCUMENTS



                              AD/Algemeen Dagblad

                            30 oktober 2015 vrijdag

Ook bij de NS moeten er nu koppen rollen

SECTION: Service

LENGTH: 1153 woorden


Mansfeld stapt op Mansveld stapt op II Mansveld stapt op III Mansveld stapt op
IV Mansveld stapt op V Mansveld stapt op VI Vluchtelinge van 105

'Mansveld regisseert eigen exit' (AD 29-10). Vanwege het Fyra debacle stapt
staatssecretaris Mansveld op. Hopelijk geldt dat ook voor de nodige
topambtenaren en topmensen van NS. Het is niet altijd juist om alleen de
politiek verantwoordelijke te laten vertrekken. Er zijn velen
medeverantwoordelijk.

Cornelis Hagen, Reeuwijk.

En straks ligt er weer een rapport in een la

Staatssecretaris Mansveld treedt af. Zij is verantwoordelijk voor het
ongelooflijke geblunder en gesjoemel van alle voorgaande figuren, met als
hoofdschuldige de NS. Zij krijgt de schuld van het niet juist informeren van de
Kamer. De onderzoekscommissie laat geen spaan heel van alles wat dit meer dan 10
miljard kostende project heeft voortgebracht. Niet dat dit helpt, want het
rapport is klaar. Er zal een paar keer over gesproken worden. Vervolgens
verdwijnt het in een la, net als zo veel andere rapporten die gemaakt zijn na
andere parlementaire onderzoeken. Natuurlijk wordt er gezegd dat dit niet meer
mag voorkomen, maar over een paar weken is men het 'vergeten' want dan is er wel
weer een ander debacle dat behandeld moet worden.

Ed van Rotterdam, Puttershoek.

Is dat nu regeren?

Het kabinet-Rutte II is er al enkele jaren. Dat is positief. Verschillende
bewindslieden zijn inmiddels opgestapt. Teeven en Opstelten, Weekers, Verdaas en
nu Wilma Mansveld. De enige die overblijft zal Rutte zelf zijn. Als dit in het
bedrijfsleven gebeurde, zouden vele bedrijven binnen de kortste keren failliet
gaan. Elk akkefietje wordt aangepakt om te debatteren en elkaar dwars te zitten.
Is dat regeren?

Ad Horrevoets, Made.

Niet politiek, maar het volk moet geschokt zijn

Zoals gebruikelijk waren Tweede Kamerleden geschokt naar aanleiding van het
Fyrarapport. Gedurende 15 jaar hebben zij zich verlaten op de gebrekkige
informatie van bewindslieden. Dat geeft weinig vertrouwen in de betrokkenheid
van mensen die geacht worden het volk te vertegenwoordigen en de regering te
controleren. Het parlement heeft gefaald: bewindslieden kregen de ruimte om te
scharrelen met informatie en maar wat aan te rommelen à raison van 11 miljard.
Alleen het volk heeft reden geschokt te zijn.

Hans Jacobs, Rotterdam.

Op dood spoor gezet

Het rapport van de Fyracommissie, 'De reiziger in de kou' verdient een betere
titel. Nadat ik het verhaal van de commissie had gehoord, waarin alles wat maar
fout kon gaan vanaf 1996 genoemd werd, blijft er maar één conclusie over: 'De
belastingbetaler is voor 7 miljard euro op dood spoor gezet'. Het vertrouwen in
de politiek is beslist niet toegenomen!

Otto Bronk, Den Haag.

Zij zat met oud puin

Staatssecretaris Wilma Mansveld ruimt het veld na de keiharde conclusies in de
Fyra-enquête. Dat zat er natuurlijk dik in, maar laten we niet vergeten dat ze
werd opgezadeld met de puinhoop die vorige kabinetten en NS/Prorail voor haar
hadden achtergelaten! Ik heb nu al te doen met degene die haar gaat opvolgen.

Willem Vizee, Tiel.

Wat een kletsverhaal

'Vluchtelinge van 105 jaar' (AD 28-10). Wat een prestatie heeft deze dame
geleverd! De afstand van Kaboel naar Istanboel bedraagt 4400 kilometer. Tel dan
nog het stukje naar Kroatië erbij, ook minstens 500 kilometer, dan komen wij aan
een totaal van 5000 kilometer. In 20 dagen is dit per dag 250 kilometer. Ja, het
staat er echt. Wat een kletsverhaal!

Bert de Wit, Alphen aan den Rijn.

Ik zie hem daar al lopen met oma op zijn rug

'Vluchtelinge van 105 jaar' (AD 28-10). Een 105-jarige vrouw is met haar zoon
van 67 en haar kleinzoon van 19 jaar in 20 dagen vanuit Afghanistan naar Kroatië
komen lopen. Nu heb ik voor het gemak maar even de afstand gemeten van Kaboel
naar Zagreb: 5836 kilometer. Als je deze afstand moet overbruggen in 20 dagen,
dan moet je dus 291 kilometer per dag lopen! Dit is heel erg knap. Ik zie
kleinzoon al lopen met zijn oma op z'n rug.

Jos Erkamp, Heerjansdam.

Ze was een marionet van Hitler geworden

Wat als koningin Wilhelmina in handen van de Duitsers was gevallen? Dat vraagt
briefschrijver Hans Stegeman zich af (Brieven AD 28-10). Nou, in dat geval was
zij een marionettenkoningin voor Hitler geworden. Als hij had aangeboden haar
absolute macht te geven, net als Willem I en II die hadden, en als zij alleen
aan Duitsland verantwoording had hoeven afleggen, dan betwijfel ik of ze dat
geweigerd had. En als Wilhelmina dit wel geweigerd had, dan was zij zonder meer
afgezet en waren Juliana en Bernhard in haar plaats marionettenheersers
geworden. Met name prins Bernhard had daar waarschijnlijk wel oren naar gehad.

Nicolai Smits, Papendrecht.

Ook Patricia wordt 6 dagen opgenomen

'Zij wel, maar Henk en Ingrid vast niet' (Brieven 29-10). Beste Marciano
Burleson, u schrijft dat u denkt dat je Máxima moet heten om in het ziekenhuis
opgenomen te kunnen worden, en dat 'Henk en Ingrid' thuis maar moeten opknappen.
Ik weet dat je, ook als je Patricia heet, 6 dagen in het ziekenhuis kan worden
opgenomen voor een nierbekkenontsteking.

Patricia Notenboom, Numansdorp.

Dom, zo op reis gaan

'Overleden moeder kan niet terugkeren' (AD 29-10). Natuurlijk is het vreselijk
verdrietig dat Angelique de Hek in Trinidad is overleden. Ik vind het echter
onbegrijpelijk dat je geen reisverzekering afsluit als je zo'n verre reis gaat
maken. Zo'n reis is natuurlijk niet goedkoop en om dan te bezuinigen op je
verzekering, is op zijn minst heel dom. Als je dat niet kunt betalen moet je
niet op reis gaan. Het is niet acceptabel dat mensen er altijd maar van uitgaan
dat alles wordt geregeld als ze onverhoopt in de problemen komen.

Willy van Nimwegen, Amsterdam.

Zet werkloze leraren in

'SP: Maak fonds voor onderwijs thuiszitters' (AD 28-10). Volgens Tjitske
Siderius is er 60 miljoen beschikbaar om maatwerk te leveren aan 10.000 zieke en
gehandicapte kinderen die niet in de gelegenheid zijn om een reguliere school te
bezoeken. Nu is het zo dat er 8500 leraren werkloos thuiszitten, kosten 265
miljoen euro. Deze leraren kunnen worden ingezet om de betrokken kinderen
onderwijs te geven. Op deze manier behoudt de leerkracht zijn vaardigheid en
bovendien komt er 60 miljoen euro vrij, die gebruikt kan worden om de thuiszorg
voor ouderen te verbeteren. Dat is hard nodig. Daan Dijkshoorn, Krimpen aan de
Lek.

VVD heeft toch geld zat

De VVD wil ondanks de gezondheisrisico's voor aanwonenden

130 km/uur invoeren op de A2 tussen Amsterdam en Utrecht (AD 28-10). Maar, beste
VVD'ers, jullie hebben toch geld zát om al die bekeuringen met jullie snelle,
dure auto's netjes te betalen?

Martin van Raay, Culemborg.

Humorvolle conclusie

'Bek dicht en vreten is het devies' (AD 28-10). Ik wil mijn waardering
uitspreken voor Jerry Goossens, zeker gelet op zijn humorvolle conclusie dat
niets eten op den duur ook niet gezond schijnt te zijn.

C. Rodenburg, Rotterdam.




Bekijk de oorspronkelijke pagina: ,

LOAD-DATE: 29 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               15 of 92 DOCUMENTS



                              AD/Algemeen Dagblad

                            30 oktober 2015 vrijdag

Ook bij de NS moeten er nu koppen rollen

SECTION: Service

LENGTH: 1169 woorden


Mansfeld stapt op Mansveld stapt op II Mansveld stapt op III Mansveld stapt op
IV Mansveld stapt op V Mansveld stapt op VI Energielabel Wilhelmina

'Mansveld regisseert eigen exit' (AD 29-10). Vanwege het Fyra debacle stapt
staatssecretaris Mansveld op. Hopelijk geldt dat ook voor de nodige
topambtenaren en topmensen van NS. Het is niet altijd juist om alleen de
politiek verantwoordelijke te laten vertrekken. Er zijn velen
medeverantwoordelijk.

Cornelis Hagen, Reeuwijk.

En straks ligt er weer een rapport in een la

Staatssecretaris Mansveld treedt af. Zij is verantwoordelijk voor het
ongelooflijke geblunder en gesjoemel van alle voorgaande figuren, met als
hoofdschuldige de NS. Zij krijgt de schuld van het niet juist informeren van de
Kamer. De onderzoekscommissie laat geen spaan heel van alles wat dit meer dan 10
miljard kostende project heeft voortgebracht. Niet dat dit helpt, want het
rapport is klaar. Er zal een paar keer over gesproken worden. Vervolgens
verdwijnt het in een la, net als zo veel andere rapporten die gemaakt zijn na
andere parlementaire onderzoeken. Natuurlijk wordt er gezegd dat dit niet meer
mag voorkomen, maar over een paar weken is men het 'vergeten' want dan is er wel
weer een ander debacle dat behandeld moet worden.

Ed van Rotterdam, Puttershoek.

Is dat nu regeren?

Het kabinet-Rutte II is er al enkele jaren. Dat is positief. Verschillende
bewindslieden zijn inmiddels opgestapt. Teeven en Opstelten, Weekers, Verdaas en
nu Wilma Mansveld. De enige die overblijft zal Rutte zelf zijn. Als dit in het
bedrijfsleven gebeurde, zouden vele bedrijven binnen de kortste keren failliet
gaan. Elk akkefietje wordt aangepakt om te debatteren en elkaar dwars te zitten.
Is dat regeren?

Ad Horrevoets, Made.

Niet politiek, maar het volk moet geschokt zijn

Zoals gebruikelijk waren Tweede Kamerleden geschokt naar aanleiding van het
Fyrarapport. Gedurende 15 jaar hebben zij zich verlaten op de gebrekkige
informatie van bewindslieden. Dat geeft weinig vertrouwen in de betrokkenheid
van mensen die geacht worden het volk te vertegenwoordigen en de regering te
controleren. Het parlement heeft gefaald: bewindslieden kregen de ruimte om te
scharrelen met informatie en maar wat aan te rommelen à raison van 11 miljard.
Alleen het volk heeft reden geschokt te zijn.

Hans Jacobs, Rotterdam.

Op dood spoor gezet

Het rapport van de Fyracommissie, 'De reiziger in de kou' verdient een betere
titel. Nadat ik het verhaal van de commissie had gehoord, waarin alles wat maar
fout kon gaan vanaf 1996 genoemd werd, blijft er maar één conclusie over: 'De
belastingbetaler is voor 7 miljard euro op dood spoor gezet'. Het vertrouwen in
de politiek is beslist niet toegenomen!

Otto Bronk, Den Haag.

Zij zat met oud puin

Staatssecretaris Wilma Mansveld ruimt het veld na de keiharde conclusies in de
Fyra-enquête. Dat zat er natuurlijk dik in, maar laten we niet vergeten dat ze
werd opgezadeld met de puinhoop die vorige kabinetten en NS/Prorail voor haar
hadden achtergelaten! Ik heb nu al te doen met degene die haar gaat opvolgen.

Willem Vizee, Tiel.

Veel te snel ingevoerd

Die onduidelijkheid over het energielabel (AD 29-10) is nogal wiedes, want het
is veel te snel ingevoerd. Het label zelf lijkt me helder. Wat me lastiger
lijkt, is de beoordeling ervan. Stel dat mijn huis een C-label heeft, wat moet
ik dan doen om voor een B-label in aanmerking te komen? Bij koelkasten is het
destijds ook fout geïntroduceerd. Zo was ooit de slechtste koelkast een D-klasse
en binnen no-time hadden diverse fabrikanten een A-label. Tien jaar later werken
ze met A+++. Dát lijkt mij onduidelijk.

L. Smitskamp, Gouda.

Elk jaar actuele score

Hoe moeilijk kan het zijn? Bepaal elk jaar bij de jaarnota van de
energieleverancier een energielabel. Want het verbruik is uiteindelijk bepalend,
en je kan zo direct zien of je in de pas loopt. Het is simpel, gratis en
iedereen heeft er dan een. Geen boete, geen gedoe, en minister Blok kan meteen
in het treintje van Mansveld stappen. Want met het beteugelen van de huren gaat
het ook al niet lekker.

Cees van Essen, Baarn.

Ze was een marionet van Hitler geworden

Wat als koningin Wilhelmina in handen van de Duitsers was gevallen? Dat vraagt
briefschrijver Hans Stegeman zich af (Brieven AD 28-10). Nou, in dat geval was
zij een marionettenkoningin voor Hitler geworden. Als hij had aangeboden haar
absolute macht te geven, net als Willem I en II die hadden, en als zij alleen
aan Duitsland verantwoording had hoeven afleggen, dan betwijfel ik of ze dat
geweigerd had. En als Wilhelmina dit wel geweigerd had, dan was zij zonder meer
afgezet en waren Juliana en Bernhard in haar plaats marionettenheersers
geworden. Met name prins Bernhard had daar waarschijnlijk wel oren naar gehad.

Nicolai Smits, Papendrecht.

Ook Patricia wordt 6 dagen opgenomen

'Zij wel, maar Henk en Ingrid vast niet' (Brieven 29-10). Beste Marciano
Burleson, u schrijft dat u denkt dat je Máxima moet heten om in het ziekenhuis
opgenomen te kunnen worden, en dat 'Henk en Ingrid' thuis maar moeten opknappen.
Ik weet dat je, ook als je Patricia heet, 6 dagen in het ziekenhuis kan worden
opgenomen voor een nierbekkenontsteking.

Patricia Notenboom, Numansdorp.

Dom, zo op reis gaan

'Overleden moeder kan niet terugkeren' (AD 29-10). Natuurlijk is het vreselijk
verdrietig dat Angelique de Hek in Trinidad is overleden. Ik vind het echter
onbegrijpelijk dat je geen reisverzekering afsluit als je zo'n verre reis gaat
maken. Zo'n reis is natuurlijk niet goedkoop en om dan te bezuinigen op je
verzekering, is op zijn minst heel dom. Als je dat niet kunt betalen moet je
niet op reis gaan. Het is niet acceptabel dat mensen er altijd maar van uitgaan
dat alles wordt geregeld als ze onverhoopt in de problemen komen.

Willy van Nimwegen, Amsterdam.

Zet werkloze leraren in

'SP: Maak fonds voor onderwijs thuiszitters' (AD 28-10). Volgens Tjitske
Siderius is er 60 miljoen beschikbaar om maatwerk te leveren aan 10.000 zieke en
gehandicapte kinderen die niet in de gelegenheid zijn om een reguliere school te
bezoeken. Nu is het zo dat er 8500 leraren werkloos thuiszitten, kosten 265
miljoen euro. Deze leraren kunnen worden ingezet om de betrokken kinderen
onderwijs te geven. Op deze manier behoudt de leerkracht zijn vaardigheid en
bovendien komt er 60 miljoen euro vrij, die gebruikt kan worden om de thuiszorg
voor ouderen te verbeteren. Dat is hard nodig. Daan Dijkshoorn, Krimpen aan de
Lek.

VVD heeft toch geld zat

De VVD wil ondanks de gezondheisrisico's voor aanwonenden

130 km/uur invoeren op de A2 tussen Amsterdam en Utrecht (AD 28-10). Maar, beste
VVD'ers, jullie hebben toch geld zát om al die bekeuringen met jullie snelle,
dure auto's netjes te betalen?

Martin van Raay, Culemborg.

Humorvolle conclusie

'Bek dicht en vreten is het devies' (AD 28-10). Ik wil mijn waardering
uitspreken voor Jerry Goossens, zeker gelet op zijn humorvolle conclusie dat
niets eten op den duur ook niet gezond schijnt te zijn.

C. Rodenburg, Rotterdam.




Bekijk de oorspronkelijke pagina: ,

LOAD-DATE: 30 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               16 of 92 DOCUMENTS



                              AD/Algemeen Dagblad

                           22 oktober 2015 donderdag

Sigaar uit eigen doos

SECTION: Service; Blz. 27

LENGTH: 446 woorden


Vluchtelingeneconomie Vluchtelingeneconomie II Huurwoningen Politievrijwilliger
Benzeen ontgassen

'Vluchtelingeneconomie zet miljoenen om' (AD 21-10). De overheid geeft er dus
eerst 2 miljard per jaar aan uit, zijnde de kosten voor alle asielzoekers, en
dan gaan we er miljoenen aan verdienen. Wij noemen dit een sigaar uit eigen
doos.

J.A. Jonker, Egmond aan Zee.

Geld kan ook ergens anders naartoe gaan

De vluchtelingeneconomie zet miljoenen om, meldt het AD. In de eerste plaats
moet men zich afvragen of het kies is om van economisch gewin te spreken wanneer
dat gebeurt over de rug van vluchtelingen. In de tweede plaats moet men zich ook
afvragen of de berichtgeving klopt. Gemeenschapsgeld kan op diverse manieren
worden uitgegeven. De overheid kan de miljarden ook besteden aan meer handen aan
het bed in zieken- en verzorgingstehuizen, aan meer blauw op straat of aan een
extraatje voor de minima.

Bert Klein, 's-Gravendeel.

Voor vluchteling kan wél worden gebouwd

De bouwsector is hoopvol door de komst van vluchtelingen, zag ik op tv. Waarom
heeft die sector de afgelopen jaren niet gereageerd? We hebben in ons land al
tientallen jaren wachtlijsten van belastingbetalende burgers die ook graag in
een sociale huurwoning zouden willen wonen. Maar voor gewone burgers bleef dat
een utopie. Nu er een onafzienbare stroom asielzoekers, van wie de meeste gewoon
gelukszoekers zijn, Europa overspoelt, ziet de bouwsector ineens kansen om
15.000 sociale huurwoningen te bouwen. Natuurlijk wel met door de burgers
opgebracht belastinggeld. Dezelfde burgers die al jaren tevergeefs op een huis
wachten.

J. den Hollander, Dordrecht.

Wie meer wil, moet maar beroeps worden

'Politievrijwilliger voelt zich niet serieus genomen' (AD 21-10). Ik snap het
best, je doet je best en je wilt meer verantwoordelijkheid. Maar je bent niet
voor niets vrijwilliger, het zou te zot zijn als fulltime agenten hun werk
opgeslokt zien worden door vrijwilligers. Dat gebeurt ook bij buslijnen waar
vrijwilligers op dorpsbusjes rijden. Ook zij willen graag op een echte bus
rijden. Wil je als vrijwilliger meer, solliciteer dan als fulltimer.

Marien de Kamper, Montfoort.

Stof gevaarlijker dan uitstoot van dieseltjes

De provincie Zuid-Holland gaat per 1 januari volgend jaar het varend ontgassen
van benzeen en van producten met bestanddelen van meer dan 10 procent benzeen
verbieden. Een goede zaak, maar waarom verbiedt alleen Zuid-Holland dat? Had men
dit niet voor heel Nederland kunnen regelen? De kankerverwekkende stof benzeen
is vele malen gevaarlijker dan de uitstoot van die, weliswaar vele, zogenaamde
VW-sjoemeldieseltjes.

Kees van den Burg,

Oosterwolde.




Bekijk de oorspronkelijke pagina:

LOAD-DATE: 21 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               17 of 92 DOCUMENTS



                              AD/Algemeen Dagblad

                            17 oktober 2015 zaterdag

'Ik ervoer mijn vlucht als een vlucht vooruit'

BYLINE: HANS VAN ZON

SECTION: Nieuws

LENGTH: 1426 woorden


Voormalig vluchteling Martin Simek ziet in Calabrië de asielzoekers aanspoelen
Interview | Martin Simek (66), presentator

De asielcrisis in Europa raakt Martin Simek in drievoud: als voormalig
vluchteling, als Oost-Europeaan en als inwoner van Calabrië waar aan de kust
asielzoekers aanspoelen. ,,De wereld is vol van mensen die van zichzelf zijn
vervreemd. Dat is triest.''

Martin Simek aanschouwt de stuiterende wereld vanuit de armste plek van Europa,
de Zuid-Italiaanse streek Calabrië. Waar het zijn belangrijker is dan het
hebben. Waar de natuur het ritme bepaalt. ,,Het merendeel van de nullatenenti
(niets-bezittenden), leeft in Calabrië. Ze zijn heerlijk gezelschap. Ze hebben
niets behalve hun twee handen, waarmee ze wat groente verbouwen op het land dat
hier overal braak ligt. Met kastanjes en beukennootjes

Er is altijd een oude wijngaard te vinden om van te plukken'', zegt de 66-jarige
Simek.

,,Hier gaan de gesprekken niet over geld, zoals in de rest van de Europese Unie.
We hebben hier ook geen last van de regels waar Brussel in grossiert. Ze zijn
aan het bureautje in elkaar geknutseld. Hier is het een en al wildernis, die
zijn eigen regels kent. Als ik door de bergen 32 kilometer rijd naar een stadje
om inkopen te doen, kom ik hooguit één, twee auto's tegen. Alleen bij de zee is
het wat drukker, zeker sinds 2002, 2003 bootvluchtelingen aanspoelen. Sinds ik
met regelmaat te gast ben bij DWDD - bijna net zo lang - stel ik voor om het
onderwerp aan te snijden. Afgelopen mei mocht ik er voor het eerst over praten.
Zo is het met alles. Tegen de tijd dat de dingen mediageniek worden, is het te
laat."

In 1968 sla je zelf op de vlucht. Voor Sovjet-tanks die de Praagse Lente in
Tsjecho-Slowakije onderdrukken. Je bouwt een bestaan op in Nederland. Als
tenniscoach, tv- en radiomaker, columnist en cartoonist. Nu woon je met je vrouw
Iris en je kinderen in Italië. Roept het asieldrama herinneringen op aan jouw
vlucht?

,,Op de vlucht werken je zintuigen op volle toeren en maken je scherper dan
ooit. Of alles wordt juist mistig, vaag, want je hebt geen houvast meer. In je
paniek, uit angst, kruip je in je schulp en hoop je dat alles vanzelf weer
voorbij zal gaan. In het vluchtelingenkamp in Wenen, waar ik in 1968
aanvankelijk terechtkwam, pleegden mensen om me heen zelfmoord, omdat ze de
onzekerheid niet aankonden. Ik ervoer mijn vlucht als een vlucht vooruit.''

Er komen enorme mensenstromen op gang. De omvang overvalt Europa en is ook voor
veel Nederlanders niet te bevatten. Begrijp jij er nog iets van?

,,De situatie is zo complex dat ik die associeer met een klit in je haar, die je
er uiteindelijk maar uitknipt, om ervanaf te zijn. We willen wat doen aan de
toestand in de wereld, maar ook weer niet echt. Iedereen zoekt de schuld buiten
zichzelf. Uit de stroom Syriërs maak ik op dat ze het vechten thuis hebben
opgegeven, of er misschien niet eens aan zijn begonnen. Verder dan het me
afvragen, kom ik niet. Ik heb een hekel aan meningen die niet gebaseerd zijn op
eigen ervaring en ik ben nooit in Syrië of in Afrika geweest. Als tenniscoach
wacht ik tot ik word gevraagd. Heil moeten mensen bij je komen halen, dat moet
je niet opdringen. Modern westers kolonialisme is ons bemoeien met situaties
waar we niet genoeg vanaf weten, maar wel de morele opperrechter over spelen.
Zie de Amerikaanse inval in Irak, zie de Arabische Lente. Door ons gesteund, zo
niet veroorzaakt. O, wat waren we toch trots op onszelf.

Een economische vluchteling is iemand die het beter wil hebben. Dat is legitiem.
Honger moet niemand lijden. Maar aan de andere kant is welvaart geen recht, daar
komen we in Nederland de laatste jaren ook achter."

Een foto van een verdronken, aangespoeld jongetje - Aylan - op een Turks strand
doorbreekt de apathie, brengt Europa in tranen. Hoeveel waarde hecht jij aan
deze foto en aan de emotionele reacties erop?

,,Als je echt gevoelig bent, word je geraakt door cijfers. Dan heb je geen
beelden nodig. Op het moment van de paneuropese ontroering waren in de
Middellandse Zee officieel al zo'n tienduizend vluchtelingen verdronken. Een
groot deel van ons oefent zijn emotionaliteit tijdens soaps en reality tv.
Daarmee vergeleken scoort het lijkje gelukkig nog hoger, maar voor hoe lang nog?
Alles lijkt zeer snel te wennen, en verplaatst zich van de voorpagina naar
binnenin."

Europeanen hebben het gevoel dat hun fort wordt overlopen door een boze
buitenwereld. Vluchtelingen worden gezien als een bedreiging.

,,Ik ben dol op mensen, ik kies altijd voor mensen, maar dan één-op- één. Een
gezelschap wordt al moeilijker. De clichés vliegen onmiddellijk over de tafel.
Een massa jaagt me angst aan. We hadden thuis in Praag een boek over de opkomst
van Hitler. Ik bladerde er als 6-jarige in, 9 jaar na de oorlog, en vroeg aan
mijn ouders: 'Wie is die meneer met de snor?' Hij was dood en gelukkig maar,
voegden mijn ouders eraan toe. 'En die mensen die voor hem juichen, leven die
nog?' vroeg ik. Ja, die wel, bijna allemaal, zeiden mijn ouders. Individuele
vluchtelingen kunnen een enorme verrijking zijn, voor welk land dan ook. Maar
een massa? Hoeveel suiker kun je in een kopje koffie doen dat het nog koffie
blijft?

,,Misschien moet heel Europa een tijdje naar Afrika, en zij op hun beurt naar
Europa. Het zou een uitdaging zijn. Dát is pas een culturele uitwisseling. Dan
zouden wíj snel door krijgen dat Afrika meer is dan safari, en zíj dat Europa
meer is dan de tv-beelden die zij zien. Dat wisselen, dat had ik als kind al. Ik
vroeg me altijd na een paar haltes in de tram af, waarom staat wie nu zit niet
op voor wie staat?''

Vraag: De opvang verscheurt Europa. West-Europa reikt de hand, Oost-Europa gooit
de deur dicht, bouwt hekken. Kan jij dat, als geboren Tsjechoslowaak, uitleggen?
Veel Nederlanders begrijpen die harde houding niet.

,,In Noord-Europa plakken we graag etiketten op wat we om ons heen zien. Dat
spaart tijd, dan zijn we er klaar mee. Want we moeten verder, druk-druk-druk als
we het hebben. In voormalig Oost-Europa hebben ze allemaal de Sovjet-invasie
meegemaakt. Massale vluchtelingenstromen uit andere continenten waar wreedheden
gebeuren waar zelfs Stalin nog van zou opkijken, ervaren ze als een invasie. Ze
zijn blij met hun heroverde democratie en ze willen die 40 verloren jaren
inhalen. Stel je voor dat Nederland 40 jaar geleden met de migrantenstroom van
nu was geconfronteerd. Dan was de helft van de bevolking waarschijnlijk in
bootjes naar Engeland gesprongen en gevlucht.''

Lidmaatschap van de Europese Unie schept verplichtingen. Behalve lusten zijn er
lasten. Zijn de inwoners van Oost-Europa daar van doordrongen?

,,De gewone man in de voormalige Oost-Europese landen ervaart geen lusten. De
Nobelprijswinnaar voor de Vrede, oud-leider van Solidarnosc en oud-president van
Polen Lech Walesa heeft recentelijk nog gezegd: 'Als ik de vluchtelingen op tv
zie, constateer ik dat ze er vaak beter aan toe lijken dan wij. Goed gevoed,
goed gekleed, en misschien zelfs rijker dan wij Polen. Ik kan begrijpen dat men
emigreert. Ook wij emigreerden. Maar waar we ook gingen, hebben we de wetten en
cultuur gerespecteerd. Deze vluchtelingen zijn anders. Als Europa de deuren
opent, zullen snel miljoenen binnenkomen, ze gaan onder ons leven, hun gewoontes
en gedragingen bezigen, incluis het koppensnellen.' Daar is Orban (de Hongaarse
premier, red.) niets bij. Een feit is dat de mensen in het voormalige
Oost-Europa zich nog meer dan wij afvragen: nemen de vluchtelingen de conflicten
die onder hen heersen met zich mee?"

Vraag: In hoeverre maakt een vlucht een ander mens van je?

,,Je wordt hoe dan ook elke dag anders. Of je vlucht of thuisblijft, of je er
aan werkt, of er geen bal voor doet. Vluchten kan wel een katalysator van het
proces van verandering zijn, net zoals een ernstige ziekte dat kan zijn.

Grenzen houden me nog altijd bezig, zij het nu mijn eigen grenzen. Wat is echt
van mij en wat hebben anderen in mijn kop gestampt? Mede door mijn vlucht ben ik
vooral innerlijk veel vrijer geworden. Zo vrij dat ik vandaag waarschijnlijk
niet eens zou hoeven vluchten. Mijn vader en moeder konden de willekeur van de
dictatuur ook aan. Hun ruggen bleven recht. 'Ga maar,' zeiden ze, toen ik weg
wilde. Want ze wisten vast wat ik vandaag ook weet: dat thuis alleen in jezelf
zit. De wereld is helaas vol van mensen die van zichzelf zijn vervreemd. Dan ben
je misschien nog beter af als vluchteling, die mag geloven dat de ellende buiten
hemzelf ligt."

'Welvaart is geen recht, daar komen we hier ook achter'




Bekijk de oorspronkelijke pagina: ,

LOAD-DATE: 16 October 2015

LANGUAGE: DUTCH; NEDERLANDS

GRAPHIC: Martin Simek: 'Hier in Calabrië gaan de gesprekken niet over geld,
zoals in de rest van de Europese Unie.'
FOTO IRIS VAN HORNSVELD

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               18 of 92 DOCUMENTS



                              AD/Algemeen Dagblad

                            16 oktober 2015 vrijdag

[Kosten koningshuis II Máxima moet leren bescheiden...]*

SECTION: Service

LENGTH: 1173 woorden


Kosten koningshuis II

Máxima moet leren bescheiden te zijn

De kosten van het schip de Groene Draeck lopen op tot 95.000 euro per jaar (AD
15-10). Hier moet echt verandering in komen, ook al wil pleaser Mark Rutte dit
niet. Ik vind dat de koninklijke familie zich moet schamen voor het feit dat zij
zich telkens weer presenteren als een soort übermenschen, ver verheven boven het
gewone volk. Telkens weer is er gedoe over prijzige projecten, maar het grootste
dure project is onze verwende koningin zelf. Al vanaf de eerste foto die van
haar verscheen straalde zij uit: Ik wil alles, want zo ben ik opgevoed! Jammer
dat de Argentijnse invloed zo groot is geweest. Bescheidenheid is toch echt een
deugd, dat heb je of heb je niet. Of wil ze die eigenschap misschien niet
hebben? Is ze daar te ijdel en te verwend voor?
Lideke Markusse, Zaltbommel.

Kosten koningshuis III

Ik denk dat ik nu toch maar republikein word

'Groene Draeck veel te duur' (AD 15-10). Altijd ben ik heel koningsgezind
geweest. Maar helaas, dat verandert. Máxima komt uit een rijke Argentijnse
familie. In dat land is de scheiding tussen arm en rijk heel groot, iets waar de
welgestelden daar zich niet druk om maken. Ook hier wordt met geld (van de
belastingbetaler) gesmeten. Het loopt soms de spuigaten uit. Ik gun
Willem-Alexander en Máxima best een mooi huis in het buitenland, maar ik begrijp
de verontwaardiging van de bevolking daar heel goed. Nu is er weer onrust over
de kosten van het onderhoud aan het jacht van prinses Beatrix, de Groene Draeck.
Ons koningshuis behoort tot de zeer rijke families. Ik begrijp dan ook niet dat
de regering al die persoonlijke kosten, zoals de bewaking van het huis in
Griekenland en de bouw van een omheining daar, voor rekening van de
belastingbetalers laat komen. Ik denk dat veel Nederlanders hier moeite mee
hebben. Er wordt op alles bezuinigd, wat vooral ouderen en de mensen die onder
de armoedegrens leven goed merken. Na al dit gedoe word ik waarschijnlijk
republikein. Een president kan naar huis worden gestuurd. Dat zie ik niet
gebeuren met W.A.
H.P. Tits, Dordrecht.

Migranten klagen

Zal ik die burgeroorlog nog gaan meemaken?

Na de oproep van andere briefschrijvers om met een positief verhaal te komen
over vluchtelingen, spit ik de laatste dagen koortsachtig twee kranten door. Na
lezing van het AD van 14 oktober waarin migranten hun beklag doen over de
opvang, sla ik echter steil achterover en kom ik toch met een negatieve brief.
Ze hebben net voet op Nederlandse bodem gezet en er loopt al een groepje met
spandoeken om te protesteren over alles wat er 'mis' is in de opvang. Een
incidentje? Nog wel, maar zien doet volgen. Is het koud in Nederland? Als je ons
land uitzoekt voor opvang, dan zul je de kou op de koop toe moeten nemen. Zijn
de toiletten en douches vies? Ik weet niet wat men gewend is, maar ik moet ze
zelf schoonmaken. Is het eten saai? Wat een gezanik. Ze willen een huis, dus
nemen ze geen genoegen met een tent. Wij Nederlanders krijgen geen huis, maar
moeten dat huren of kopen en zelf betalen. Ik vrees dat deze nieuwe asielzoekers
dezelfde rechten gaan opeisen als mensen die hier eerder kwamen. Wij
Nederlanders laten ons alles door de strot duwen, dat is onze cultuur. Deze
nieuwkomers zijn van een andere cultuur, een cultuur waarin het niet wordt
gepikt dat ze minder krijgen dan hun voorgangers. Het zal mij toch niet gebeuren
dat ik nog in een burgeroorlog beland nu ik net gepensioneerd ben? Want ik zou
het toch wel prettig vinden om mijn oude dag in alle rust door te brengen.
G. Bes-Foeth, Assendelft.

Migranten klagen II

Stoom ze maar klaar voor de strijd in Syrië

In 1945 zijn we bevrijd door militairen van overzee. In 1948 moest ik naar Indië
om de orde te herstellen. Meer dan 6000 jonge jongens zijn daar gesneuveld.
Stoom die jonge vluchtelingen die naar ons land komen, net als wij toentertijd,
in 4 maanden klaar zodat ze in Syrië de strijd kunnen aangaan. Dan kunnen ze
daarna hun land weer opbouwen in plaats van hier rond te hangen en te klagen dat
ze geen seks kunnen hebben in de opvangcentra.
N. Mastenbroek, Stolwijk.

Migranten klagen III

Er breken sombere tijden voor ons aan

De protesterende Syrische vluchtelingen weten dat zij in Nederland een (hopelijk
tijdelijke) verblijfsvergunning krijgen, omdat zij uit een oorlogsgebied komen.
Maar wat een brutaliteit om in het gastland te gaan demonstreren en meteen hun
rechten op te eisen. Deze mensen moeten gauw naar een taalcursus Nederlands en
daar de woorden plichten, aanpassen en bescheidenheid als eerste leren. Stuur ze
anders meteen terug naar een kamp in de regio waar de tenten warm zijn, het eten
halal is en waar zij ook verder kunnen gaan met het verwekken van een
onverantwoordelijk aantal kinderen. Als zij nu al voor problemen zorgen, hoe
moet het dan in de toekomst? Er komen sombere tijden aan voor het Nederlands
volk.
J.G. Laurens, Zoetermeer.

Migranten klagen IV

Wij moesten toen wel alle kosten zelf betalen

Hoe kunnen vluchtelingen zo ondankbaar zijn na alles wat onze overheid voor ze
doet? Is het te veel gevraagd om de handen uit de mouwen te steken en de boel
netjes te houden? Ondankbaarheid is niet te tolereren. Ook ik kwam naar
Nederland, toen wij moesten vertrekken uit mijn vaderland Indonesië. Ook wij
werden opgevangen met vier man in een klein kamertje met één wc en één douche
voor vele mensen. Toch waren we dankbaar. We kregen niets cadeau en moesten
later alles terugbetalen. Nooit heb ik m'n ouders horen klagen. Deze klagers
kunnen een voorbeeld nemen aan de Indische mensen die hun land uit moesten en
hier moesten integreren zonder er moeilijk over te doen.
Yvonne Loupias, Beverwijk.

Oranje

Bedankt, op naar 2018

Van Persie, Robben en Sneijder, bedankt voor de jaren vol inzet en kracht. Ik
mag hopen dat jullie nog doorgaan, op naar het WK 2018. En vooral hoop ik dat
zeurders als Memphis een voorbeeld aan jullie nemen. Op de Oranje-toekomst.
Robert Huiskens, Schiedam.

Oranje II

Verwend stel dat niet weet wat zelfkritiek is

Echt rouwig ben ik niet om de uitschakeling van Oranje voor het EK. Dat komt
vooral omdat ik geen sympathie kan opbrengen voor een belangrijk deel van de
selectie. Jongens van wie een deel het vertikt om het volkslied te zingen,
misschien omdat ze niet echt Nederlander willen zijn. Jongens die amper
bekendheid genieten omdat ze nog maar net komen kijken, maar die zich gedragen
als grootheden. En dat terwijl ze de middelmaat nauwelijks ontstijgen. Jongens
die geen enkele blijk geven van zelfkritiek, waarschijnlijk omdat ze nooit
kritiek hebben gekregen of omdat ze dat als onterecht ervaren. Jongens die
worden aangestuurd door een onervaren bondscoach, wiens beleid door het halve
land niet wordt begrepen en die een spelsysteem hanteert waarmee je, zeker met
zijn selectie, wel moet verliezen. Ik vraag me af hoe de bondscoach en zijn
selectie na zo'n reeks (dis)kwalificatiewedstrijden naar zichzelf kijken.
Leo Vogelaar, Capelle aan den IJssel.

* Vervangende titel / Replacement title




Bekijk de oorspronkelijke pagina: ,

LOAD-DATE: 15 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               19 of 92 DOCUMENTS



                              AD/Algemeen Dagblad

                           15 oktober 2015 donderdag

Vrienden met iedereen, of ze nu willen of niet

BYLINE: JAN HOEDEMAN

SECTION: Nieuws

LENGTH: 673 woorden


5 JAAR RUTTE | aan de hand van zijn meest opvallende oneliners langs het eerste
lustrum van de minister-president

Precies 5 jaar geleden kreeg premier Mark Rutte de sleutel van het Torentje. De
communicatieve VVD'er bleek vooral een allemansvriend. Maakt dit hem een Man
ohne Eigenschaften, zoals de Duitsers zeggen? Of is hij het beste antwoord op
een gecompliceerd politiek landschap?

2010

Na de vaak chagrijnige Wim Kok (1994-2002) en de moeizaam communicerende Jan
Peter Balkenende (2002-2010) krijgt de positivo Mark Rutte 14 oktober 2010 de
sleutel van het Torentje. Zijn campagne voor de 'hardwerkende Nederlander' heeft
hem er gebracht. De communicator Rutte wordt beschouwd als een verademing. Rutte
is snel, naar buiten toe goedgeluimd en met iedereen even goede vrienden. Hij is
zelfs zó goede vrienden met iedereen dat het bijna niet kan. Met
GroenLinksleider Jolande Sap sluit hij aan de keukentafel een akkoord over een
militaire missie naar Kunduz en met hetzelfde gemak werkt hij 2 jaar intensief
samen met PVV'er Geert Wilders.

2011

Bij zijn eerste Algemene Beschouwingen in 2011 wordt zichtbaar dat Rutte met
zijn gedoogpartner PVV een bijzonder avontuur is aangegaan. Wilders pakt Rutte
aan en roept: 'Doe eens normaal man!' omdat de premier in felle bewoordingen
afstand nam van een PVV'er die de Turkse premier 'een islamitische aap' noemde.
Achter de schermen barst Rutte soms in woede uit en danst hij met vicepremier
Verhagen naar de pijpen van Wilders om het minderheidskabinet overeind te
houden. Dat lukt tot april 2012. Dan loopt Wilders na 7 weken onderhandelen over
bezuinigingen weg uit het Catshuis en ontploft het kabinet.

2012

In de daaropvolgende verkiezingscampagne waarschuwt lijsttrekker Rutte op 8
september 2012 voor het Rode Gevaar van de PvdA. Maar in de nacht na de
verkiezingen spreekt hij met die partij al af om samen te werken, omdat hij geen
andere optie ziet. Hij doet in de campagne ook beloften, zoals 1000 euro voor
iedere Nederlander en geen geld naar de Grieken voor een derde steunpakket.
Rutte breekt ook die beloften.

2013

Als antwoord op de economische crisis predikt Rutte optimisme. Tegelijk voert
hij de grootste bezuinigingsoperatie sinds de Tweede Wereldoorlog door. Dat gaat
niet zonder slag of stoot. Het motto van het regeerakkoord, 'bruggen bouwen',
transformeert al snel in 'bruggen opblazen' als de inkomensafhankelijke
zorgpremie moet worden teruggedraaid door een opstand in de VVD. Maar verder
maakt Rutte dat motto 'bruggen slaan' waar in zijn regeerperiode. Er wordt samen
met 'het rode gevaar' PvdA bijna 16 miljard bezuinigd met steun van de C-3: de
constructieve drie oppositiepartijen D66, SGP en ChristenUnie. Daardoor is er
ook in de Eerste Kamer een meerderheid.

2014

Het neerhalen van de MH17 zet minister-president Mark Rutte 17 juli 2014 op
scherp. In het vliegtuig van Malaysian Airlines zaten 196 Nederlanders. Rutte
spreekt uit op een persconferentie dat hij 'niet zal rusten' voor de onderste
steen boven is en de daders voor de rechter zullen staan. Dat nu wordt een
kwestie van lange adem: Rusland blokkeert een VN-tribunaal. Het is de vraag of
Rutte dat nog meemaakt als premier. Hij vertoont die zomer van de aanslag
volgens waarnemers staatsmanschap door zijn optreden.

2015

Volgens VVD-fractievoorzitter Halbe Zijlstra is er sprake van een 'diepe, diepe
crisis' door de vele duizenden vluchtelingen die naar Europa komen. De
gemoederen in Nederland raken verhit als staatssecretaris Klaas Dijkhoff moet
doordrukken dat het Drentse Oranje geen 700 , maar 1400 asielzoekers krijgt. De
bewoners zijn woedend en enkelen belagen de auto van Dijkhoff. Rutte, die in het
buitenland zit, krijgt het verwijt geen regie te nemen. Het kabinet lijkt achter
de feiten aan te rennen, terwijl de vluchtelingen zich ophopen. Het is een
bestuurlijke worsteling waar de coalitie grote moeite mee heeft.

Met Jolande Sap van Groen-Links sluit hij een akkoord over Kunduz en net zo
makkelijk werkt hij 2 jaar samen met Wilders




Bekijk de oorspronkelijke pagina: ,

LOAD-DATE: 14 October 2015

LANGUAGE: DUTCH; NEDERLANDS

GRAPHIC: ILLUSTRATIE RUBEN L. OPPENHEIMER

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               20 of 92 DOCUMENTS



                              AD/Algemeen Dagblad

                            14 oktober 2015 woensdag

De Amerikaan bestaat en de Europeaan niet

SECTION: Service

LENGTH: 480 woorden


'Europa moet voorwaarts' (AD 13-10). Guy Verhofstadt wil 'meer' Europa. Ik zeg:
minder, minder. De afgelopen decennia heeft Europa Jan Modaal niet gebracht wat
men voorspiegelde. Steeds minder mensen hebben het beter dan voor de invoering
van de euro. Vooral de zogenaamde weeffouten in de wet- en regelgeving breken
ons op. Verhofstadt maakt een vergelijking met Amerika. Een denkfout. Een
Amerikaan voelt zich ondanks de verschillen Amerikaan, een Europeaan bestaat
niet. Men voelt zich in de eerste plaats een inwoner van het eigen land.

Carel Pronk, Woudenberg.

En o ja, er mogen nu ook peentjes in de jam

Ja, laten we het eens over Europa hebben. De eliteclub van de gevestigde orde,
voor de gevestigde orde, door de gevestigde orde. Uit recent onderzoek is
gebleken dat meer dan de helft van de europarlementariërs fors bijverdient met
lobbyen voor het bedrijfsleven. Verhofstadt krijgt 10.000 euro per maand extra,
voor wat eigenlijk? En dat terwijl men al een zéér riant salaris geniet. Hoezo
corruptie? Wat doet Europa zoal? Men stelt vast hoe warm de föhn mag zijn in de
kapsalon, hoeveel wattage mijn stofzuiger mag hebben, de komkommers moeten recht
worden gekweekt en o ja, recent is het jambesluit herzien. Er mogen nu ook
peentjes in de jam. Doek het geldverslindende circus maar op, hoe eerder hoe
beter!

M. Beijer-Korzelius, Dordrecht.

Hij verkoopt sprookjes

Guy Verhofstadt vindt dat de EU mislukt als we niet gauw alle soevereine
gedachten loslaten. Ik moet er niet aan denken leiding te geven aan iemand zoals
hij, die alleen al in 2014 230.000 euro extra verdiende bovenop zijn zeer ruime
basissalaris in Brussel. Verhofstadt zit sinds 2009 in het Europese Parlement,
maar heeft niets voor elkaar gekregen in zijn pogingen om een politieke eenheid
te vormen in Europa. Hij wil 28 landen met 28 verschillende karakters
vergelijken met de VS. Wat een illusie! En nu moet ik zijn boek kopen à 25 euro?
In geen 25 jaar! Advies aan Guy: ga sprookjesboeken schrijven

Jacques Smulders,

Capelle aan den IJssel.

Mooi juist, die hoeden

'Máxima let op de kleintjes' (Brieven 10-10). Beide

Gerda's, van Elswijk en Vogelzang, mag ik u erop wijzen dat de uitdrukking: 'Op
de kleintjes letten' geen citaat van Máxima is? Dat maken derden ervan, vanwege
haar inzet op financieel gebied voor bepaalde groepen. Dat zij dit als koningin
'erbij' doet, moet kunnen. Tja, hoeden zijn duur, daarom zien wij ze niet in het
dagelijkse straatbeeld. Als er één vrouw is die weet wanneer er een hoed
gedragen dient te worden, is het Máxima wel! En ze staan haar stuk voor stuk
prima. Ik zie haar honderd keer liever dan de mannen in hun grijze
eenheidsworst-kostuums. Het staat haar vrij om binnen haar eigen koninklijke
inkomen te bezuinigen. En is het u niet bekend dat handschoenen hóren bij een
officiële outfit?

Ineke Bekker,

Hendrik-Ido-Ambacht.




Bekijk de oorspronkelijke pagina: ,

LOAD-DATE: 13 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               21 of 92 DOCUMENTS



                              AD/Algemeen Dagblad

                            13 oktober 2015 dinsdag

Zorgen om asielzoekers maken u nog geen racist

BYLINE: SANDER VAN MERSBERGEN

SECTION: Nieuws

LENGTH: 787 woorden


VLUCHTELINGEN | Vijf redenen waarom u zich heel goed ongemakkelijk kunt voelen
door grote toestroom

Het is een veelgehoord zinnetje in het vluchtelingendebat. ,,Ik ben geen racist,
maar..." Veel mensen zijn beducht om de extreem-rechtse hoek in gedreven te
worden. Maar ongerust zijn zonder racistisch te worden: het kan.

1. Het worden er steeds meer

Lange tijd viel het heel erg mee met de stroom asielzoekers die Nederland
binnenkwam. Hoewel de oorlog in Syrië al een paar jaar aan de gang is, vertaalde
zich dat de afgelopen jaren niet in bomvolle asielzoekerscentra. Dit jaar is het
omslagpunt bereikt. Er zijn bedden te weinig en de toestroom houdt aan. Alleen
al de afgelopen 4 weken al kwamen er ruim meer dan tienduizend asielzoekers ons
land binnen. Als dat tempo doorzet, laten we zeggen nog 4 maanden, dan zijn er
op korte termijn twee keer zo veel bedden nodig als nu. Het lukt nu al amper om
iedereen van onderdak te voorzien.

2. Voorlopig houdt dat niet op

Normaal gesproken zorgt het invallen van de herfst voor een daling in het aantal
vluchtelingen. Het risico van een boottocht over zee wordt dan immers groter.
Veel vluchtelingen anticiperen daarop. Vorige week kwam op het Griekse eiland
Lesbos een recordaantal van 7000 vluchtelingen per dag aan. Eind september waren
dat er nog 4500, becijferde de Internationale Organisatie voor Migratie (IOM).
Het gros reist zo snel mogelijk door naar Macedonië, om zo in West-Europa te
geraken. Bij slecht weer zal de stroom wellicht slinken. Aan de andere kant: de
situatie in Syrië wordt er niet beter op, nu ook de Russen zich er actief mee
zijn gaan bemoeien. In de stad Kafr Nabuda, in de provincie Hama, vonden
gisteren de zwaarste gevechten in tijden plaats. Met zijn aanvallen, die vooral
gematigde rebellen treffen, tart Poetin het Westen en helpt hij Assad. IS dreigt
de lachende derde te worden. De vraag is of mensen die zich met dit soort
gruwelijkheden geconfronteerd zien, zich laten weerhouden door slecht weer.

3. Een politiek antwoord ontbreekt

Deze stelling is in twee versies waar. Ten eerste is daar het Europese verhaal.
Antonio Guterres, Hoge Commissaris voor vluchtelingen bij de VN, riep Europa
vorige week nog op nu eindelijk eens met een geloofwaardig toelatingssysteem te
komen.

In Nederland weten we ondertussen nog steeds niet echt wat we met al die
vluchtelingen aan moeten. Politiek is het debat gepolariseerd. Dat bemoeilijkt
het maken van afspraken. De overheid kondigde vorige week aan dat gemeenten nog
dit jaar 10.000 mensen gaan huisvesten. Klinkt daadkrachtig, maar in feite is
het een lege huls. Gemeenten hádden al de opdracht om voor het einde van dit
jaar 13.000 asielzoekers te huisvesten. Ze hebben slechts beloofd dat nu echt te
gaan doen.

4. Meer islam: meer spanningen?

Nederland heeft de laatste decennia al aangetoond dat het bloed, zweet en tranen
kost om moslims op een voor iedereen acceptabele manier een plek te geven in de
samenleving. Nu komen er tienduizenden bij, van allerlei pluimage. Een deel van
deze mensen is niet gewend om in een land vol vrijheid te leven.
Godsdienstvrijheid, om maar wat te noemen.

Het zal tijd en moeite kosten om van hun integratieproces een succes te maken.

Dat is één. Een tweede is dat de moslims die ons land binnenkomen soms op
gespannen voet met elkaar staan. In het Midden-Oosten liggen sjiïeten in de
clinch met soennieten. Syrische vluchtelingen zijn vooral soennitisch, Afghanen
sjiïtisch. Het is voorstelbaar dat die het ook hier met elkaar aan de stok
krijgen.

Op de achtergrond sluimert nog steeds de angst dat IS-strijders bij de
vluchtelingen zitten. Niemand weet zeker of dat zo is en zo ja, hoeveel het er
zijn. Maar de angst helemaal wegnemen, kan ook niemand.

5. Jan Modaal heeft het ook niet makkelijk

Het slaat natuurlijk nergens op om een arme Nederlander op één lijn te zetten
met een Syriër die moet vluchten voor bommen. Maar bij veel mensen zit dat
sentiment er, dat valt niet te ontkennen. Je kunt beweren dat Nederland (en
Europa) dat sentiment over zichzelf afgeroepen heeft. Over zijn eigen situatie
klaagt Jan Modaal met een reden.

De afgelopen decennia is de economie wel gegroeid, maar mensen in de onderste
helft van de samenleving profiteren daar niet van. Volgens de Organisatie voor
Economische Samenwerking in Europa (OESO) hebben we het niet meer over de
onderste 10 procent die achterblijft, maar over de onderste 40 procent van de
maatschappij, bijna de halve bevolking.

Armoede en gebrek aan perspectief zijn altijd een belangrijke voedingsbodem voor
vreemdelingenhaat, stellen wetenschappers als Thomas Piketty, de Franse
ongelijkheidsprofessor.

Deel is niet gewend in land vol vrijheid te leven




Bekijk de oorspronkelijke pagina: ,

LOAD-DATE: 12 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               22 of 92 DOCUMENTS



                              AD/Algemeen Dagblad

                            13 oktober 2015 dinsdag

Zorgen om asielzoekers maken u nog geen racist

BYLINE: SANDER VAN MERSBERGEN

SECTION: Nieuws

LENGTH: 797 woorden


VLUCHTELINGEN | Vijf redenen waarom u zich heel goed ongemakkelijk kunt voelen
door grote toestroom

Het is een veelgehoord zinnetje in het vluchtelingendebat. ,,Ik ben geen racist,
maar..." Veel mensen zijn beducht om de extreem-rechtse hoek in gedreven te
worden. Maar ongerust zijn zonder racistisch te worden: het kan.

1. Omslagpunt

Het worden er steeds meer

Lange tijd viel het heel erg mee met de stroom asielzoekers die Nederland
binnenkwam. Hoewel de oorlog in Syrië al een paar jaar aan de gang is, vertaalde
zich dat de afgelopen jaren niet in bomvolle asielzoekerscentra. Dit jaar is het
omslagpunt bereikt. Er zijn bedden te weinig en de toestroom houdt aan. Alleen
al de afgelopen 4 weken al kwamen er ruim meer dan tienduizend asielzoekers ons
land binnen. Als dat tempo doorzet, laten we zeggen nog 4 maanden, dan zijn er
op korte termijn twee keer zo veel bedden nodig als nu. Het lukt nu al amper om
iedereen van onderdak te voorzien.

2. Vooruitzicht

Voorlopig houdt dat niet op

Normaal gesproken zorgt het invallen van de herfst voor een daling in het aantal
vluchtelingen. Het risico van een boottocht over zee wordt dan immers groter.
Veel vluchtelingen anticiperen daarop. Vorige week kwam op het Griekse eiland
Lesbos een recordaantal van 7000 vluchtelingen per dag aan. Eind september waren
dat er nog 4500, becijferde de Internationale Organisatie voor Migratie (IOM).
Het gros reist zo snel mogelijk door naar Macedonië, om zo in West-Europa te
geraken. Bij slecht weer zal de stroom wellicht slinken. Aan de andere kant: de
situatie in Syrië wordt er niet beter op, nu ook de Russen zich er actief mee
zijn gaan bemoeien. In de stad Kafr Nabuda, in de provincie Hama, vonden
gisteren de zwaarste gevechten in tijden plaats. Met zijn aanvallen, die vooral
gematigde rebellen treffen, tart Poetin het Westen en helpt hij Assad. IS dreigt
de lachende derde te worden. De vraag is of mensen die zich met dit soort
gruwelijkheden geconfronteerd zien, zich laten weerhouden door slecht weer.

3. Polarisatie

Een politiek antwoord ontbreekt

Deze stelling is in twee versies waar. Ten eerste is daar het Europese verhaal.
Antonio Guterres, Hoge Commissaris voor vluchtelingen bij de VN, riep Europa
vorige week nog op nu eindelijk eens met een geloofwaardig toelatingssysteem te
komen.

In Nederland weten we ondertussen nog steeds niet echt wat we met al die
vluchtelingen aan moeten. Politiek is het debat gepolariseerd. Dat bemoeilijkt
het maken van afspraken. De overheid kondigde vorige week aan dat gemeenten nog
dit jaar 10.000 mensen gaan huisvesten. Klinkt daadkrachtig, maar in feite is
het een lege huls. Gemeenten hádden al de opdracht om voor het einde van dit
jaar 13.000 asielzoekers te huisvesten. Ze hebben slechts beloofd dat nu echt te
gaan doen.

4. Tegenstellingen

Meer islam: meer spanningen?

Nederland heeft de laatste decennia al aangetoond dat het bloed, zweet en tranen
kost om moslims op een voor iedereen acceptabele manier een plek te geven in de
samenleving. Nu komen er tienduizenden bij, van allerlei pluimage. Een deel van
deze mensen is niet gewend om in een land vol vrijheid te leven.
Godsdienstvrijheid, om maar wat te noemen.

Het zal tijd en moeite kosten om van hun integratieproces een succes te maken.

Dat is één. Een tweede is dat de moslims die ons land binnenkomen soms op
gespannen voet met elkaar staan. In het Midden-Oosten liggen sjiïeten in de
clinch met soennieten. Syrische vluchtelingen zijn vooral soennitisch, Afghanen
sjiïtisch. Het is voorstelbaar dat die het ook hier met elkaar aan de stok
krijgen.

Op de achtergrond sluimert nog steeds de angst dat IS-strijders bij de
vluchtelingen zitten. Niemand weet zeker of dat zo is en zo ja, hoeveel het er
zijn. Maar de angst helemaal wegnemen, kan ook niemand.

5 . Armoede

Jan Modaal heeft het ook niet makkelijk

Het slaat natuurlijk nergens op om een arme Nederlander op één lijn te zetten
met een Syriër die moet vluchten voor bommen. Maar bij veel mensen zit dat
sentiment er, dat valt niet te ontkennen. Je kunt beweren dat Nederland (en
Europa) dat sentiment over zichzelf afgeroepen heeft. Over zijn eigen situatie
klaagt Jan Modaal met een reden.

De afgelopen decennia is de economie wel gegroeid, maar mensen in de onderste
helft van de samenleving profiteren daar niet van. Volgens de Organisatie voor
Economische Samenwerking in Europa (OESO) hebben we het niet meer over de
onderste 10 procent die achterblijft, maar over de onderste 40 procent van de
maatschappij, bijna de halve bevolking.

Armoede en gebrek aan perspectief zijn altijd een belangrijke voedingsbodem voor
vreemdelingenhaat, stellen wetenschappers als Thomas Piketty, de Franse
ongelijkheidsprofessor.

Deel is niet gewend in land vol vrijheid te leven




Bekijk de oorspronkelijke pagina: ,

LOAD-DATE: 13 October 2015

LANGUAGE: DUTCH; NEDERLANDS

GRAPHIC: REUTERS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               23 of 92 DOCUMENTS



                              AD/Algemeen Dagblad

                             6 oktober 2015 dinsdag

Snufje humor, milde competitie en Martine Bijl

BYLINE: ANNEMART VAN RHEE

SECTION: Nieuws

LENGTH: 574 woorden


Het succesrecept van Heel Holland Bakt

Ruim 2,5 miljoen liefhebbers van cake, petitfours en strüdels likkebaardden
afgelopen zondag bij Heel Holland Bakt. Wat is het geheim van de suikerzoete
afvalrace van Omroep Max? Het AD zet de tv-ingrediënten van dit succesrecept op
een rijtje.

Bewezen succes bij tv-kijkers: de belevenissen van gewone mensen, én het visueel
verslinden van stoof- kook- en restaurantprogramma's. Smaakmaker Heel Holland
Bakt combineert beide topbestanddelen. Met als extra kers op de taart: de
afvalrace c.q. culinaire competitie als aanjager van de broodnodige emotie en
spanning. Wel stress light natuurlijk, want in deze sombere tijden zit niemand
te wachten op een meedogenloze ratrace die zwaar op de maag ligt.

Programmeer vervolgens het geheel aan het einde van het weekeinde - het moment
dat iedereen nostalgisch namijmert over quality-time met vrienden en familie -
en voilà: je hebt de ultieme troost-tv. Een baken van optimisme ook waarmee je
met een goed gevoel de komende werkweek ingaat.

Ingrediënten

10 gewone Nederlanders

Snufje humor en vleugje onderkoelde nuchterheid

2 juryleden, bij wie te zure opmerkingen zijn weggezeefd

1 toppresentatrice

Een aardige dosis competitie, mits niet te pikant

1 Kies een mooi, stijlvol decor. Een statig landgoed met fraaie oprijlanen en
een onberispelijk gazon. Combineer deze klassieke ambiance met een tent met
moderne werkbladen en kleurige bakapparatuur - en je hebt de absolute
droomkeuken. Dit is de basis van het recept.

2 Selecteer als bindmiddel van de show tien compleet verschillende kandidaten.
Kleur, geslacht, seksuele voorkeur, opleidingsniveau - alles kan en mag. Alleen
niet te pikant en uitgesproken, misschien juist zelfs wat ingetogen en vlak.
Grote gemene deler is immers hun vriendelijkheid en herkenbaarheid. We moeten
wel kunnen meeleven met de assistent-filiaalmanager, de huismoeder en de
eigenwijze buurvrouw.

3 Lardeer hun avonturen met gezellige bakklanken en vlotte ovendeunen als Moon
River van Henry Mancini, In the mood van Glen Miller of English Country Garden
van The Evergreen Orchestra voor een extra feelgoodbeleving.

4 Verzeker je van de juiste presentatrice, Martine Bijl. Haar gedoseerde
optreden is als een dressing: alom aanwezig, maar niet te veel op de voorgrond.
De ideale gids in de wereld van schiftende room, inzakkende vullingen en andere
gastronomische ongemakken. Tevens pakt ze haar publiek en kandidaten in met haar
relativeringsvermogen, onderkoelde toon en oer-Hollandse nuchterheid: ,,Ach, het
is maar een cakeje.'' Of bij een net gerezen soufflé: ,,Naar, dat
instortingsgevaar.''

5 Prikkel de papillen met steeds weer andere recepten. Van oud-Hollandse
monumenten als kaakjes, speculaas en wafels tot de assemblage van klassiekers
als vanille batons, petitfours en allerhande strüdels. Maar ook voor eigentijdse
verzinsels als kiekeboetaarten, vlechtbroden en chocoladebouwsels moet plek
zijn.

6 Blus af met een strenge doch rechtvaardige jury. Geen afzeikpanel of
azijnpissers, maar vakmensen die opbouwende kritiek leveren. Thuisbakkers voelen
zich op hun gemak en durven zich kwetsbaar op te stellen bij fijnproevers Janny
van der Heijden en Robert van Beckhoven.

7 Als laatste: besprenkel het resultaat wekelijks met ronkende persberichten
over de stijgende kijkcijfers (weer 200.000 meer dan de vorige aflevering),
waardoor je de hype lekker oppookt. Vervolgens direct opdienen.




Bekijk de oorspronkelijke pagina:

LOAD-DATE: 5 October 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               24 of 92 DOCUMENTS



                              AD/Algemeen Dagblad

                           18 september 2015 vrijdag

'Chemie moet groeien, maar... de klik is er'

BYLINE: CHANTAL BLOMMERS

SECTION: Media; Blz. 31

LENGTH: 720 woorden


'Dat ik live ga presenteren, is eigenlijk hetzelfde als Gerard Joling Hamlet
laten spelen'

Dirk Zeelenberg en Kim-Lian van der Meij hadden elkaar slechts één keer ontmoet
toen SBS6 hen vroeg samen een programma te gaan maken. En dan ook nog eens op de
felbegeerde zondagmiddag, tot voor kort gedomineerd door Carlo Boszhard en Irene
Moors. ,,Ik ben best jaloers op de vriendschap van Carlo en Irene.''

Thuis op zondag, dit weekend voor het eerst op televisie, moet de nieuwe
afsluiter van de week worden. Het lifestyle-programma met onder meer ruimte voor
shownieuws, mode, verhalen van gewone Nederlanders en koken, doet sterk denken
aan het onlangs gestopte RTL-programma Life 4 You. Zeker omdat dezelfde kok,
Sandra Ysbrandy, is aangetrokken.

,,We springen inderdaad een beetje in het gat dat Life 4 You achterlaat,'' zegt
Kim-Lian van der Meij. ,,Al wordt het natuurlijk geen kopie, we maken er ons
eigen programma van.'' De vraag hoe het zit met de chemie tussen het tweetal,
beantwoordt het nieuwbakken duo met een schaterlach. Dirk Zeelenberg slaat
gebroederlijk een arm om Kim-Lian heen: ,,We hebben een keer een kop koffie
gedronken met een appelpunt. Als je de kroeg ingaat, zie je toch ook meteen of
een persoon bij je past? Wij hadden ook direct een klik.''

Vriendschap

Kim-Lian nuchter: ,,Chemie moet natuurlijk groeien. Ik ben best jaloers op de
vriendschap tussen Carlo en Irene. Dat je een maatje hebt met wie je samen dit
werk doet.''

Dirk: ,,Misschien houden wij het ook wel tientallen jaren samen vol.''

Kim-Lian: ,,Zelfs als we elkaar niet hadden gemogen, zijn we professioneel
genoeg om er toch iets moois van te maken.''

Dirk fel: ,,Als we echt niet met elkaar door één deur zouden kunnen, dan had ik
tegen SBS gezegd dat ik er geen zin in heb.''

Kim-Lian: ,,Doe je dat ook als je met iemand moet acteren die je niet mag? Of
wanneer je een liefdesscène moet spelen met een actrice die je totaal niet
aantrekkelijk vindt?''

Dirk: ,,Nee, acteren is toch anders. Al heb ik wel eens een zoenscène moeten
doen met iemand die een minuut daarvoor een broodje brie aan het eten was. Dat
is erg hoor! Maar het blijft acteren. Bij Thuis op zondag zijn we onszelf. Dat
vind ik echt iets anders.''

Hij wordt in het diepe gegooid en dat is best spannend, vindt Dirk. ,,SBS toont
wel lef. Ze zetten twee mensen samen die elkaar amper kennen. En ik heb ook nog
eens geen enkele ervaring met presenteren. En we gaan wel live hè. Dit is net
zoiets als Gerard Joling vragen Hamlet te spelen...''

Waarom de zender dan toch bij hem uitkwam? Kim-Lian: ,,Ik denk dat ze een
familieprogramma willen laten maken door familiemensen. Dirk heeft drie
kinderen, net als ik. Daarnaast is hij natuurlijk megapopulair door de
televisieserie Divorce. Ook denk ik dat heel bewust is gekozen voor de
combinatie man-vrouw, dan is alles mooi in evenwicht.''

Gestuntel

Dat Dirk geen ervaring heeft als presentator, ziet hij zelf niet als een
belemmering. ,,Natuurlijk zal ik heus wel eens in de verkeerde camera kijken. Of
überhaupt moeten zoeken waar de camera's ook alweer staan. Maar ik ga er vanuit
dat dit me wel wordt vergeven door ons publiek. Ik heb er enorm veel zin in. Ik
ga er vol voor. De mensen thuis zullen dat heus wel zien.''

Kim-Lian: ,,Zelfs als je stuntelt, zullen mensen waarschijnlijk reageren met:
ahh, wat schattig. Kijkers vinden een sprankelende persoonlijkheid leuker dan
een gelikte presentator met jaren ervaring.''

Dirk: ,,En ik kijk gewoon de kunst af bij het kijkcijferkanon naast me.''

Kim-Lian schiet in de lach: ,,Ik denk dat ik ook heel veel van jou kan leren.
Het is mijn ambitie om meer te doen met acteren. Misschien kunnen we het daar
eens over hebben.''

Dirk: ,,Wil je een rolletje in Divorce?''

Kim-Lian: ,,Bijvoorbeeld. Maar SBS heeft ook veel mooie dramaseries. Ik zou me
daar best in willen ontwikkelen.''

Gezin

Kim-Lian, die ook MindMasters Live en afvalrace De Grote Herkansing gaat
presenteren, zal het nog druk krijgen. Zelf voorziet ze geen probleem. ,,Mijn
gezin en ik zijn het niet anders gewend.''

Dirk: ,,Dat ik nu de zondag met mijn kinderen mis, betekent wel dat ik dat op
een ander moment in ga halen. Gelukkig zijn zij daar ook flexibel in.''

Thuis op zondag, te zien vanaf komende zondag 17.00 uur, SBS6.

'Ik kijk gewoon de kunst af bij Kim-Lian '




Bekijk de oorspronkelijke pagina:

LOAD-DATE: 17 September 2015

LANGUAGE: DUTCH; NEDERLANDS

GRAPHIC: Dirk Zeelenberg en Kim-Lian van der Meij.
FOTO SBS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               25 of 92 DOCUMENTS



                              AD/Algemeen Dagblad

                           16 september 2015 woensdag

In de Ridderzaal draait alles om protocol en tradities Een uitgelaten
schoolklas, tót de koning binnenkomt

BYLINE: ARNO GELDER

SECTION: Nieuws; Blz. 12

LENGTH: 651 woorden


Het is maar weinig onderdanen gegeven, het betreden van de Ridderzaal. Voor het
gemene volk is er een wachtlijst van 7 jaar. Maar terwijl buiten de regen tegen
de ramen striemt, zitten wij er warmpjes bij op de publieke tribune. En maken
ons op voor een gezellig potje protocollen.

Nee, we gaan het niet over die vermaledijde hoedjes hebben. Een Nederlandse
politica met een te groot hoofddeksel - het blijft Frau Antje op Ascott.

Evenmin buigen we ons over de troonrede, die weer saai als strafwerk was.
Hoezeer de koning ook zijn best deed, als het script niet deugt, ben je als
acteur verloren. En dat voor een bomvolle zaal.

Daarom concentreren we ons voor de afwisseling eens op the place to be tijdens
Prinsjesdag: de Ridderzaal. Slechts te betreden door een kaste landgenoten van
koninklijken bloede, politici, hoge buitenlandse gasten en een handvol gewone
Nederlanders, die het geluk heeft te worden toegelaten. Wie zich nu opgeeft, is
wellicht over 7 jaar aan de beurt.

Exotische types

Het spel dat in de zaal aan het Binnenhof wordt gespeeld, is een potje beschaafd
protocollen. Iedereen heeft in de Ridderzaal zijn eigen plek. Er is het vak voor
de diplomaten vol exotische types. Mannen met wijnrode fez (hoofddeksel van
Ottomaanse oorsprong), mannen met keffiyeh (Arabische hoofddoek) en mannen met
Indonesische kopiah (soort fez). En een man in zwarte jurk met rode pileolus
(klein bolvormig zijden hoofddeksel) op het hoofd. Dat moet, vermoeden we, de
pauselijke nuntius in ons land zijn.

De 225 leden der Staten-Generaal hebben hun eigen compartimenten, evenals de
genodigden van de leden, die twee volle vakken in beslag nemen. En dan zijn er
natuurlijk de ministers en staatssecretarissen die met vertegenwoordigers van de
rechterlijke macht en de Hoge Colleges van Staat een open viploge delen. Met
direct uitzicht op het koningspaar, dat spreekt.

Vanaf de tribune vergapen we ons aan het bonte gezelschap, dat als een
uitgelaten schoolklas wacht op de aankomst van koning en koningin. Tweede
Kamerleden nemen foto's van zichzelf en elkaar, waarbij vanzelfsprekend de troon
als toren van Pisa fungeert. Fractievorming is plots verdwenen. Rechts en links
slaan elkaar op de schouder als op een familiereünie.

Als de bel luidt, letterlijk in dit geval, is het speelkwartier over. Dan
betreedt de voorzitter der Staten-Generaal, Ankie Broekers-Knol, preses van de
Eerste Kamer, de zaal. Als zij het rostrum, een manshoog spreekgestoelte,
bestijgt, klinkt het plechtstatig: 'De verenigde vergadering van de
Staten-Generaal is geopend...'

Ankie is de absolute ster in het stuk dat Prinsjesdag heet. Met haar
onmiskenbare Wassenaarse dictie zou ze probleemloos 1,5 eeuw geleden dezelfde
rol hebben kunnen vervullen, ware het niet dat vrouwen zich toen met baren en
boenen bezig dienden te houden.

Ze installeert de commissie van in- en uitgeleide, een erebaantje voor politici
die de koning en aanhang - bijeen in de Koninginnekamer - naar de Ridderzaal
moeten begeleiden en terug. Vanzelfsprekend rijst de zaal als één man omhoog als
de majesteit binnenschrijdt. Vlak voor onze neus op de tribune speelt een
koperkwintet, bestaande uit musici van het Residentie Orkest, het traditionele
Il discorso della corona van componist Jurriaan Andriessen.

'Leve de koningin'

Maar het slotstuk van de ceremonie is natuurlijk het mooist. Het was in 1897 dat
dominee J.H. Donner, lid van de ARP voor de Tweede Kamer, na afloop van de
troonrede van koningin-regentes Emma geheel spontaan het 'Leve de koningin'
aanhief en die Oranjegetrouwe kreet galmt al eeuwen door de Ridderzaal. En, over
de rijke geschiedenis van de Ridderzaal gesproken: ook Piet-Hein Donner,
voormalig minister en thans vicepresident van de Raad van State, juichte weer
mee. Op de vondst van zijn betovergrootvader.

Kamerleden nemen foto's, rechts en links slaan elkaar op de schouder als op een
reünie




Bekijk de oorspronkelijke pagina:

LOAD-DATE: 15 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               26 of 92 DOCUMENTS



                              AD/Algemeen Dagblad

                           16 september 2015 woensdag

In de Ridderzaal draait alles om protocol en tradities Een uitgelaten
schoolklas, tót de koning binnenkomt

BYLINE: ARNO GELDER

SECTION: Nieuws; Blz. 12

LENGTH: 653 woorden


Het is maar weinig onderdanen gegeven, het betreden van de Ridderzaal. Voor het
gemene volk is er een wachtlijst van 7 jaar. Maar terwijl buiten de regen tegen
de ramen striemt, zitten wij er warmpjes bij op de publieke tribune. En maken
ons op voor een gezellig potje protocollen.

Nee, we gaan het niet over die vermaledijde hoedjes hebben. Een Nederlandse
politica met een te groot hoofddeksel - het blijft Frau Antje op Ascott.

Evenmin buigen we ons over de troonrede, die weer saai als strafwerk was.
Hoezeer de koning ook zijn best deed, als het script niet deugt, ben je als
acteur verloren. En dat voor een bomvolle zaal.

Daarom concentreren we ons voor de afwisseling eens op the place to be tijdens
Prinsjesdag: de Ridderzaal. Slechts te betreden door een kaste landgenoten van
koninklijken bloede, politici, hoge buitenlandse gasten en een handvol gewone
Nederlanders, die het geluk heeft te worden toegelaten. Wie zich nu opgeeft, is
wellicht over een jaar of 7 aan de beurt.

Exotische types

Het spel dat in de zaal aan het Binnenhof wordt gespeeld, is een potje beschaafd
protocollen. Iedereen heeft in de Ridderzaal zijn eigen plek. Er is het vak voor
de diplomaten, vol exotische types. Mannen met wijnrode fez (hoofddeksel van
Ottomaanse oorsprong), mannen met keffiyeh (Arabische hoofddoek) en mannen met
Indonesische kopiah (soort fez). En een man in zwarte jurk met rode pileolus
(klein bolvormig zijden hoofddeksel) op het hoofd. Dat moet, vermoeden we, de
pauselijke nuntius in ons land zijn.

De 225 leden der Staten-Generaal hebben hun eigen compartimenten, evenals de
genodigden van de leden, die twee volle vakken in beslag nemen. En dan zijn er
natuurlijk de ministers en staatssecretarissen die met vertegenwoordigers van de
rechterlijke macht en de Hoge Colleges van Staat een open viploge delen. Met
direct uitzicht op het koningspaar, dat spreekt.

Vanaf de tribune vergapen we ons aan het bonte gezelschap, dat als een
uitgelaten schoolklas wacht op de aankomst van koning en koningin. Tweede
Kamerleden nemen foto's van zichzelf en elkaar, waarbij vanzelfsprekend de troon
als toren van Pisa fungeert. Fractievorming is plots verdwenen. Rechts en links
slaan elkaar op de schouder als op een familiereünie.

Als de bel luidt, letterlijk in dit geval, is het speelkwartier over. Dan
betreedt de voorzitter der Staten-Generaal, Ankie Broekers-Knol, preses van de
Eerste Kamer, de zaal. Als zij het rostrum, een manshoog spreekgestoelte,
bestijgt, klinkt het plechtstatig: 'De verenigde vergadering van de
Staten-Generaal is geopend...'

Ankie is de absolute ster in het stuk dat Prinsjesdag heet. Met haar
onmiskenbaar Wassenaarse dictie zou ze probleemloos 1,5 eeuw geleden dezelfde
rol hebben kunnen vervullen, ware het niet dat vrouwen zich toen met baren en
boenen bezig dienden te houden.

Ze installeert de commissie van in- en uitgeleide, een erebaantje voor politici
die de koning en aanhang - bijeen in de Koninginnekamer - naar de Ridderzaal
moeten begeleiden en terug. Vanzelfsprekend rijst de zaal als één man omhoog als
de majesteit binnenschrijdt. Vlak voor onze neus op de tribune speelt een
koperkwintet, bestaande uit musici van het Residentie Orkest, het traditionele
Il discorso della corona van componist Jurriaan Andriessen.

'Leve de koningin'

Maar het slotstuk van de ceremonie is natuurlijk het mooist. Het was in 1897 dat
dominee J.H. Donner, lid van de Tweede Kamer voor de ARP, na afloop van de
troonrede van koningin-regentes Emma geheel spontaan het 'Leve de koningin'
aanhief en die Oranjegetrouwe kreet galmt al eeuwen door de Ridderzaal. En, over
de rijke geschiedenis van de Ridderzaal gesproken: ook Piet-Hein Donner,
voormalig minister en thans vicepresident van de Raad van State, juichte weer
mee. Vanwege de vondst van zijn betovergrootvader.

Kamerleden nemen foto's, rechts en links slaan elkaar op de schouder als op een
reünie




Bekijk de oorspronkelijke pagina:

LOAD-DATE: 16 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               27 of 92 DOCUMENTS



                              AD/Algemeen Dagblad

                           15 september 2015 dinsdag

Zwaaien naar de koning, koningin en Jamie

BYLINE: LAURENS KOK

SECTION: Nieuws

LENGTH: 400 woorden


Spoorboekje prinsjesdag

Prinsjesdag thuis voor de buis volgen is natuurlijk prima, maar wie echt in de
sfeer wil komen, maakt er een dagje Den Haag van. Met dit spoorboekje helpt het
AD u op weg: waar gaat u staan en waar moet u op letten?

De koninklijke weg

Zo'n 50 meter lang is het, het blakend nieuwe stukje asfalt dat het opgebroken
Tournooiveld in Den Haag overkruist. De afgelopen weken liep het verkeer rond de
openliggende verkeersader bij de Hofvijver geregeld vast. Dat mag de Gouden
Koets niet gebeuren, dus is vorige week een 'koninklijke weg', speciaal voor het
koninklijke rijtuig aangelegd. Na Prinsjesdag wordt deze weer gesloopt.

Dringen voor een plekje (1)

Ervaren Prinsjesdag-tijgers weten het allang: wie de rijtoer live wil bewonderen
komt vroeg naar Den Haag en laat de auto thuis. Vanaf Den Haag Centraal is het
slechts een kwartiertje lopen naar de route. Het mooiste plekje is volgens velen
het lommerrijke Lange Voorhout, misschien wel de mooiste straat van Nederland.
In de bocht, voor hotel Des Indes, heb je het langst zicht op de Gouden Koets.
Maar wie vooral wil zwaaien naar koning Willem-Alexander kan beter aan de andere
kant staan. Hij zit namelijk altijd rechts, koningin Máxima links.

Dringen voor een plekje (2)

Wie iets van de Troonrede wil meekrijgen, moet de tv aanzetten. De Ridderzaal is
immers nog altijd het exclusieve domein van 's lands voornaamste notabelen.
Bijna dan. Want een van de best bewaarde geheimen van Prinsjesdag is dat elk
jaar vijftig burgers naar binnen mogen. Het gewone volk moet plaatsnemen op het
balkon, naast het journaille, en er is een wachtlijst van enkele jaren. Wie niet
zo lang kan wachten kan beter aanpappen met een - liefst vrijgezel - Kamerlid:
parlementariërs mogen ieder een gast meenemen.

Oudgediende

Hoewel pas 20 lentes jong, mag hij zich een van de veteranen van Prinsjesdag
noemen. Zijn naam is Jamie en hij behoort tot het selecte gezelschap black
beauty's dat nog voor de koning de Ridderzaal bereikt. Jamie is de oudste van de
acht paarden die de Gouden Koets voorttrekken.

Online

Niets missen van Prinsjesdag? Politiek verslaggever Jan Hoedeman doet live
verslag van de opvallendste passages uit de Troonrede en het belangrijkste
nieuws uit de Miljoenennota. Uiteraard komen ook de meest uitzinnige hoedjes aan
bod. Kijk op http://ad.nl/Prinsjesdag of volg @JanHoedeman op Twitter.




Bekijk de oorspronkelijke pagina:

LOAD-DATE: 14 September 2015

LANGUAGE: DUTCH; NEDERLANDS

GRAPHIC: FOTO SHODY CAREMAN

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               28 of 92 DOCUMENTS



                              AD/Algemeen Dagblad

                          10 september 2015 donderdag

Lekker voorbeeld, Kok

SECTION: Service; Blz. 27

LENGTH: 76 woorden


Strips Toon van Driel

'PvdA ruziet' (AD 9-9). Achter de rug om de huidige leider Samsom neersabelen en
een eerbetoon brengen aan Kok. Blijkbaar is Rottenberg vergeten dat diezelfde
Kok alle socialistische principes heeft verloochend en als commissaris van
multinationals pleitte voor hogere salarissen voor topbestuurders. Als
oud-vakbondsleider kijkt hij nu neer op het 'gewone volk'. Lekker voorbeeld.

Johan Passchier, Noordwijk.




Bekijk de oorspronkelijke pagina:

LOAD-DATE: 9 September 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               29 of 92 DOCUMENTS



                              AD/Algemeen Dagblad

                           29 augustus 2015 zaterdag

Nederland in de Auto (RTL 4)

SECTION: Nieuws; Blz. 18

LENGTH: 72 woorden


Plaats een camera in auto's van gewone Nederlanders en je vangt meer intrige,
ontroering en hilariteit dan een compleet seizoen Goede Tijden Slechte Tijden.

Zo zien we een jong stel vlak nadat de dierenarts hun geliefde kat Tikus heeft
laten inslapen.

De dame blijft maar jammeren en snikken. Manlief zit nuchter achter het stuur en
vindt het wel best zo. ,,Ja, heel zielig inderdaad.'' Vanaf 14 oktober.




Bekijk de oorspronkelijke pagina:

LOAD-DATE: 28 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               30 of 92 DOCUMENTS



                              AD/Algemeen Dagblad

                            21 augustus 2015 vrijdag

Tussen egels, stekelvarkens en asperges

SECTION: Nieuws

LENGTH: 1084 woorden


Schiermonnikoog 't Schlei - De Balg (en terug)

Onder de krijsende meeuwen wandelt verslaggever Bob van Huët 3 weken langs de
Nederlandse kust. Op zoek naar mooie ontmoetingen en verhalen die aan het denken
zetten.

Hier langs de kust  dag 35

Aantal stappen: 31.428 Aantal kwallen: 8

Lopend over zand bekruipt je een paar kilometer na elke strandopgang een
heerlijk gevoel van vrijheid. Geen paden, geen bordjes. De wind laat vogels uit
verre streken overvliegen, golven deponeren flesjes met exotische lettertekens.
Eigenlijk wel zen allemaal. Niet verbazingwekkend dat ze hier op Schiermonnikoog
yogalessen op het strand geven onder het motto: 'een heerlijk begin van je dag'.
Toch was dit nog niet zo lang geleden Sperrgebiet - waar je van de Duitsers
absoluut niet mocht komen. Duinen en strand waren letterlijk 'versperd' voor
gewone burgers. Hier wachtte de bezetter onze latere bevrijders op met bunkers,
kanonnen, prikkeldraad, stekelvarkens, egels en asperges - de laatste drie zijn
misleidende bijnamen voor akelige stalen en houten obstakels die op het strand
lagen om een landing vanuit zee te bemoeilijken. Raar idee dat hier nog maar een
mensenleven geleden ook drieteenstrandlopertjes en scholeksters renden, maar dan
tussen de mijnen.

Terugwandelend over de Badweg op Schiermonnikoog lijkt het of een nostalgische
kleinzoon van een Duitse Bunkermeister hier een batterij luxueuze
vakantievilla's heeft neergezet. Geblokte grijze bouwsels, in formatie naast
elkaar. Een mitrailleur op het balkon ontbreekt. Bij navraag blijkt het een
bekroond concept voor landschapsvriendelijke luxevilla's van een gerenommeerd
Gronings architectenbureau. Dit is een 'ensemble in het duinlandschap, waarbij
privacy, uitzicht, de omgeving en de bezonning optimaal op elkaar zijn
afgestemd', zo voegt een makelaarssite eraan toe. Had ik even niet gezien. De
verschansingen zijn te koop voor een kleine miljoen euro per stuk. Dat je extra
gaat letten op oorlogsarchitectuur is niet zo heel vreemd als je een afspraak
hebt met Cees Soepboer. De geschiedenisliefhebber - en boswachter van
Natuurmonumenten - is de drijvende kracht achter Bunkermuseum Schlei. Zonder
subsidie, maar met hulp van vrienden en vrijwilligers en heel veel vrije tijd
werd het in 2009 geopend op een locatie die in de Tweede Wereldoorlog ook nog
eens zeer geheim was.

Een stroombunker van Schlei (het Duitse woord voor de vissoort zeelt) heeft de
club van Schlei onlangs weer toegankelijk weten te maken voor bezoekers. Puin
eruit, lichtkokers erin. Een zwaluw heeft er meteen maar een nest gebouwd.

Schlei was onderdeel van 'Himmelbett'. Dat was de codenaam van een netwerk van
geavanceerde radarstations die elkaar overlapten en waarmee de Duitsers
geallieerde bommenwerpers al van ver konden detecteren. Zoeklichten,
luchtafweergeschut en jachtvliegtuigen stonden dan op scherp om Britse en
Amerikaanse vliegtuigen af te vangen. Niet alleen de formaties bommenwerpers die
op weg waren naar het Ruhrgebied en andere Duitse industriecentra, maar ook de
vliegtuigen die droppings deden voor het actieve verzet in Friesland.

Neergehaald

Zeven geallieerde vliegtuigen zijn op en rond Schiermonnikoog omlaaggekomen,
neergehaald of gecrasht, weet Soepboer.

In de verhalen over de Tweede Wereldoorlog zijn die van de Waddeneilanden een
beetje onderbelicht gebleven, net als trouwens de hele oorlog op de Noordzee,
vindt Soepboer. Wie weet er van de ertsschepen uit het 'neutrale' Zweden die
hier door de geallieerden tot zinken werden gebracht - om te voorkomen dat de
tankfabrieken in het Ruhrgebied nieuwe grondstof kregen? Liefst 500 schepen
werden op de gevaarlijke route naar Rotterdam tot zinken gebracht. Ook talloze
vliegtuigen werden neergehaald en schepen van de Kriegsmarine werden gekelderd.


Lichamen van Duitse matrozen spoelden geregeld aan op Schiermonnikoog, net als
die van Britse vliegeniers. Zij aan zij liggen ze op het 'drenkelingenkerkhof'
Vredenhof, waar gesneuvelde geallieerden tijdens de oorlog met militaire eer
werden begraven door de Duitsers.

Soepboer kan er mooi over vertellen. Ook over de bijzondere verstandhouding van
de 700 hier gestationeerde Duitsers met de 800 eilanders. De bezetters waren
niet-frontlijnsoldaten en vooral techneuten. Ze hadden ook bijzondere wapens,
die Duitsers op Schiermonnikoog. Vaak inferieure Franse spullen die het Duitse
leger had buitgemaakt. Het eigen, Duitse, topmateriaal werd ingezet aan het
front. Soepboer heeft een mooie verzameling Franse hulzen en kogels.

Waar je in de bunkers propagandistische schilderingen zou verwachten, ontdekte
Soepboer een muurschildering van een landschap. Misschien een boerenzoon die ook
liever thuis op de boerderij had gezeten, denkt hij hardop.

Lang gezwegen

Schlei werd gebouwd door Duitsers, maar ook door bewoners van Schiermonnikoog.
Lang is daarover gezwegen. Omdat het slecht zou worden begrepen buiten de
context van bezetting en tewerkstelling. Soepboer: ,,Dat mensen hier konden
blijven was voor velen een meevaller. Anders zouden ze zijn afgevoerd om te
werken in fabrieken in Duitsland. Je had geen keuze in die tijd. Daar is
allemaal lang over gezwegen maar nu komen er meer verhalen los. Ik ben daar blij
mee, want het is waardevolle informatie voor het museum. Zo is ook bekend dat
informatie over de ligging van de bunkers door mensen van hier is doorgespeeld
naar Engeland. Ze wisten precies waar ze lagen."

We gaan naar de 'Wassermann', de bunker op het hoogste duin van Schiermonnikoog.
Hierop had een enorme radar moeten staan, maar die is er nooit gekomen. ,,Er was
geen materiaal meer te krijgen en er waren ook geen mensen om Wasserman te
bemannen, dit was heel specialistische apparatuur," weet Soepboer.

Restaureren

De bunkerboswachter constateert met genoegen dat er hernieuwde belangstelling
bestaat voor die tijd. Zo gaat hij geregeld op excursie met scholieren, van wie
fraaie tekeningen op het eiland zijn neergezet ter gelegenheid van 70 jaar
Bevrijding. En de Friese Waddeneilanden willen tien bunkers restaureren, om de
geschiedenis van de Duitse bezettingsjaren weer zichtbaar maken in het
landschap.

Ondertussen werkt Cees Soepboer met een minimaal budget aan de voorbereiding van
een nieuwe deelexpositie: 'De Schiermonnikse Koninklijke Nederlandse Redding
Maatschappij (KNRM) tijdens de oorlog'. Mocht er nog iemand zijn met foto's op
zolder; meld u, de expositie opent in 2017.

Liefst 500 schepen werden op de gevaarlijke route naar Rotterdam tot zinken
gebracht




Bekijk de oorspronkelijke pagina: ,

LOAD-DATE: 20 August 2015

LANGUAGE: DUTCH; NEDERLANDS

GRAPHIC: GRATIS
CORNÉ SPARIDAENS
CORNÉ SPARIDAENS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               31 of 92 DOCUMENTS



                              AD/Algemeen Dagblad

                            21 augustus 2015 vrijdag

SBS gaat weer 'gewoon' doen

BYLINE: GUDO TIENHOOVEN

SECTION: Media

LENGTH: 798 woorden


Voetbal en Kim-Lian van der Meij moeten geplaagde zender er bovenop helpen

Meer voetbal en meer Kim-Lian van der Meij moeten SBS dit najaar aan betere
kijkcijfers helpen. Dat de geplaagde zendergroep (SBS6, Net5 en Veronica) met
meer focus op 'de gewone man' zonniger tijden tegemoet gaat, kan bijna niet
anders. Al durft niemand dit nog hardop te zeggen, bleek gisteren tijdens de
najaarspresentatie.

Vloog SBS de afgelopen 2 jaar nog een complete persdelegatie naar het
zonovergoten Ibiza, gisteren deed de commerciële zendergroep haar plannen voor
het komende tv-seizoen 'gewoon' in een dierentuin uit de doeken. En het werd
Artis met een reden. Niet alleen betreft het de plek waar het al jaren tegen
kwakkelende kijkcijfers vechtende mediabedrijf 20 jaar terug begon. Artis ís
namelijk SBS, dat zich bescheidener wil opstellen, zegt een persvoorlichter.

Waar Net5 er is voor 'de vrouw die doodvermoeid terugkomt van yoga', Veronica
zich richt op 'stoer jong en oud', focust SBS6 op de hele familie. Maar
belangrijker: SBS als geheel moet de gewone man weer aanspreken. De aloude
campingzender dus? Tv-directeur Peter Lubbers trekt een vies gezicht. ,,Ik
spreek liever van dichtbij en optimistisch. En we zijn authentiek, geen
kopiezender,'' zegt hij wijzend op de veelgehoorde kritiek dat SBS te veel de
grote concurrent nadoet.

Overgewicht

Dat de nieuwe middagshow Thuis op Zondag met Kim-Lian van der Meij en Dirk
Zeelenberg wel erg lijkt op RTL's Life 4 You (kokkin Sandra Ysbrandy stapt zelfs
over) en dezelfde Van der Meij straks in De Grote Herkansing net als RTL's Wendy
van Dijk (Obese) mensen met overgewicht volgt, bewijst volgens Lubbers geenszins
het tegendeel. ,,Ze zijn inhoudelijk heel anders, let maar op.''

SBS komt van ver. De nieuwsrubrieken Hart van Nederland en Shownieuws scoren als
vanouds goed (afgelopen zomer zelfs beter dan ooit), evenals de series Dokter
Tinus en Danni Lowinski, en de realitysoap Utopia behoudt keurig haar half
miljoen kijkers per avond, maar die ene nieuwe hit blijft uit. In het
commerciële tv-landschap met RTL, is het nog altijd Klein Duimpje tegen de Reus.
Toch heeft SBS nu enkele fraaie troeven in handen, zoals de Champions League.
Dat betaalde zich dinsdag al uit met 1,3 miljoen kijkers. Bovendien wordt het
voetbalpakket uitgebreid met de KNVB-bekerwedstrijden en de Johan Cruijff
Schaal, zo werd gisteren bekendgemaakt.

Ook nieuw op SBS6: Graf Zonder Naam met Kees van der Spek. Hierin speurt de
voormalige rechterhand van Peter R. de Vries naar verhalen achter anonieme
graven waarvan Nederland er zo'n 300 telt. Rijdende Rechter Frank Visser
verruilt de publieke omroep voor een nog onbekend programma bij SBS en in
Mindmasters Live worden 16 mentalisten gecoacht door Uri Geller (en
gepresenteerd door Kim-Lian van der Meij).

Marc Klein Essink keert niet terug (een vredig verlopen scheiding, aldus de
zenderbaas).

De Lijf Show wordt voortaan gepresenteerd door SBS-coryfee Viktor Brand. Net5
vult haar programmering aan met de populaire nieuwe Amerikaanse ziekenhuisserie
Code Black.

Zeker het voetbal moet zorgen voor een nieuwe stroom kijkers die bij SBS blijven
hangen. Kenners en critici voorspellen zonniger tijden voor de zendergroep, maar
in tegenstelling tot voorgaande jaren stelt SBS zelf zich opvallend bescheiden
op. ceo Peter de Mönnink wees op het voorzichtig stijgende marktaandeel (19
procent vorig jaar, momenteel zo'n 21). ,,In deze wereld draait het om
competitie. Maar wat wij doen, is een marathon. Geen sprint.''

Glittershirt

Het enige showmoment tijdens de najaarspresentatie werd verzorgd door de
vertrekkende dames van K3 die een oude hit zongen met enkele kandidaten uit de
talentenjacht K3 Zoekt K3, in de vorm van een 'flashmob'. Presentator Gerard
Joling, mét oogverblindend glittershirt, zegt te smullen van de auditierondes.

Enthousiast: ,,Met een paar verschrikkelijke aanstellerige deelnemers. En ouders
die ontzettend boos worden als hun kind niet doorgaat. Heerlijk om daarnaast te
mogen staan.''

De vorige keer dat de meidengroep naar een nieuwe zangeres zocht op tv (K2 Zoekt
K3 in 2009), noteerde SBS de grootste kijkcijferklapper uit haar bestaan. Bijna
2,5 miljoen mensen zagen toen het finalemoment. Toch waagt tv-baas Peter Lubbers
zich ook voor het nieuwe programma (te zien vanaf 4 september) niet aan een
kijkcijfervoorspelling. Hij zegt rustig verder te bouwen aan een 'laagdrempelige
no-nonsens' programmering waarbij hij elke avond van een eigen karakter wil
voorzien, zoals series op de maandag en talentenjachten op de vrijdag. Grote
studioshows op zaterdag zijn een wens, maar voorlopig laat hij het bij
'animatiefilms voor de hele familie'. Vooruitblikkend, wil Lubbers dan toch iets
kwijt: Utopia gaat ook in 2016 vrolijk door.




Bekijk de oorspronkelijke pagina: ,

LOAD-DATE: 20 August 2015

LANGUAGE: DUTCH; NEDERLANDS

GRAPHIC: DREAMSTIME
 Gerard Joling maakt een selfie temidden van zijn collega's.
ANP
SBS tv-directeur Peter Lubbers.
DANIEL KROLL FOTOGRAFIE

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               32 of 92 DOCUMENTS



                              AD/Algemeen Dagblad

                           20 augustus 2015 donderdag

Baan van politicus vraagt om eerlijkheid

BYLINE: NATASJA DE GROOT

SECTION: Nieuws

LENGTH: 229 woorden


Opinie

Gisteren was een zwarte dag voor de Nederlandse democratie. Geen cent zou er
meer gaan naar de Grieken, zo beloofde premier Rutte tijdens een
tv-verkiezingsdebat in 2012. De premier heeft die belofte moeten breken in het
belang van het land, zo verdedigde hij zich gisteren tegen felle uithalen van de
oppositie. Het is niet de eerste belofte die de premier niet nakomt. Eerder
beloofde Rutte 1000 euro voor iedere hardwerkende Nederlander. Ook dat heeft hij
niet waargemaakt.

Nu kunnen we het natuurlijk naïef noemen om zulke verkiezingspraat te geloven.
Toch moeten kiezers erop kunnen vertrouwen dat een premier zijn afspraken nakomt
als hij iets roept.

Het is niet vreemd dat veel Nederlanders politiek Den Haag bekijken als een
geanimeerd poppentheater.

Het zijn de politici die er een poppenkast van maken. Tegelijkertijd: het is wel
dé plek waar beslissingen worden genomen die het hele land aangaan.

Het wordt tijd dat het in Den Haag doordringt dat bestuurders geen mooie
praatjes kunnen ophouden.

De gewichtige functie van politicus gaat gepaard met een grote
verantwoordelijkheid en vraagt om meer eerlijkheid en openheid. Willen
Nederlanders dat het kiezersbedrog stopt, dan zullen zij politici moeten
afrekenen op hun woorden. Ook dát hoort bij een democratie.

De kiezer mag er op vertrouwen dat premier zijn beloftes waarmaakt




Bekijk de oorspronkelijke pagina:

LOAD-DATE: 19 August 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               33 of 92 DOCUMENTS



                              AD/Algemeen Dagblad

                            17 augustus 2015 maandag

Praatjes en selfies met het volk

BYLINE: STIJN HUSTINX

SECTION: Nieuws

LENGTH: 858 woorden


VERKIEZINGEN | Presidentskandidaten proberen op Iowa state fair de gunst van de
kiezer te winnen

Wie volgend jaar president van de Verenigde Staten wil worden, moet nu al de
gunst van de kiezers winnen op de jaarmarkt in Iowa. Stijn Hustinx begeeft zich
voor zijn laatste verhaal als correspondent in Amerika tussen de kandidaten,
prijskoeien en de bezwete lijven.

Politieke zieltjes winnen op de Iowa State Fair. In het geval van Hillary
Clinton gaat dat ongeveer zo: ze knoopt een praatje aan, luistert aandachtig,
knikt begrijpend en poseert gewillig voor een selfie. Weer twee stappen en de
volgende 'gewone mens' dient zich aan. En opnieuw: praatje, handje, selfie. De
Democratische presidentskandidaat krijgt vaak kritiek dat ze door haar
indrukwekkende carrière - presidentsvrouw, senator, minister van Buitenlandse
Zaken - geen idee heeft van wat leeft onder het gewone volk. Ook zou ze koel en
afstandelijk zijn. Dus moet Hillary zich onder het volk begeven, letterlijk
tussen de koeienstront.

Maar dat is in de praktijk nog behoorlijk lastig. In een oogwenk is ze omgeven
door een enorme zwerm journalisten, cameramannen en fotografen, alsof ze een
popster is. Van ongedwongenheid is allang geen sprake meer. Breedgeschouderde
mannen met doorzichtige draadjes in hun oor en zonnebrillen op met spiegelende
glazen draaien overuren om de voormalige first lady af te schermen. Er wordt
geduwd en getrokken. Door de brandende zon zijn er overal zwetende lijven. Het
is een georganiseerde chaos. Hillary blijft lachen. Ze oogt ongenaakbaar in haar
gesteven, blauw-witte ruitjesblouse. Ze krijgt een beker limonade in haar hand
geduwd en een homp vlees aan een stok voor in de andere hand. Ze drinkt een
slok, neemt een hap. Ze laat het zich allemaal welgevallen. Dichterbij de kiezer
dan dit komt ze niet.

Decor van dit politieke theater is de oer-Amerikaanse Iowa State Fair, die 11
dagen duurt en goed is voor dagelijks bijna 100.000 bezoekers. Het is de
jaarmarkt der jaarmarkten. Op een terrein van 180 hectares komen boeren uit de
wijde omgeving hun tractoren, koeien, paarden en schapen showen. Op het terrein
zijn honderden eettentjes waar cholesterol het voornaamste ingrediënt lijkt te
zijn, aangezien vrijwel álles - van vlees tot Snickers - wordt gefrituurd. En
vanaf 9.00 uur vloeit de Budweiser rijkelijk.

Oppermachtig

Dat niet alleen Clinton, maar ook presidentskandidaten als Bernie Sanders, Jeb
Bush en Donald Trump de Iowa State Fair bezoeken, is niet zonder reden. De
kiezers in Iowa zijn oppermachtig. Zij gaan op 1 februari volgend jaar als
eersten naar de stembus om hun favoriet aan te wijzen, zij zetten de toon voor
het verloop van de voorverkiezingen en later de gewone presidentsverkiezingen.
Wie nu de gunst van de kiezer in Iowa wint, maakt grote kans over 15 maanden
president van Amerika te worden. Eén handdruk kan al het verschil maken. ,,In
2007 schudde ik hier de hand van Barack Obama. Eigenlijk was ik helemaal niet
van plan op hem te stemmen, maar toen was ik verkocht,'' vertelt de
gepensioneerde fabrieksarbeider Mike Stumpter (64).

Het is zaterdag even na twaalven als de Clinton-parade op de Iowa State Fair
kortstondig wordt onderbroken door het gebulder van een helikopter. Het is die
van Donald Trump, de recalcitrante Republikein die net als Clinton president van
de Verenigde Staten wil worden.

Bernie Sanders, de grootste concurrent van Clinton, heeft ook geluidsoverlast
van de helikopter van Trump. Juist als de 73-jarige senator uit Vermont een
toespraak houdt, komt het gevaarte overvliegen. ,,Ik bied mijn
verontschuldigingen aan, we hebben onze helikopter thuisgelaten,'' sneert de
senator.

Trump begeeft zich even later, met rode baseballpet op zijn goudgele haarlokken,
onder de jaarmarktbezoekers. Van tevoren had hij laten weten dat hij rond 13.00
uur bij de butter cow zou zijn, dé attractie van de Iowa State Fair, ofwel 275
kilogram boter in de vorm van een levensgrote koe. Letterlijk duizenden mensen
verzamelden zich in de benauwde hal om een glimp van 'The Donald' op te vangen.


Zo ook Dave (70) en Sue (66) Sergeant uit Ottumwa. ,,Die man is een fenomeen,''
zegt Dave. ,,Of hij een goede president is, dat waag ik te betwijfelen. Maar
kijk naar deze hal. Die man maakt wat los. Ook bij zijn tegenkandidaten. Door
hem worden deze verkiezingen levendiger dan ooit. Op hem stemmen zal ik echter
niet. Ik denk heel veel mensen in deze hal niet, als puntje bij paaltje komt.
Trump is een sensatie, geen politicus.''

Bullebak

Als Dave Sergeant gelijk krijgt, is dat goed nieuws voor Jeb Bush. De 'zoon en
broer van' leek lange tijd de gedoodverfde Republikeinse presidentskandidaat,
totdat de veel kleurrijkere bullebak Trump zich in de strijd mengde en Bush
betitelde als marionet van de lobbyisten in Washington. Grootspraak waar Pat
(67) en Norm (72) Hgalmaland geen boodschap aan hebben. ,,Bush heeft tenminste
inhoud,'' vinden zij. ,,Hij neemt ons echt serieus, hij laat zien dat hij écht
betrokken is,'' zegt Norm, een rechtgeaarde Republikein. ,,Geloof me, hij zou
best wel eens de nieuwe president van de Verenigde Staten kunnen worden.''




Bekijk de oorspronkelijke pagina: ,

LOAD-DATE: 16 August 2015

LANGUAGE: DUTCH; NEDERLANDS

GRAPHIC: De Republikeinse kandidaat Jeb Bush gooit een balletje tijdens de Iowa
State Fair.
FOTO AP/CHARLIE NEIBERGAL
Bernie Sanders spreekt zijn fans toe.
FOTO'S GETTY IMAGES/ WIN MCNAMEE EN AP/CHARLIE RIEDEL
Hillary Clinton tussen het 'gewone volk'.
FOTO'S GETTY IMAGES/ WIN MCNAMEE EN AP/CHARLIE RIEDEL
Ook Donald Trump bezoekt de jaarmarkt.
FOTO'S GETTY IMAGES/ WIN MCNAMEE EN AP/CHARLIE RIEDEL

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               34 of 92 DOCUMENTS



                              AD/Algemeen Dagblad

                            17 augustus 2015 maandag

Praatjes en selfies met het volk

BYLINE: STIJN HUSTINX

SECTION: Nieuws

LENGTH: 860 woorden


verkiezingen | Presidentskandidaten proberen op Iowa state fair de gunst van de
kiezer te winnen

Wie volgend jaar president van de Verenigde Staten wil worden, moet nu al de
gunst van de kiezers winnen op de jaarmarkt in Iowa. Stijn Hustinx begeeft zich
voor zijn laatste verhaal als correspondent in Amerika tussen de kandidaten,
prijskoeien en de bezwete lijven.

Politieke zieltjes winnen op de Iowa State Fair. In het geval van Hillary
Clinton gaat dat ongeveer zo: ze knoopt een praatje aan, luistert aandachtig,
knikt begrijpend en poseert gewillig voor een selfie. Weer twee stappen en de
volgende 'gewone mens' dient zich aan. En opnieuw: praatje, handje, selfie. De
Democratische presidentskandidaat krijgt vaak kritiek dat ze door haar
indrukwekkende carrière - presidentsvrouw, senator, minister van Buitenlandse
Zaken - geen idee heeft van wat leeft onder het gewone volk. Ook zou ze koel en
afstandelijk zijn. Dus moet Hillary zich onder het volk begeven, letterlijk
tussen de koeienstront.

Maar dat is in de praktijk nog behoorlijk lastig. In een oogwenk is ze omgeven
door een enorme zwerm journalisten, cameramannen en fotografen, alsof ze een
popster is. Van ongedwongenheid is allang geen sprake meer. Breedgeschouderde
mannen met doorzichtige draadjes in hun oor en zonnebrillen op met spiegelende
glazen draaien overuren om de voormalige first lady af te schermen. Er wordt
geduwd en getrokken. Door de brandende zon zijn er overal zwetende lijven. Het
is een georganiseerde chaos. Hillary blijft lachen. Ze oogt ongenaakbaar in haar
gesteven, blauw-witte ruitjesblouse. Ze krijgt een beker limonade in haar hand
geduwd en een homp vlees aan een stok voor in de andere hand. Ze drinkt een
slok, neemt een hap. Ze laat het zich allemaal welgevallen. Dichter bij de
kiezer dan dit komt ze niet.

Decor van dit politieke theater is de oer-Amerikaanse Iowa State Fair, die 11
dagen duurt en goed is voor dagelijks bijna 100.000 bezoekers. Het is de
jaarmarkt der jaarmarkten. Op een terrein van 180 hectare komen boeren uit de
wijde omgeving hun tractoren, koeien, paarden en schapen showen. Op het terrein
zijn honderden eettentjes waar cholesterol het voornaamste ingrediënt lijkt te
zijn, aangezien vrijwel álles - van vlees tot Snickers - wordt gefrituurd. En
vanaf 9.00 uur vloeit de Budweiser rijkelijk.

Oppermachtig

Dat niet alleen Clinton, maar ook presidentskandidaten als Bernie Sanders, Jeb
Bush en Donald Trump de Iowa State Fair bezoeken, is niet zonder reden. De
kiezers in Iowa zijn oppermachtig. Zij gaan op 1 februari volgend jaar als
eersten naar de stembus om hun favoriet aan te wijzen, zij zetten de toon voor
het verloop van de voorverkiezingen en later de gewone presidentsverkiezingen.
Wie nu de gunst van de kiezer in Iowa wint, maakt grote kans over 15 maanden
president van Amerika te worden. Eén handdruk kan al het verschil maken. ,,In
2007 schudde ik hier de hand van Barack Obama. Eigenlijk was ik helemaal niet
van plan op hem te stemmen, maar toen was ik verkocht,'' vertelt de
gepensioneerde fabrieksarbeider Mike Stumpter (64).

Het is zaterdag even na twaalven als de Clinton-parade op de Iowa State Fair
kortstondig wordt onderbroken door het gebulder van een helikopter. Het is die
van Donald Trump, de recalcitrante Republikein die net als Clinton president van
de Verenigde Staten wil worden.

Bernie Sanders, de grootste concurrent van Clinton, heeft ook last van het
geluid van de helikopter van Trump. Juist als de 73-jarige senator uit Vermont
een toespraak houdt, komt het gevaarte overvliegen. ,,Ik bied mijn
verontschuldigingen aan, we hebben onze helikopter thuisgelaten,'' sneert de
senator.

Trump begeeft zich even later, met rode baseballpet op zijn goudgele haarlokken,
onder de jaarmarktbezoekers. Van tevoren had hij laten weten dat hij rond 13.00
uur bij de butter cow zou zijn, dé attractie van de Iowa State Fair, ofwel 275
kilogram boter in de vorm van een levensgrote koe. Letterlijk duizenden mensen
verzamelden zich in de benauwde hal om een glimp van 'The Donald' op te vangen.


Zo ook Dave (70) en Sue (66) Sergeant uit Ottumwa. ,,Die man is een fenomeen,''
zegt Dave. ,,Of hij een goede president is, dat waag ik te betwijfelen. Maar
kijk naar deze hal. Die man maakt wat los. Ook bij zijn tegenkandidaten. Door
hem worden deze verkiezingen levendiger dan ooit. Maar op hem stemmen zal ik
niet. Ik denk dat dit voor heel veel mensen in deze hal geldt, als puntje bij
paaltje komt. Trump is een sensatie, geen politicus.''

Bullebak

Als Dave Sergeant gelijk krijgt, is dat goed nieuws voor Jeb Bush. De 'zoon en
broer van' leek lange tijd de gedoodverfde Republikeinse presidentskandidaat,
totdat de veel kleurrijkere bullebak Trump zich in de strijd mengde en Bush
betitelde als marionet van de lobbyisten in Washington. Grootspraak waar Pat
(67) en Norm (72) Hgalmaland geen boodschap aan hebben. ,,Bush heeft tenminste
inhoud,'' vinden zij. ,,Hij neemt ons echt serieus, hij laat zien dat hij écht
betrokken is,'' zegt Norm, een rechtgeaarde Republikein. ,,Geloof me, hij zou
best wel eens de nieuwe president van de Verenigde Staten kunnen worden.''




Bekijk de oorspronkelijke pagina: ,

LOAD-DATE: 17 August 2015

LANGUAGE: DUTCH; NEDERLANDS

GRAPHIC:  De Republikeinse kandidaat Jeb Bush gooit een balletje tijdens de Iowa
State Fair.
AP
Hillary Clinton tussen het 'gewone volk'.
GETTY IMAGES
Ook Donald Trump bezoekt de jaarmarkt.
AFP
Bernie Sanders spreekt zijn fans toe.
AP

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               35 of 92 DOCUMENTS



                              AD/Algemeen Dagblad

                            1 augustus 2015 zaterdag

'Meisje, wil je 'n ritje maken?'

BYLINE: SIMONE VAN ZWIENEN

SECTION: Nieuws; Blz. 4

LENGTH: 475 woorden


Perry Mulder (30) is dé nieuwe stem van TomTom

Wil je weten wie je zonder morren naar je eindbestemming loodst of je juist
kilometers laat omrijden? Dit is 'm: Perry Mulder (30) uit Hilversum. Hij is
door TomTom uitgekozen als de nieuwe stem voor het navigatiesysteem. ,,Dit wordt
echt één groot feest."

Wie denkt dat Perry standaard zinnetjes als 'sla hier rechtsaf' of 'neem de
rotonde driekwart' zal opdreunen, heeft het mis. Perry gaat zich helemaal
uitleven als piraat, verteller uit een sprookjesbos, casanova of toch een nette
variant. Daar is de Hilversummer nog niet helemaal over uit. ,,Ik krijg alle
vrijheid van TomTom. Ik ben alleen bang dat mijn vrienden me straks elke keer
gaan bellen als ze verdwaald zijn," vertelt hij lachend.

Piet Paulusma, Barry Atsma en André van Duin gingen Perry voor. ,,Die zijn heel
populair als routewijzers," weet een woordvoerder van TomTom. ,,Maar nu wilden
we toch ook een keer op zoek naar een stem van een gewone Nederlander, die in
een navigatiesysteem terecht kan komen."

Ruim 200 mensen schreven zich in voor de verkiezing 'The Voice of TomTom'. En
deze Hilversummer, die naar eigen zeggen altijd al de stem van een
navigatiesysteem wilde zijn, kwam uit de bus als winnaar. ,,Ik heb een halfuur
staan springen nadat TomTom me belde. Te gek, heel cool," aldus een dol-
enthousiaste Perry, die alles aangreep om de meeste stemmen binnen te halen.

Zijn ingesproken opname belandde razendsnel in de top tien en de jury vond zijn
stem het origineelst en grappigst. ,,Mooie bijkomstigheid is dat hij dit altijd
al ambieerde," aldus de jury.

Helemaal los

Wat er zo bijzonder is aan zijn stem, weet de acteur, regisseur en producer van
beroep niet. ,,Ik schreef me eerder in voor het inspreken van games, maar kwam
niet veel verder. Ik hou ervan om in een studio los te gaan."

Donderdag is het zover, dan worden in een studio opnames gemaakt. ,,M'n hele
familie gaat mee om te helpen mijn stem op te warmen; dit wordt één groot feest.
Ik ga echt mijn best doen, maar ik denk dat ik gek van mezelf word als ik mij
telkens terug hoor in mijn zevenpersoonsauto zonder vrouw, kind of labrador.
'Perry, mond houden!' roep ik dan."

Ondertussen oefent Perry nog even door op zijn beste zinnen. ,,Bij een mooie
vrouw zeg ik: 'Zo meisje, dus wij gaan een ritje maken?' en als ze op de
bestemming is: 'Dat was een dolle rit, ik hoop dat jij het net zo fijn vond,"
doet hij lachend voor.

Vanaf oktober wordt zijn stem verkocht voor navigatiesystemen. ,,Mijn moeder is
in ieder geval mijn grootste fan, maar ik hoop dat iedereen ervan geniet."

'Dat was een dolle rit, ik hoop dat jij het net zo fijn vond'

'Hé, je hebt je bestemming bereikt. Mazzelaar'

'Nou nou nou, bij de volgende kruising gaan wij het donkere bos in'

Ik ben bang dat m'n vrienden me straks gaan bellen als ze verdwaald zijn




Bekijk de oorspronkelijke pagina:

LOAD-DATE: 31 July 2015

LANGUAGE: DUTCH; NEDERLANDS

GRAPHIC: Daar ligt-ie hoor, op de auto: Perry, de nieuwe stem van TomTom. 'Dat
was een dolle rit.'
FOTO SHODY CAREMAN

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               36 of 92 DOCUMENTS



                              AD/Algemeen Dagblad

                              31 juli 2015 vrijdag

Ook in onze stal groeit bereidheid tot acties

BYLINE: LAURENS KOK

SECTION: Economie; Blz. 17

LENGTH: 482 woorden


Volgt Nederlandse boer Franse en Belgische collega?

Aan blokkades zoals in Frankrijk en België wagen Nederlandse boeren zich nog
niet. Maar ook hen staat het water aan de lippen door de lage prijzen voor melk
en vlees. De actiebereidheid groeit met de dag.

Als het even wat minder gaat op de automarkt, zet de fabrikant de band even
stil. Fluitje van een cent. Voor boeren is dat geen optie. ,,Tomaten en varkens
groeien gewoon door,'' schetst voorzitter Albert Jan Maat van LTO Nederland de
penibele situatie. En dus blijft de productie hoog en kelderen de prijzen. ,,We
hebben een chagrijnig jaar,'' zegt hij met gevoel voor understatement.

Varkenshouderijen hebben het al jaren moeilijk. De problemen van melkveehouders
zijn van een recentere datum, maar daarmee niet minder groot. De melkprijs is na
een goed jaar ingestort, onder meer door de Russische boycot. En de
vooruitzichten zijn beroerd. Door de afschaffing van het melkquotum hebben veel
koeienboeren flink geïnvesteerd. Maar terwijl er gewoon rente en aflossing
betaald moet worden, komt er steeds minder geld binnen.

Superheffing

En dan wacht in september ook nog de betaling van de superheffing. ,,Dat wordt
een heel zware maand", stelt Hennie de Zwaan van de Dutch Dairymen Board (DBB),
een vereniging van melkveehouders. ,,Het broeit aan alle kanten. Als de vlam in
de pan slaat, kan het snel gaan", hint ze op eventuele acties. Maar zover is DBB
nog niet. ,,We zijn ons aan het beraden."

Vooralsnog hebben Nederlandse boeren hun hoop gevestigd op de politiek, zowel in
Den Haag als in Brussel. De Nederlandse Vakbond van Varkenshouders (NVV) hoopt
dat de sector met het ministerie van Economische Zaken en de Rabobank,
huisbankier van veel Nederlandse boeren, met een plan komt dat varkenshouders
meer rendement en marktmacht geeft.

Varkensboeren zien een mogelijke oplossing in schuldverlichting en uitstel van
betaling. Nu de Franse overheid financiële steun heeft toegezegd, zou Nederland
dat voorbeeld moeten volgen. Melkveehouders willen meer regulering: als de vraag
afneemt, moet er automatisch minder gemolken worden, zodat de productie, anders
dan nu, kostendekkend blijft.

Heel Europa zit in hetzelfde schuitje, zegt CDA-Europarlementariër Annie
Schreijer-Pierik. ,,Alle collega's in de Landbouwcommissie zeggen hetzelfde:
zo'n crisis als nu hebben we de afgelopen 25 jaar niet meegemaakt.'' Ze vindt
het te stil in Nederland. Boeren zouden meer van zich moeten laten horen, nu
hele familie- en gezinsbedrijven op omvallen staan.

Blokkades

Maar moeten Nederlandse boeren dan ook snelwegen gaan versperren? Schreijer is
tegen blokkades en ook NVV-voorzitter Ingrid Jansen wil, als er al actie gevoerd
gaat worden, gewone burgers en het bedrijfsleven ontzien. Maar of alle
Nederlandse varkenshouders die lijn zullen volgen, kan ze niet garanderen.
Jansen: ,,We leven in een vrij land.''




Bekijk de oorspronkelijke pagina:

LOAD-DATE: 30 July 2015

LANGUAGE: DUTCH; NEDERLANDS

GRAPHIC: Boze Belgische boeren blokkeren een weg bij Ieper.
FOTO BELGA

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               37 of 92 DOCUMENTS



                              AD/Algemeen Dagblad

                             23 juli 2015 donderdag

Gepaste trots

BYLINE: PASCALE BRUINEN

SECTION: Nieuws; Blz. 13

LENGTH: 386 woorden


COLUMN


Ik had nooit kunnen bevroeden dat mijn boek, een heel persoonlijk inkijkje in
mijn werk, zulke leuke neveneffecten zou kunnen hebben.

Natuurlijk heb ik mijn boek destijds geschreven met bepaalde doelen voor ogen.
Zo hoopte ik dat het 'de gewone burger' iets meer wegwijs zou maken in de
wondere wereld van justitie en politie. Uit de vele positieve reacties blijkt
inderdaad dat mensen na lezing van het boek beter snappen wat een officier
allemaal doet en wat het verschil is tussen mijn werk en dat van een
strafrechter.



Maar misschien nog wel belangrijker is dat ze ook veel waardering hebben voor
het tonen van het menselijke gezicht in deze stoere functie. Waarmee maar weer
eens is aangetoond dat een kwetsbare opstelling geen teken van zwakte is, maar
juist een teken van kracht, durf en moed.

Daarnaast wilde ik met mijn boek een tegengeluid laten horen ten opzichte van al
die advocaten die geregeld in allerhande media opduiken. Onder het motto 'wij
zijn er ook nog' heb ik aandacht gevraagd én gekregen voor diegenen die de
wereld wat veiliger proberen te maken. Zodoende is de positie van de openbaar
aanklager op de kaart gezet. In mijn ogen hoog tijd.

Eén van de openhartige hoofdstukken in het boek gaat over mijn
haat-liefdeverhouding met strafpleiters. Toen mijn boek uitkwam, vroeg ik me af
wat dit voor mij in de rechtszaal zou gaan betekenen. Achteraf is het me 100
procent meegevallen. Zo hoorde ik vaker dat advocaten mijn boek met plezier
hadden gelezen. Advocaten namen mijn 'offensief' dus uiterst sportief op.

Maar het allermooiste neveneffect is wel dat ik geregeld mailtjes krijg van
rechtenstudenten die zeggen dat ze na lezing van mijn boek hun afstudeerrichting
hebben gewijzigd naar strafrecht, omdat ze ook officier van justitie willen
worden.

Zo schreef er een: ,,Ik ben een fervent lezer van je columns (...) en onlangs
heb ik je boek aangeschaft. Dit heeft mij de bevestiging gegeven dat ik niets
liever wil dan officier worden als ik mijn studie heb afgerond. (...) Ik wilde
je even kort bedanken voor het inzicht, de inspiratie en de motivatie die je mij
hebt gegeven door het uitgeven van je belevenissen."

Zo'n reactie vervult me met gepaste trots. Mooi dat schrijven dit teweeg kan
brengen.

Advocaten namen mijn offensief heel sportief op




Bekijk de oorspronkelijke pagina:

LOAD-DATE: 22 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               38 of 92 DOCUMENTS



                              AD/Algemeen Dagblad

                             18 juli 2015 zaterdag

How to

BYLINE: DIONNE POOL

SECTION: Weekend; Blz. 34

LENGTH: 16 woorden


Zelf een knot maken: draaien, vastzetten met speldjes en elastiekjes




Bekijk de oorspronkelijke pagina:

LOAD-DATE: 17 July 2015

LANGUAGE: DUTCH; NEDERLANDS

GRAPHIC: StuurknuppelDit is eigenlijk niet echt een knot, maar wel geinig voor
wie graag opvalt en er stiekem wat lengte bij wil snoepen.Hang met je hoofd
ondersteboven. Breng je haar samen in een elastiek. Hang weer ondersteboven,
verdeel het haar in twee strengen en draai ze om elkaar heen. Vouw het haar
dubbel en zet het vast in het elastiek. Speldjes en haarlak houden het haar op
de plek.
MH
OorwarmerHij hoeft natuurlijk niet over het oor, hij kan ook onder het oor, maar
deze a-symmetrische knot is super hip. Maak 'm nonchalant of met een vlecht, dat
is ontzettend in de mode.Kam het haar naar de zijkant. Maak een vlecht. Draai de
vlecht om de basis heen. Zet dit vast met speldjes (met een elastiek wordt-ie
strakker). Trek wat plukjes haar los voor een nonchalant effect.
MH
ChignonDeze knot werd ooit onsterfelijk gemaakt door Evita Perón. Hij is
klassiek, strak, perfect om wat afstand te creëren, autoriteit uit te stralen en
voor een chic feestje.Toupeer het haar bij de aanzet. Zet het losjes vast in een
elastiek. Borstel het haar dat uit de elastiek hangt. Vouw het haar dubbel, naar
binnen toe. Zet het vast met speldjes. Of zoals Evita deed, met een haarnetje.
MH
KnoedeltjesOoit een zeer populaire haardracht onder vrouwen met afrohaar. Nu
overgewaaid naar de catwalk (Marc Jacobs maakte er een leuke moderne versie
van). Zo weten we: dit kan ook met Europees haar.Verdeel ietwat vochtig haar
netjes in verschillende vlakken met een steelkam. Zet elk vlak vast met een
elastiekje. Draai het haar in een wrong, net zo lang tot het vanzelf om het
elastiek heendraait. Zet het vast met een dun elastiekje of haarspelden met
omgebogen pootjes. Leuk om te weten: maak je het haar los dan heb je sexy golven
in het haar.
MH
BallerinaDe ballerina maakte de knot beroemd onder het gewone volk en in de
modewereld. Dit is de meest gangbare en elegante dracht onder de knotten.
Populair bij jong en oud.Borstel het haar naar achteren. Bij dun haar is het
mooi om een scheiding in het haar te trekken. Zo lijkt het voller. Zet het haar
vast met een elastiek. Draai het haar om het elastiek heen. Zet het vast met
speldjes of met een tweede elastiek.
MH

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               39 of 92 DOCUMENTS



                              AD/Algemeen Dagblad

                              14 juli 2015 dinsdag

Rutte trapte al vaker in valkuil

SECTION: Nieuws; Blz. 2

LENGTH: 162 woorden


Verkiezingsbeloften

Soms kun je maar beter door de zure appel heen bijten, moet Mark Rutte hebben
gedacht. En dus zette hij gisteren opnieuw een twijfelachtige trofee bij in de
vitrinekast van gebroken beloftes. Ruttes valkuil om soms wat al te stevige
uitspraken te doen, blijft hem achtervolgen. Het begon al met de
hypotheekrenteaftrek. ,,Die staat bij ons als een huis,'' zei Rutte, om
vervolgens in de formatie de afbouw van de 'villasubsidie' aan de PvdA te
gunnen. Ook de kabinetsafspraak om lagere inkomens te ontzien door te
nivelleren, druiste lijnrecht in tegen de eerder tentoongespreide afkeer - 'o
vreselijk' - van die 'linkse hobby'. En sinds gisteren is daar dus de 'geen cent
meer naar Griekenland' bijgekomen. Gelukkig is er nog de belofte van 1000 euro
voor iedere hardwerkende Nederlander. Daarvoor heeft Rutte nog tot 2017 de kans.
Mits zijn kabinet niet valt natuurlijk.

Premier heeft een reputatie met iets te ferme woorden




Bekijk de oorspronkelijke pagina:

LOAD-DATE: 13 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               40 of 92 DOCUMENTS



                              AD/Algemeen Dagblad

                              1 juli 2015 woensdag

Wat arrogant

SECTION: Service

LENGTH: 66 woorden


'Europa roept Griek op tot een ja' (AD 30-6). Wat een arrogantie toont Juncker.
Al ben jij als land failliet en heb je niks te eten, geen zorg en geen toekomst,
de eurozone blijft. Het maakt hem niet uit dat de gewone man en vrouw in
Griekenland lijden onder de druk van ECB en IMF. Wat staat deze man toch ver af
van de realiteit!

Alfred Kerkvliet, Hillegom.




Bekijk de oorspronkelijke pagina: ,

LOAD-DATE: 1 July 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               41 of 92 DOCUMENTS



                              AD/Algemeen Dagblad

                              30 juni 2015 dinsdag

Had toch geluisterd

SECTION: Service

LENGTH: 103 woorden


Griekenland IV

Het moet gezegd: de euro houdt het veel langer vol dan menige gewone burger
verwachtte, zo'n 13 jaar geleden. Vragen zoals: 'Moeten wij dan dadelijk betalen
voor de Zuid-Europese landen?' en 'Gaat zo'n europarlement in de praktijk wel
echt werken en hoeveel kost dat?' of 'Zijn onze pensioenen straks nog wel
veilig?' zijn in de loop der jaren netjes door onze politici onder tafel
geveegd.

Politici, geef nu eens een keer toe dat jullie toen eigenwijs waren en niet
wilden luisteren naar de boerenwijsheid van de normale burger!

J.M. Smulders, Capelle a/d IJssel.




Bekijk de oorspronkelijke pagina: ,

LOAD-DATE: 29 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               42 of 92 DOCUMENTS



                              AD/Algemeen Dagblad

                              29 juni 2015 maandag

Yassin had werk, een gezin en een Seat Ibiza

BYLINE: FRANK RENOUT

SECTION: Nieuws

LENGTH: 618 woorden


Franse terreurverdachte onopvallende low budget-kamikaze

Wie is de terrorist die vrijdag een man onthoofdde ten zuidoosten van Lyon?
,,Hij was heel gewoon, doodnormaal,'' zegt een buurman. ,,Hij is 6 maanden in
Syrië geweest,'' zegt zijn sporttrainer.

Yassin Salhi bekende afgelopen weekend dat hij de directeur heeft vermoord van
het transportbedrijf waar hij zelf werkte. Salhi wurgde in Saint Quentin
Fallaviers eerst zijn baas, onthoofdde hem, pakte het hoofd vast en nam daarna
twee foto's met een mobiele telefoon, aldus politiebronnen.

Het hoofd hing hij aan hek. De selfie van hemzelf met het hoofd zou hij daarna
via Whatsapp hebben verstuurd naar een adres in Toronto. ,,We houden er rekening
mee dat het een account is van een Fransman die naar Syrië is vertrokken om daar
te gaan vechten,'' aldus een betrokkene bij het onderzoek.

Yassin Salhi (35) lijkt, tot vrijdag, de ultieme onzichtbare soldaat te zijn
geweest. Hij woonde met zijn vrouw Rouquia en hun drie kinderen van 6 tot 9 jaar
in Saint Priest, een nette voorstad van Lyon, in een onopvallende flat. ,,Ze
waren heel normaal,'' zegt een buurman.

Een andere bewoner komt net aanrijden met zijn auto. ,,Mijn zoon zat bij één van
zijn kinderen in de klas. Yassin was heel gewoon, ik sprak hem wel eens. Hij was
doodnormaal. Hij had een baardje, ja. Maar moet je iemand al verdacht vinden als
hij een baard heeft?'

Yassin Salhi was een Fransman als alle anderen in Saint Priest. Hij had een
gezin, hij had vast werk, hij had een Seat Ibiza, en hij had geen strafblad.

Maar de Franse veiligheidsdiensten hielden hem wel in de gaten. Van 2006 tot
2008 en van 2011 tot 2014 werd hij gevolgd omdat hij was geradicaliseerd. Hij
sloot zich aan bij het salafisme, een orthodoxe stroming in de islam. En van het
salafisme stapte hij daarna over op het terrorisme, zonder dat ook maar één
buurman of buurvrouw het merkte.

,,We hebben niet meer te maken met terroristen die uit het buitenland komen,
toeslaan, en weer weg gaan,'' zei minister van Binnenlandse Zaken Bernard
Cazeneuve. De nieuwe vijand is een Jan met de Pet-terrorist uit eigen land. Een
low budget-kamikaze.

Iedereen kan op internet medestanders vinden, instructies downloaden en
toeslaan, zei Cazeneuve. ,,De risico's die we lopen zijn veranderd.''

Salhi werd in 1980 geboren in Pontarlier, vlakbij de Zwitserse grens, als kind
van een Marokkaanse moeder en een Algerijnse vader. ,,Hij kwam wel eens in de
moskee. Na het overlijden van zijn vader, ging zijn moeder terug naar Marokko en
is hij verhuisd,'' aldus moskeebestuurder Nacer Benyahia.

Toch vermoedt de politie nu dat hij in Pontarlier, begin jaren 2000, in contact
kwam met Frédéric Jean Salvi, een Fransman die zich bekeerde tot salafist. Diens
naam wordt genoemd in verband met het voorbereiden van aanslagen in Indonesië in
2010 en het plegen van een aanslag op de Indonesische ambassade in Parijs in
2012.

Free fight

In diezelfde regio zou Salhi zich in die tijd bij een sportschool hebben gemeld.
,,Hij wilde 'free fight' leren,'' vertelde zijn instructeur gisteren in een
Franse krant. De sportleraar bouwde naar eigen zeggen een vertrouwensrelatie met
Salhi op. ,,Op een gegeven moment zei hij dat hij in 2010 en 2011 6 maanden in
Syrië was geweest, op een Koranschool.''

In Saint Priest worden alle onthullingen met stomme verbazing gevolgd, door
bewoners èn politici. wethouder Veiligheid, Bernard Guttin:,,Het zou een stuk
beter zijn als je als lokale autoriteiten op de hoogte wordt gesteld als een
potentieel gevaarlijk iemand zich in je gemeente vestigt. Dan kan je beter
opletten.''

We hebben niet meer te maken met terroristen uit het buitenland (-Bernard
Cazeneuve (minister))




Bekijk de oorspronkelijke pagina:

LOAD-DATE: 28 June 2015

LANGUAGE: DUTCH; NEDERLANDS

GRAPHIC: Yassin Salhi af, die verdacht wordt van de gruwelijke aanslag bij Lyon,
wordt na verhoor afgevoerd door zwaar bewapende agenten.
FOTO REUTERS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               43 of 92 DOCUMENTS



                              AD/Algemeen Dagblad

                              29 juni 2015 maandag

Yassin had een baan, een gezin en een Seat Ibiza

BYLINE: FRANK RENOUT

SECTION: Nieuws; Blz. 11

LENGTH: 620 woorden


Franse terreurverdachte onopvallende low-budget-kamikaze

Wie is de terrorist die vrijdag een man onthoofdde ten zuidoosten van Lyon?
,,Hij was heel gewoon, doodnormaal,'' zegt een buurman. ,,Hij is 6 maanden in
Syrië geweest,'' zegt zijn sporttrainer.

Yassin Salhi bekende afgelopen weekend dat hij de directeur heeft vermoord van
het transportbedrijf waar hij zelf werkte. Salhi wurgde in Saint Quentin
Fallaviers eerst zijn baas, onthoofdde hem, pakte het hoofd vast en nam daarna
twee foto's met een mobiele telefoon, aldus politiebronnen.

Het hoofd hing hij aan een hek. De selfie van hemzelf met het hoofd zou hij
daarna via Whatsapp hebben verstuurd naar een adres in Toronto. ,,We houden er
rekening mee dat het een account is van een Fransman die naar Syrië is
vertrokken om daar te gaan vechten,'' aldus een betrokkene bij het onderzoek.

Yassin Salhi (35) lijkt, tot vrijdag, de ultieme onzichtbare soldaat te zijn
geweest. Hij woonde met zijn vrouw Rouquia en hun drie kinderen van 6 tot 9 jaar
in Saint Priest, een nette voorstad van Lyon, in een onopvallende flat. ,,Ze
waren heel normaal,'' zegt een buurman.

Een andere bewoner komt net aanrijden met zijn auto. ,,Mijn zoon zat bij één van
zijn kinderen in de klas. Yassin was heel gewoon, ik sprak hem wel eens. Hij was
doodnormaal. Hij had een baardje, ja. Maar moet je iemand al verdacht vinden als
hij een baard heeft?'

Yassin Salhi was een Fransman als alle anderen in Saint Priest. Hij had een
gezin, hij had een vaste betrekking, hij had een Seat Ibiza, en hij had geen
strafblad.

Maar de Franse veiligheidsdiensten hielden hem wel in de gaten. Van 2006 tot
2008 en van 2011 tot 2014 werd hij gevolgd omdat hij was geradicaliseerd. Hij
sloot zich aan bij het salafisme, een orthodoxe stroming in de islam. En van het
salafisme stapte hij daarna over op het terrorisme, zonder dat ook maar één
buurman of buurvrouw het merkte.

,,We hebben niet meer te maken met terroristen die uit het buitenland komen,
toeslaan, en weer weggaan,'' zei minister van Binnenlandse Zaken Bernard
Cazeneuve. De nieuwe vijand is een Jan-met-de-pet-terrorist uit eigen land. Een
low-budget-kamikaze.

Iedereen kan op internet medestanders vinden, instructies downloaden en
toeslaan, zei Cazeneuve. ,,De risico's die we lopen zijn veranderd.''

Salhi werd in 1980 geboren in Pontarlier, vlakbij de Zwitserse grens, als kind
van een Marokkaanse moeder en een Algerijnse vader. ,,Hij kwam wel eens in de
moskee. Na het overlijden van zijn vader ging zijn moeder terug naar Marokko en
is hij verhuisd,'' aldus moskeebestuurder Nacer Benyahia.

Toch vermoedt de politie nu dat hij in Pontarlier, begin jaren 2000, in contact
kwam met Frédéric Jean Salvi, een Fransman die zich bekeerde tot salafist. Diens
naam wordt genoemd in verband met het voorbereiden van aanslagen in Indonesië in
2010 en het plegen van een aanslag op de Indonesische ambassade in Parijs in
2012.

Free fight

In diezelfde regio zou Salhi zich in die tijd bij een sportschool hebben gemeld.
,,Hij wilde 'free fight' leren,'' vertelde zijn instructeur gisteren in een
Franse krant. De sportleraar bouwde naar eigen zeggen een vertrouwensrelatie met
Salhi op. ,,Op een gegeven moment zei hij dat hij in 2010 en 2011 6 maanden in
Syrië was geweest, op een Koranschool.''

In Saint Priest worden alle onthullingen met stomme verbazing gevolgd, door
bewoners én politici. Wethouder Veiligheid Bernard Guttin: ,,Het zou een stuk
beter zijn als je als lokale autoriteiten op de hoogte wordt gesteld als een
potentieel gevaarlijk iemand zich in je gemeente vestigt. Dan kan je beter
opletten.''

We hebben niet meer te maken met terroristen uit het buitenland (-Bernard
Cazeneuve (minister))




Bekijk de oorspronkelijke pagina:

LOAD-DATE: 29 June 2015

LANGUAGE: DUTCH; NEDERLANDS

GRAPHIC: Yassin Salhi, die verdacht wordt van de gruwelijke aanslag bij Lyon,
wordt na verhoor afgevoerd door zwaarbewapende agenten.
FOTO REUTERS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               44 of 92 DOCUMENTS



                              AD/Algemeen Dagblad

                             27 juni 2015 zaterdag

België Ook wíj waren bourgondiërs

BYLINE: HERMAN DEN BLIJKER

SECTION: Weekend

LENGTH: 594 woorden


herman den blijker

Traditioneel wordt waterzooi gemaakt met vis, al kom je 'm ook veel tegen met
kip. Bier erin is niet gebruikelijk, maar smaken veranderen...

De culinaire trektocht door Europa brengt ons vandaag in België. In dit land
begint volgens vele medelanders de bourgondisch eetcultuur. Gastvrij, kunnen
genieten van spijzen en drank. Eigenschappen die de calvinistische Nederlander
niet zou hebben. Ik betwijfel dat. Het lijkt me een versleten cliché. Qua
restaurants op niveau hebben we een fikse inhaalslag gemaakt. Maar hoe het ook
zij: met de burgerkeuken leggen we het tegen de Belgen af. Hoe zou dat komen?

De Escoffier van Vlaanderen, Philippe Caudelier, schreef in de 19de eeuw een
kookboek dat uitgroeide tot een standaardwerk. Wie de Belgische keuken wil
doorgronden, schaft Caudelier, kok voor burger en koning aan. De uitgave maakt
duidelijk wat de Frans-Belgische keuken en de streekgastronomie destijds
voorstelden. Genoeg door Caudelier beschreven streekgerechten kun je in België
nog steeds bestellen, zoals waterzooi, witte pensen, Vlaamse karbonaden en
Brusselse wafels.

Goed tafelen

Onze burgerkeuken deed tot de laatste decennia van de 19de eeuw niet onder voor
de Belgische. In die tijd stapten de Nederlanders massaal over op indus- triële
producten die beschikbaar kwamen. Het smaakverval sloeg toe, zelden zag je
sindsdien nog oude Nederlandse burgergerechten op het menu.

Ik heb aan boekenwurmen gevraagd waarom Belgen wel en wij niet als bourgondisch
worden gezien. Kort door de bocht samengevat zit het zo. Ooit behoorden het
huidige Nederland en België bij het Bourgondische Rijk. Het gewone volk leidde
daar een karig leven, de edelen beschikten wel over middelen om een stevig feest
te vieren. Toen zal het woord bourgondisch als begrip voor goed tafelen ergens
zijn blijven hangen.

Laat het even goed tot je doordringen. We waren dus allen bourgondiërs:
Hollanders, Vlamingen, Limburgers, noem maar op. Helaas is bij de Hollanders het
verfijnde genieten wat op de achtergrond geraakt. Maar ze hebben tijd zat om
weer de bourgondiërs van weleer te worden!

Belgisch witbier

De waterzooi van vandaag is een burgerhap uit het rijke Gent van de
middeleeuwen. De inwoners aten toen waterzooi van zoetwatervis. Later, met het
stijgen van de visprijzen en vanwege tekorten, werd kip verwerkt. Ik kook de
waterzooi in Belgisch witbier, gebrouwen van tarwe in plaats van gerst. Bier in
waterzooi is niet volgens de traditie. Maar je hoeft niet alles bij het oude te
laten. Smaken veranderen, een mens wil ook weleens wat anders.

Dat brengt me bij de volgende vraag: hoe smaakt de Belgische keuken
tegenwoordig? Daar kom je alleen achter door met je tong en neus België af te
swaffelen. Bij In de Wulf in Dranouter bijvoorbeeld kookt de kok spectaculair
met lokale producten als hopscheuten en duinasperges. Of ga langs bij Carcasse
te Koksijde, het laagdrempelige restaurant van de beste slager van België. Hij
serveert naast gerijpt rund lokale hapjes als witte pensen en varkensoren. Tot
slot een oer-Belgisch adres, inclusief de bijbehorende houten lambrisering: De
Kuiper in Vilvoorde, waar ze al sinds 1859 hun eigen goesting doen:
paardenbiefstuk bakken in paardenvet en kalfskop serveren. Bestel er een fles
geuze bij en laat je zintuigen verwennen door de rijke smaken van de Belgische
burgerkeuken.

Je hoeft niet alles bij het oude te laten. Een mens wil ook weleens wat anders

Het smaakverval sloeg toe toen Nederlanders massaal op industriële producten
overstapten in de 19de eeuw




Bekijk de oorspronkelijke pagina: ,

LOAD-DATE: 27 June 2015

LANGUAGE: DUTCH; NEDERLANDS

GRAPHIC: Foto's: Paul de Graaff
Burgerhap uit het rijke Gent
Foto's: Paul de Graaff

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               45 of 92 DOCUMENTS



                              AD/Algemeen Dagblad

                              26 juni 2015 vrijdag

Wie rauwe tomaat eet, wordt echt niet te dik

SECTION: Service

LENGTH: 1083 woorden


'10 keer de halve waarheid over eten' (AD 25-6). Overal waar 'te' voor staat is
slecht, behalve 'te'vreden. Van te veel rode wijn word je ziek, van te veel
chilipeper krijg je een maagzweer en van te veel bittermeloen ga je aan de race.
Maar dik worden van te veel tomaten? Je hoeft er echt geen pasta bij te eten,
zoals de auteur schrijft. Je kunt tomaten ook rauw of gebakken eten. Zijn ze dan
ook ongezond?

K. Twigt, Rotterdam.

Werkgevers namen zelf die goedkope Polen aan

Werkgeversvoorzitter Hans de Boer noemt 75 procent van de werkzoekenden
labbekakken die zich te goed voelen om asperges te gaan steken (AD 25-6). Hoe
zat het ook al weer? Jaren geleden kwamen de Polen naar Nederland om die
asperges te gaan steken. De werkgevers die De Boer vertegenwoordigt vonden die
goedkope Polen wel prettig en namen ze op grote schaal ook in andere beroepen
aan. Met als gevolg dat Nederlanders op de arbeidsmarkt werden verdrongen. Hans
de Boer is geen labbekak, maar een lafbek die nu snel zijn - niet gemeende -
excuses aanbiedt. De werkgevers moeten zo snel mogelijk van die man zien af te
komen. Zonder gouden handdruk uiteraard. Kan hij ook eens aan de slag op de
aspergevelden. Lekker in het zonnetje, met de radio aan.

Jacques van der Linden, Lomas de Campoamor (Spanje).

Maag draait om van mensen als De Boer

VNO-NCW-voorzitter De Boer vindt mensen in de bijstand maar labbekakken (AD
25-6). Zo denkt de top van Nederland dus over de gewone man. Die moet maar
asperges gaan steken. Zelf zijn deze toplieden de grootste zakkenvullers die er
rondlopen. Als ik deze man hoor praten, dan draait mijn maag om. Er is maar
weinig veranderd sinds de jaren '20. Ze zien je het liefst 60 uur per week
werken voor een armoedig salarisje en met een weekje vakantie per jaar.

Henk Stok, Tilburg.

De Boer heeft gelijk, er zijn veel lapzwansen

Ik ben het volkomen eens met werkgeversvoorman De Boer van VNO-NCW die zegt dat
er veel lapzwansen in de bijstand rondlopen die niet aan het werk willen. Ik ben
65 jaar. Doordat bedrijven waar ik werkte failliet gingen, kwam ik zes keer op
straat te staan. De dag erop had ik weer een baan. Gewoon een kwestie van een
goede werkdiscipline en prima referenties. Ik werk nog steeds, maar nu als
vrijwilliger in het zorgvervoer. Het geeft me veel voldoening.

Wout van der Horst, Culemborg.

Minder banen door toepassing EU-regels

De opmerkingen van VNO-NCW-voorzitter De Boer waren natuurlijk grievend en de
reacties van het kabinet sympathiek, maar beide partijen hebben boter op hun
hoofd. Een belangrijke oorzaak voor werkloosheid is namelijk de door de EU
verplichte, openbare aanbesteding. Zoals de Fyra-enquête laat zien, wordt
hierbij vaak te hoog (dan wel te laag) ingezet omdat men niet weet wat de
concurrent biedt en men koste wat kost een order wil binnenhalen. Ter
compensatie zal een bedrijf daardoor bezuinigen op onder meer de grootste
kostenpost: personeel. Zodoende is het bedrijfsleven, maar ook het kabinet dat
deze Europese regels klakkeloos accepteert, schuldig aan het creëren van
'labbekakken'.

Lex Pieters, Rotterdam.

De koek is op, Afrika moet het nu zelf doen

Briefschrijver Markus uit Maarssen vindt het logisch dat vluchtelingen hier hun
deel van de koek op komen eisen (Brieven 25-6). Dit omdat wij hen jaren hebben
laten barsten en hen niet hebben geholpen de problemen in hun landen op te
lossen. Tientallen jaren terug spaarden wij op de lagere school al de aluminium
dopjes die toen op melkflessen zaten. Die dopjes brachten geld op voor 'de arme
kindjes in Afrika'. Toen al werden er initiatieven genomen om de armoede daar te
verhelpen. Briefschrijver gaat ook voorbij aan de vele miljarden die al decennia
lang als ontwikkelingshulp naar regeringen in met name Afrika worden
overgemaakt. Dat geld, bedoeld voor het volk, kwam echter terecht in de zakken
van lokale leiders die zo hun exorbitante levensstijl konden - en nog steeds
kunnen - handhaven. Houd dus maar op met het pleidooi om 'alles eerlijk te
delen'. De miljarden aan ontwikkelingshulp waren goed bedoeld, maar kwamen
totaal verkeerd in een bodemloze put terecht. Pak die corrupte troep in Afrika
nu eens aan. Blokkeer de buitenlandse bankrekeningen en organiseer
ontwikkelingshulp op een goede manier. Ik gun iedereen in Afrika een goed leven
met heel veel koek. Maar ik denk dat deze landen zo langzamerhand de eigen broek
op moeten kunnen houden.

F. van den Bosch, Maassluis.

Rutte loopjongen van monsterlijke EU

'Brussel wil een strakker economisch Europees beleid, één spaargarantie en één
Europese minister van Financiën' (AD 25-6). Let op, dit is nog maar het begin.
'Het mag niet zo zijn dat wij gaan betalen voor de Franse WW,' aldus premier
Rutte. Natuurlijk heeft hij zijn woordje klaar, dat moet hij wel, gezien al zijn
vroegere grootspraak. Echter, de halve Nederlandse bevolking wist hem jaren
geleden al te vertellen dat dergelijke dingen zouden gebeuren. Er blijft niets
over van Nederland. Het wordt een provincie van Europa. Rutte weet dat heel
goed. Als hij zegt dat dat niet zo is, dan is hij niet geschikt voor zijn
functie. Het zijn weer van die misselijke gladde praatjes. Ziet de premier echt
niet dat hij slechts een loopjongen van Brussel is? We hebben maar te luisteren
naar dat grote geldverslindende monster genaamd Europese Unie.

H. Berger, Hendrik-Ido-Ambacht.

Foto maakt ons bewust van de verloedering

Wat een geweldige foto uit 1969 van Feyenoordsupporters op de staantribune (AD
23-6). De mensen maken een beschaafde indruk, getuige de vele stropdassen. Ze
genieten van het voetbal. Er kon zelfs bier worden genuttigd uit een glazen
flesje zonder dat dit naar tegenstanders werd gegooid. Plaats nu eens een foto
van supporters uit deze tijd en je ziet de verloedering van de afgelopen 46
jaar. Maar niet te somber gestemd, wellicht komen er weer zulke gemotiveerde
supporters als er straks weer staantribunes zijn.

C.J. Wagener, Spijkenisse.

Dit hartverwarmende verhaal doet mij goed

Dank je wel AD en dank je wel verslaggeefster Hanneke van Houwelingen voor de
update deze week over de toestand in Nepal. Net toen ik me afvroeg hoe het nu
met de mensen daar zou gaan, stond er een hartverwarmend artikel over Nepal na
de aardbevingen in de krant. Daarin kunnen we lezen, en zien, dat de mensen daar
mede dankzij hun optimisme kunnen overleven. Maar ook dat kinderen weer naar
school kunnen en dat veel gezinnen weer een dak boven hun hoofd hebben. Mede
dankzij onze bijdragen, waar we trots op mogen zijn.

Hanny Claassen, Maarssen.

LOAD-DATE: 25 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               46 of 92 DOCUMENTS



                              AD/Algemeen Dagblad

                             20 juni 2015 zaterdag

brieven

SECTION: Service

LENGTH: 486 woorden


Op je voeding letten doet ook wonderen

'Helft minder migraine dankzij wondermiddel' (AD 19-6). Pascale Lucassen hoopt
op verlichting bij hoofdpijn met een nieuw anti-CGRP-medicijn. Zelf heb ik de
ervaring dat door goed op voeding te letten hoofdpijn en andere kwalen zoals
bronchitis en artritis verdwijnen. Op internet is er veel over te vinden. Rode
pepers, gember en kaneel zijn goede voorbeelden van voedingsmidelen die
hoofdpijnen verminderen of zelfs weghouden.
M. de Bruin, Sliedrecht.

Dit is goed nieuws

Het begin van klinisch onderzoek met injecties olcegepant (BIBN4096) is
uitstekend nieuws voor migrainepatiënten. Het biedt hoop dat anti-CGPR-middelen
in de toekomst van toegevoegde waarde zijn bij de behandeling van migraine.
Olcegepant is ontwikkeld door Boehringer Ingelheim. Jammer dat in de
berichtgeving hiervan geen melding wordt gemaakt.
Otto Leensma,
Ouderkerk aan den IJssel.

Paul Theroux zag het in 1955 al aankomen

'Grieks drama nadert zijn ontknoping' (AD 19-6). Precies 20 jaar geleden
publiceerde de internationaal bekende bestsellerauteur Paul Theroux zijn
reisboek over de Middellandse Zee, The Pillars of Hercules. Op pagina 322,
tweede paragraaf, kaartte hij de Griekse problemen al aan. In 1995! Heeft
niemand van de zwakbegaafde boevenbende in Brussel, Den Haag en het IMF dit boek
überhaupt gelezen? Waarom denderden ze gewoon door?
R. Vreugdenhil-Korpershoek,
Zutphen.

In 1898 'feitelijk failliet'

Op zoek in De kroniek van de mensheid naar het nieuws op de geboortedag van mijn
vader (14-2-1898) zag ik het volgende staan: '15 februari 1898 - Griekenland is
feitelijk failliet. Een internationale commissie, bestaande uit
vertegenwoordigers van Groot-Brittannië, Frankrijk, Rusland,
Oostenrijk-Hongarije, Duitsland en Italië, houdt sinds vandaag permanent
toezicht op de overheidsfinanciën van Griekenland. De regering van Athene heeft
geen zeggenschap meer over haar financiële beleid. Sinds de problemen
Griekenland boven het hoofd zijn gegroeid is er een massale emigratiebeweging op
gang gekomen.' Wat staat Europa nu nog te wachten, vraag ik me af.
Jaap van den Berg, Den Haag.

En nu zijn wij de klos

'De noodscenario's liggen in Brussel klaar' (AD 19-6). Veel Grieken halen hun
geld van de bank. Deze Griekse regering helpt het land nog verder naar de
knoppen. De vorige regeringen dachten in de hemel terechtgekomen te zijn en deze
regering probeert de hel te voorkomen. Het kan niet zo zijn dat andere Europese
landen de rekening moeten betalen. Ongemerkt gebeurt dit toch wel. De gewone
burger zal het niet snappen, maar de Europese Bank heeft al miljarden aan
bankobligaties in Griekenland opgekocht. Waar komt dat geld vandaan? Van de
Europese landen, via de belastingen. Ook Nederland heeft, net als andere landen,
geld aan Griekenland geleend. Wanneer houdt het op? Who pays the ferryman? Niet
wij dus.
L.D. Wesenhagen, Maassluis.




Bekijk de oorspronkelijke pagina: ,

LOAD-DATE: 20 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               47 of 92 DOCUMENTS



                              AD/Algemeen Dagblad

                              16 juni 2015 dinsdag

Dankzij Ge-roon Die-sell-bloom tellen we weer mee

BYLINE: TOBIAS DEN HARTOG

SECTION: Nieuws; Blz. 9

LENGTH: 596 woorden


Herverkiezing tot Mr. Euro bijna zeker

Na een fikse lobby lijkt het pad geëffend: donderdag zal 'onze' minister Jeroen
Dijsselbloem waarschijnlijk worden herkozen als voorzitter van de eurogroep, hét
overleg van ministers van Financiën in de eurozone. Ook voor Jan Modaal is dat
gunstig. 'We' hebben weer smoel bij de 'grote jongens'.

Op het ministerie van Financiën zijn ze nauwelijks zenuwachtig. Als alles loopt
zoals voorspeld, knallen de internationale persbureaus donderdag het bericht de
deur uit dat Ge-roon Die-sell-bloom is herkozen als Mr. Euro.

Het enige wat het feestje nog kan verpesten, is dat Spanje, met zijn
tegenkandidaat, de stemming uitgesteld weet te krijgen. Maar zelfs dan komt het
goed, denkt het team-Dijsselbloem.

Met steun van Frankrijk en Italië in de zak, kan het eigenlijk niet meer
misgaan. Het is wel even lobbyen en rekenen geweest, want Dijsselbloem wilde
zich pas kandidaat stellen als de zege in zicht was. Onder het motto: 'Ik ga
daar niet voor paal staan', weet men in zijn kringen.

Ook voor de gemiddelde Nederlander is die herverkiezing gunstig, benadrukt
oud-staatssecretaris Frans Weekers, die Dijsselbloem de afgelopen 2,5 jaar in
actie zag in die functie. ,,Het gaat om invloed en als voorzitter tel je mee.
Vroeger hadden we een vaste stoel bij de G7, nu hebben we niet eens een
bijzetkrukje op dat soort niveaus. Dijsselbloem zorgt ervoor dat we weer gezicht
hebben bij de grote jongens.''

Duitse strengheid

Na een rommelig begin vergaarde Dijsselbloem aanzien, vooral sinds hij met
'Duitse strengheid' de Grieken kort probeert te houden in hun uitdijende crisis.
,,Dan kijken alle landen en instituties naar je. Van Duitsland tot Frankrijk en
het IMF tot de ECB.''

Hij weet ook nog eens: alle lijntjes leiden naar de voorzitter. Standpunten van
landen, informatie over hun financiële positie: Dijsselbloem heeft ze als eerste
en kan sturen op het beleid.

Angst kent hij daarbij niet. Toen de Duitse bondskanselier Angela Merkel en
andere Europese leiders nadrukkelijk een onderonsje hadden, stapte hij rustig
binnen, pakte een stoel en deelde z'n visie.

Zijn kordate manier van werken was soms even wennen voor landen, maar
Dijsselbloems oplossingsgerichte aard - hij bouwde nota bene eigenhandig twee
huizen - is men in Europa inmiddels gewoon. ,,Hij bewijst het ook die plek waard
te zijn.''

Toch even wat relativering. Want toen voorganger Jean-Claude Juncker 8 jaar lang
als voorzitter nog met een asbak en een fles likeur op tafel de eurogroep
leidde, was er in Nederland geen haan die naar die functie kraaide.

Diplomaat en oud-minister Ben Bot lacht. ,,De gewone man merkt het niet direct,
maar wel op den duur. Neem de begrotingsdiscipline die de eurogroep nastreeft.
Een voorzitter kan daar, zeker in de onderonsjes op de gang, een stempel op
drukken. Op die manier tellen we weer een beetje mee.''

Brandjes blussen

Hoewel Dijsselbloem de handen vol heeft aan de dreiging van een Grieks bankroet,
kondigde hij al aan in z'n eventuele volgende termijn meer te willen doen dan
'brandjes blussen'.

Juist daarom denkt Sylvester Eijffinger, hoogleraar financiële economie, dat
Nederland nog meer profijt gaat hebben van het voorzitterschap. ,,Via
structurele hervorming van onder meer de arbeidsmarkten en belastingstelsels in
Europa, wil hij gaan werken aan economische groei. Vanuit die positie kun je
daar echt op inzetten.''

Vroeger hadden we een vaste stoel bij de G7, nu niet eens een bijzetkrukje
(-Frans Weekers)

Ook de gewone man merkt de invloed van Dijsselbloem op den duur (-Ben Bot)




Bekijk de oorspronkelijke pagina:

LOAD-DATE: 15 June 2015

LANGUAGE: DUTCH; NEDERLANDS

GRAPHIC: Jeroen Dijsselbloem bewijst volgens velen zijn functie waard te zijn.
FOTO GUUS SCHOONEWILLE

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               48 of 92 DOCUMENTS



                              AD/Algemeen Dagblad

                             13 juni 2015 zaterdag

'Ik wil afrekenen met die linkse kliek'

BYLINE: TOBIAS DEN HARTOG

SECTION: Nieuws

LENGTH: 1360 woorden


Interview | Bram Moszkowicz (54), lijsttrekker van VNL

Aanstormend politicus Bram Moszkowicz (54) trappelt om naar het Binnenhof te
komen als lijsttrekker van VNL, de partij die hem vandaag aan haar partijleden
presenteert. Een gesprek over zijn tweede leven. 'Ik ga mezelf niet
verloochenen. Dan vlieg ik maar een keer uit de bocht.'

Hij doet z'n boodschappen bij de Jumbo. Strijkt z'n eigen overhemden. En voor
het eerst in jaren jaagt Bram Moszkowicz 'geregeld' eigenhandig de stofzuiger
door het huis van z'n vriendin, bij wie hij nu woont.

,,Nou,'' zegt hij met een glimlachje: ,,De gewone man, dacht ik zo.''

In niets is hij meer, wil Moszkowicz - die bekend stond als flamboyant
strafpleiter met z'n Italiaanse maatpakken en dure auto's - maar zeggen. Hij
heeft nog wel een Maserati, maar dat is 'zo'n modelauto'. ,,Zo'n kleintje op de
kast dus.''

Pijnlijk.

,,Helemaal niet, want weet u, dat imago is me ook goeddeels aangewreven. Ik heb
nooit mijn eigenwaarde ontleend aan de auto die ik reed, dan zou ik dom en
kortzichtig zijn. Daar komt nog bij, want dat is de andere kant van mijn val:
het heeft me nog meer doen inzien dat status en luxe relatief zijn. Dat wist ik
wel, maar in filosofisch opzicht ben ik een rijker mens.''

Hoe dan?

,,Nou, je gaat peinzen. Ik heb onvoldoende tijd besteed aan mijn kinderen,
bijvoorbeeld. Ik was vaak met cliënten en zittingen bezig, dus ik heb geregeld
een uitvoering op school of een sportwedstrijd moeten laten schieten. Ik at ook
niet vaak met hen. Zo eerlijk moet ik zijn.''

Moszkowicz is een beter mens door zijn val?

,,Kom, we prikken een dag over 10 jaar. Vraag het me dan nog eens. Maar ik weet
nu al wel: ik heb er iets aan gehad. Bovendien ben ik soms stiekem blij dat ik
niet meer bij de advocatuur hoor. Ik vind het maar een zooitje ongeregeld,
eigenlijk.''

Dat zegt een geschrapt advocaat.

,,Ja, maar zoals u weet: die straf was wat zwaar aangezet. Nee, echt. Ik zie
voormalige collega's aantoonbare onzin verkondigen op televisie of op Twitter.
D'r zit bijvoorbeeld zo'n onderknuppel bij Spong, ik zal geen namen noemen. Maar
dan denk ik: 'blij dat ik daar niet meer mee in aanraking hoef te komen'. Nee,
dank u. Ik ben blij met waar ik nu sta.''

Hij zegt het even vilein als luchtigjes. Moszkowicz oogt sowieso ontspannen. En
dat na een opeenstapeling van ellende. Geschrapt als advocaat, ruzie met de
fiscus, bonje met zijn broers, z'n financiële ontmanteling; de lijst is lang.

Toch struint hij alweer geamuseerd door het gebouw van de Kamer ('best
sfeervol'). Maakt een dolletje met een beveiliger omdat zijn tijdelijke
toegangspas dienst weigert. ,,Ik dacht dat u hier al dagelijks werkte,'' zegt de
man. Moszkowicz: ,,Geef het nog wat tijd, meneer.''

Kan die man van zojuist erop vertrouwen dat we nu alles weten van Bram
Moszkowicz? U heeft nog een geschil met de Belastingdienst, om een voorbeeld te
noemen.

,,Nee, de bodem is bereikt. Alles ligt open en bloot. Er wordt overigens gezegd
dat ik 5,5 miljoen euro schuld zou hebben, maar zo veel is het niet. De grootste
onzin. Ik heb een kundig curator en ik kom er met zijn hulp wel weer bovenop.''


Het gerucht wil dat de rijke familie van een VNL-lid uw levensonderhoud
bekostigt.

Lachend: ,,Pertinente nonsens.''

Hoe komt u dan rond?

,,Ik heb boeken geschreven en verkocht, zoals u weet. Ik doe dit ook niet voor
het geld, dan had ik een andere aanbieding genomen. Ik neem genoegen met een
onsje minder. Ik woon bij mijn vriendin en rijd in een auto die mij ter
beschikking is gesteld door een kennis.''

Een auto naar uw smaak?

,,Een Audi, een gewone 4-zitter. Ben er blij mee.''

Dan is er nog de (geld)ruzie met uw broers.

Moszkowicz is lang stil. Dan zegt hij: ,,Ik vecht dat liever niet via de krant
uit. Ik heb wel contact gehad met Max, hem mis ik van al mijn broers het meest.
Maar het is precair, dus liever zeg ik er verder niets over. Het is ook niet
relevant voor mij als politicus.''

Moszkowicz weet wat de critici denken: weer zo'n politieke gelukszoeker. Maar
dat geluid 'legt hij naast zich neer'. ,,Ik zal mensen moeten overtuigen. Ik
roep nu eenmaal emoties op. Je haat me, of je houdt van me.''

In zijn omgeving was men best verbaasd, hoewel de kinderen uitgesproken
enthousiast reageerden op zijn besluit politicus te worden. Zijn vader - de
pater familias van het advocatengezin - was politiek actief bij de VVD, ook
Brams partij voorheen bij verkiezingen. Zijn vader maakt het door een beroerte
allemaal niet meer bewust mee, maar 'hij zou ook trots zijn geweest' op hem als
VNL-voorman, denkt Moszkowicz. Dat helpt ook.

Vriend Leon de Winter waarschuwde nog wel: 'weet waar je aan begint, het is een
slangenkuil'. ,,Maar hij realiseert zich ook: ik doe toch wel wat ik wil.''

Zo raadpleegde Moszkowicz de eerste dagen na de aankondiging van zijn politieke
loopbaan wel VNL-oprichters Johan Driessen en Joram van Klaveren over 'wat hij
wel en niet zou doen'. Zeker nadat niet iedereen, zoals hij dat zegt, 'de
knipoog begreep' van de muziek van Frank Sinatra's That's Life, die hij bij zijn
eerste persconferentie liet klinken. ,,Maar we kwamen al snel tot de conclusie
dat ik mezelf niet moest verloochenen. Gewoon mezelf zijn. Dan vlieg ik maar een
keer uit de bocht.''

Wat gaat u anders doen dan de zittende politici?

,,Wat mij verbaast nu ik mij tegen de politiek aan bemoei, is hoe men eerst
standpunt A inneemt en dan ineens standpunt B. Dat vind ik wel bijzonder.''

U zou dat niet doen?

,,Niet snel. Ik zal proberen te vermijden dat ik verval in die politieke
spelletjes.''

Uw eigen oud-cliënt Geert Wilders noemt uw partij misprijzend PVV-light.

,,Dat moet hij wel doen, want we bedreigen zijn positie. Althans, zo zei hij me
dat tijdens een etentje, we zijn nog goed met elkaar. Meneer Wilders zei eerlijk
tegen mij: 'Jullie kunnen mij wel een paar zeteltjes kosten'. Naar buiten toe
moet hij ons wel wegzetten als PVV-light.''

Binnenskamers vrienden, buitenkamers vijanden. Dat is al zo'n Haags spelletje.

,,Ja, nou, tot op zekere hoogte doe ik daar dan aan mee.''

U 'flirtte' met D66, had gesprekken bij de PVV. Het lijkt alsof u zich overal in
de standpunten had kunnen vinden.

,,Alexander Pechtold bewonder ik als mens. Politiek gezien liggen we te ver uit
elkaar, al denk wel dat als ik daar officieel had aangeklopt dat ze mij hadden
willen hebben. En voor wat betreft de PVV; daar had ik terechtgekund. Maar
inhoudelijk was die jas gaan knellen.''

Uw programma lijkt toch op dat van de PVV.

,,Nee, het is me te extreem op het gebied van de islam. Bovendien zit er bij ons
wat meer suiker in de koffie. Meer geld voor defensie, meer geld voor de politie
en een liberaal sociaal-economisch beleid, anders dan de PVV.''

Het lijkt alsof u wel zin heeft om daarover te gaan debatteren.

,,Ja, dat moet me liggen, gezien mijn verleden als pleiter. Kom maar op.
Pechtold zei: je krijgt het hier moeilijker, want hier krijg je meer tegenspraak
dan in de rechtszaal. Nou, dan vergist hij zich, want ik stond daar tussen
andere juristen die ieder woord wogen. Bovendien: hij doet het als
oud-veilingmeester toch ook prima.''

Zijn dagritme wordt nu nog vooral bepaald door het huiswerk dat hij van VNL
meekrijgt. 'Pakken papier' over defensie, buitenlands beleid, de economie.
Daaruit moet het partijprogramma worden opgetrokken.

Aan het begin van het interview herhaalde hij dat allemaal te doen 'voor de
kinderen van Nederland'. Maar als een recent interview in NRC Handelsblad ter
sprake komt, en vooral de reacties daarop, dist hij nog een drijfveer op. ,,Want
weet u: daar kwamen me een partij lelijke reacties op van een klein groepje
lezers! Hoe men het in het hoofd had gehaald mij een platform te geven! U zult
het verwijt ook krijgen.''

Dan met een vies gezicht: ,,Staat uw opnameapparaatje nog aan? Nou, dat
kleinzielige links-intellectuele, semi-chique kliekje, ik krijg het m'n strot
niet uit, daar heb ik zo'n minachting voor. Voor hen doe ik het dus. Daar wil ik
politiek mee afrekenen. Zo, staat het op uw bandje? Fijn zo.''

'Mijn val heeft me laten zien dat status en luxe relatief zijn'

'Ik zal proberen te vermijden dat ik verval in die politieke spelletjes'




Bekijk de oorspronkelijke pagina: , ,

LOAD-DATE: 12 June 2015

LANGUAGE: DUTCH; NEDERLANDS

GRAPHIC: Bram Moszkowicz: 'Ik roep nu eenmaal emoties op. Je haat me, of je
houdt van me.'
FOTO PIM RAS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               49 of 92 DOCUMENTS



                              AD/Algemeen Dagblad

                             13 juni 2015 zaterdag

De titanenstrijd barst los

BYLINE: STIJN HUSTINX

SECTION: Nieuws; Blz. 21

LENGTH: 612 woorden


Wie maakt de meeste kans op het Witte Huis?

Hillary Clinton doet het vandaag in New York met een grote rally, maandag is het
de beurt aan Jeb Bush in Miami: beide politieke zwaargewichten trappen dezer
dagen hun presidentscampagne echt af. Wie maakt de meeste kans op winst in deze
titanenstrijd?

Waarom wint Hillary?

1 Na eerst een zwarte president nu een vrouwelijke. Dat idee spreekt veel
kiezers in een almaar vooruitstrevender Amerika aan. Clinton zal in haar
toespraak van vandaag benadrukken dat zij een sterke vrouw is, door het
levensverhaal van haar moeder Dorothy Rodham te delen. Een vrouw die op jonge
leeftijd door haar ouders werd achtergelaten en zelfstandig moest opgroeien.

2 Hoewel haar man Bill juist ook een reden kan zijn om níet op haar te stemmen,
is hij voor veel Amerikanen juist ook een reden wél op Hillary te stemmen. Hij
is joviaal en tijdens zijn presidentschap kenden de VS bijzonder voorspoedige
jaren.

3 De Amerikaanse economie draait steeds beter, kiezers hebben geen behoefte aan
een radicale draai. Bovendien stralen de Democraten meer eensgezindheid uit.

Waarom verliest Hillary?

1 Er is twijfel aan haar oprechtheid. Wil zij president worden van het
Amerikaanse volk, of omdat de titel nog ontbreekt op haar indrukwekkende cv?
Obama wist te winnen met Afro-Amerikaanse steun, het is maar de vraag of deze
groep stemmers opnieuw massaal naar de stembus gaat.

2 Hillary (67) is niet alleen oud, ze is in de ogen van haar criticasters ook
van de oude stempel, ze hoort bij de Washington-kliek. Bovendien zou ze geen
idee hebben van wat er onder 'gewone' Amerikanen speelt. Ze begeeft zich al
decennia niet meer onder de gewone burgers.

3 Hillary wordt achtervolgd door schandalen. De kwestie dat ze e-mails
verwijderde, is nog zeker niet afgedaan. Ook dient ze nog verantwoording af te
leggen over informatie rond de terreuraanslag op de Amerikaanse diplomatenpost
in de Libische stad Benghazi.

Waarom wint Jeb?

1 De Latino-vote: hij is ongekend populair binnen de steeds invloedrijkere
Latino-gemeenschap in Amerika, iets wat hij mede te danken heeft aan zijn
huwelijk met een Mexicaanse. Hij spreekt ook Spaans. Toen Bush in 1998 en 2002
als gouverneur van Florida werd gekozen, stemde 60 procent van de Latino's op de
Republikein.

2 Twee onderdelen in zijn kiesprogramma vallen op: hervorming van het onderwijs
en vernieuwd immigratiebeleid. Twijfelende Democraten zouden hierom wel eens op
Bush kunnen stemmen.

3 Hij heeft de geschiedenis aan zijn zijde. Na 8 jaar een Democraat, is het
bijna een wetmatigheid dat een Republikein aan de macht komt.

Waarom verliest Jeb?

1 Bush heeft een probleem: het enorme deelnemersveld aan Republikeinse zijde. De
strijd om de partijkandidatuur zal bikkelhard zijn, er zal met modder worden
gegooid en om de gunst van de conservatieven binnen zijn partij te krijgen moet
Bush zich behoudender voordoen dan hij werkelijk is. Rolt hij in die eerste slag
al als winnaar uit de bus, dan is het maar de vraag of hij in de 3 maanden die
hem dan nog resteren Amerika kan overtuigen van zijn oprechte bedoelingen.

2 Zoals zo veel nieuwkomers ontbreekt het ook Bush aan buitenlandse ervaring (de
president wordt namelijk ook wereldleider in de ogen van de Amerikaanse kiezer).
Zijn reizen vallen in het niet bij de staat van dienst van oud-minister van
Buitenlandse Zaken Clinton.

3 Hoe onterecht ook misschien, Jeb wordt voortdurend vergeleken met zijn broer
George W., de voormalige president die op onterechte gronden de fel
bekritiseerde oorlog met Irak begon. De ingetogen Jeb lijkt in de verste verte
niet op zijn extraverte broer, het is de vraag of de kiezers dat zien.




Bekijk de oorspronkelijke pagina:

LOAD-DATE: 12 June 2015

LANGUAGE: DUTCH; NEDERLANDS

GRAPHIC: AFP
AFP

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               50 of 92 DOCUMENTS



                              AD/Algemeen Dagblad

                              12 juni 2015 vrijdag

Mail

SECTION: Service

LENGTH: 1116 woorden


Aversie tegen deze molens is modegril

'Ons land is te klein voor windmolens' (Brieven 11-6). Kan dat gezeur over
windmolens eens ophouden? Tegen die molens zijn is net zoiets als proberen de
tijd tegen te houden. Het is zonneklaar dat schone energie de toekomst heeft.
Mensen zeggen dat ze zo'n last hebben van de slagschaduw of van
horizonvervuiling. Wat een modewoorden.

Wim Weenink, Rozenburg.

Investeringen zijn weggegooid geld

In het artikel over de weerstand tegen windmolens (AD 10-6) staat dat Nederland
in 2020 zo'n 6000

MW/hr met 1500 windmolens wil opwekken. Dit betekent dat elke molen 4 MW/hr moet
opwekken. Het is echter bewezen dat deze molens in het gunstigste geval slechts
1 MW/hr kunnen opwekken. Dat houdt in dat er geen 1500 maar 6000 molens nodig
zijn. Ervan uitgaand dat ongeveer 20 procent van dit aantal in onderhoud is,
zullen er in de praktijk meer dan 7000 molens nodig zijn om het gewenste
vermogen op te wekken. En dan hebben we het over slechts 14 procent van het
dagelijks benodigde vermogen. Ook is het een gotspe dat de leveranciers van
zogenaamde groene energie windmolens die slechts enkele jaren hebben gedraaid
afbreken en daar nieuwe voor terugzetten, enkel en alleen omdat ze dan weer
subsidie voor deze nieuwe exemplaren ontvangen. Of je nu 12 miljard euro aan de
Grieken geeft of 20 miljard in windmolens steekt: in beide gevallen blijft het
weggegooid geld.

Karel van der Hoek, Maassluis.

Kijk naar de Belg, daar draait het om de gasten

'Waar moeten we naar kijken nu Mart Smeets geen Avondetappe presenteert tijdens
de komende Tour' (AD 11-6). Ik zou zeggen: kijk naar België 1 waar Karl van
Nieuwkerke rond 21.30 uur het praatprogramma Vive le Velo presenteert. Een
programma dat draait om de gasten en niet om de presentator. Als je dit eenmaal
hebt gezien, dan weet je wat je al die jaren dat je naar de Avondetappe keek
hebt gemist.

H. Koomen, Wervershoof.

Goede ondernemer ziet ook hier kansen

'Tourleiding dupeert vele hoteleigenaren' (AD 11-6) Waarom staat zo'n bericht op
de voorpagina? Het is toch gewoon het risico van ondernemer zijn? Het gaat om
het annuleren van circa 5 procent van het totaal aantal geboekte kamers. Dit is
relatief gezien niet veel. Uiteraard is het vervelend als je als ondernemer
geconfronteerd wordt met het nieuws dat het precies jouw hotel is waar kamers
worden geannuleerd, maar verzin dan een leuke actie voor de toeschouwers om ze
over de streep te trekken om bij jouw hotel een nacht te boeken. Denk aan
lastminuteaanbiedingen of Tourarrangementen. Dat is wat ondernemerschap ook
inhoudt. Probeer tegenslagen om te zetten in kansen en klaag niet.

Wilma Heemskerk, Zoetermeer.

Boef met buitenlandse pas het land uitzetten

'Liquidaties: wij zijn er klaar mee' (Brieven 11-6). Ik ben het helemaal eens
met briefschrijver Beijer-Korzelius uit Dordrecht. Politiek en politie, word nou
eens wakker! Stop met het aanpakken van onnozele zaken en pak de echte
criminelen, van wie het grootste deel van buitenlandse afkomst is, eens hard
aan. Zet ze het land uit. Dan wordt Nederland wellicht weer een beetje leuker en
veiliger. Niet alléén de politiek is het zat, voor de 'gewone' burger geldt dat
al jaren.

J. Regoord, Capelle aan den IJssel.

Mijn demente moeder kon zo weer de weg op

'Opa Ab raakt zijn rijbewijs kwijt' (AD 10-6). Heel vervelend dat ouderen hun
rijbewijs kwijt kunnen raken bij een keuring. Het voelt als het inleveren van
een stukje vrijheid. Aan de andere kant: bij mijn moeder is in 2011 vasculaire
dementie vastgesteld en haar rijbewijs was nog tot januari 2013 geldig. Wij
kinderen hadden onze twijfels of mijn moeder nog wel zou moeten rijden, alhoewel
het alleen kleine stukjes naar de winkel waren. Wij hadden verwacht dat ze niet
door de keuring zou komen. Voor de medische keuring moest een formulier worden
ingevuld waarbij alleen met ja of nee kon worden geantwoord. Ik heb het voor
mijn moeder ingevuld en bij de vraag of er sprake was geweest van hersenziektes
(of een vraag van dergelijke strekking) heb ik 'ja' ingevuld. Tot onze grote
verbazing werd moeder zonder problemen en zonder rijvaardigheidstest
goedgekeurd. Gelukkig hebben wij haar ervan kunnen overtuigen niet meer te
rijden. Maar het kennelijke gemak waarmee er toch een goedkeuring werd
verstrekt, heeft ons wel verbaasd.

Ellen van Dijk, Barneveld.

CBR mag hem nooit brommobiel aanraden

'Opa Ab raakt rijbwijs kwijt' (AD 10-6). Zo te lezen is het afnemem van dat
rijbewijs terecht. Maar hoe kan iemand van het CBR dan de aanbeveling doen om
maar in een brommobiel te gaan rijden? De CBR-man zegt letterlijk: 'Meneer
Strating, u mist het overzicht. De bochten rijdt u te strak. Drempels passeert u
te hard.' Dat doet die oude man straks toch ook in zijn brommobiel? Ook dan
rijdt hij op de openbare weg en mist hij het overzicht. Met 45 kilometer per uur
in de bebouwde kom is een bocht ook gevaarlijk.

Sibilla Last, Capelle aan den IJssel.

Als 't gas blijft hangen, trap je de koppeling in

Waarom heeft de bestuurder van de monstertruck in Haaksbergen, toen hij merkte
dat het gas bleef hangen, niet de koppeling ingetrapt? Dan kan de motor brullen
wat hij wil, maar de wagen gaat niet harder. Vervolgens had hij gewoon kunnen
remmen waardoor de gevolgen wellicht veel minder ingrijpend zouden zijn geweest.


N.J.M. van der Salm, Voorschoten.

Ontwikkelingshulp liever hier uitgeven

Europa wordt overspoeld met mensen uit landen waar we tientallen jaren
ontwikkelingshulp naartoe hebben gestuurd. Stop die hulp, want die mensen komen
toch wel deze kant op. Spendeer dat geld liever hier, dan heeft de middenstand
er ook nog wat aan. Er is in al die jaren niks verbeterd in de landen vanwaaruit
men vlucht. Op een paar schooltjes en een ziekenhuisje na.

Bert Zweerink, Soesterberg.

Stop de waanzin van de Nutrilon-brigade

Afgelopen dinsdagochtend liep ik nietsvermoedend met mijn boodschappenkarretje
richting de markt toen ik plotseling links en rechts werd ingehaald door de
Chinese Nutrilon-brigade. Als een stelletje idioten vlogen ze me voorbij op
fietsen met van die grote zijtassen van postbedrijf Sandd. Allemaal op weg om zo
veel mogelijk pakken Nutrilon te scoren. Toen ik stopte om te kijken of er nog
meer aankwamen, werd ik geramd door een van die lieden, waardoor er een wiel van
mijn boodschappenkarretje afbrak. Wie stopt deze waanzin? Moeders in Nederland
moeten stad en land aflopen om nog een pak Nutrilon op de kop te kunnen tikken.


M. Peeters, Ridderkerk.

Elke dag zó herkenbaar

Elke morgen dwing ik mijzelf eerst de rest van de krant te lezen alvorens ik de
strip Pukkels mag bekijken. Wat een herkenning! Een pluim voor de makers.

Yvonne van der Veldt, Uithoorn.




Bekijk de oorspronkelijke pagina: ,

LOAD-DATE: 11 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               51 of 92 DOCUMENTS



                              AD/Algemeen Dagblad

                              12 juni 2015 vrijdag

Aversie tegen deze molens is modegril

SECTION: Service; Blz. 28

LENGTH: 1107 woorden


'Ons land is te klein voor windmolens' (Brieven 11-6). Kan dat gezeur over
windmolens eens ophouden? Tegen die molens zijn is net zoiets als proberen de
tijd tegen te houden. Het is zonneklaar dat schone energie de toekomst heeft.
Mensen zeggen dat ze zo'n last hebben van de slagschaduw of van
horizonvervuiling. Wat een modewoorden.

Wim Weenink, Rozenburg.

Investeringen zijn weggegooid geld

In het artikel over de weerstand tegen windmolens (AD 10-6) staat dat Nederland
in 2020 zo'n 6000

MW/hr met 1500 windmolens wil opwekken. Dit betekent dat elke molen 4 MW/hr moet
opwekken. Het is echter bewezen dat deze molens in het gunstigste geval slechts
1 MW/hr kunnen opwekken. Dat houdt in dat er geen 1500 maar 6000 molens nodig
zijn. Ervan uitgaand dat ongeveer 20 procent van dit aantal in onderhoud is,
zullen er in de praktijk meer dan 7000 molens nodig zijn om het gewenste
vermogen op te wekken. En dan hebben we het over slechts 14 procent van het
dagelijks benodigde vermogen. Ook is het een gotspe dat de leveranciers van
zogenaamde groene energie windmolens die slechts enkele jaren hebben gedraaid
afbreken en daar nieuwe voor terugzetten, enkel en alleen omdat ze dan weer
subsidie voor deze nieuwe exemplaren ontvangen. Of je nu 12 miljard euro aan de
Grieken geeft of 20 miljard in windmolens steekt: in beide gevallen blijft het
weggegooid geld.

Karel van der Hoek, Maassluis.

Kijk naar de Belg, daar draait het om de gasten

'Waar moeten we naar kijken nu Mart Smeets geen Avondetappe presenteert tijdens
de komende Tour' (AD 11-6). Ik zou zeggen: kijk naar België 1 waar Karl van
Nieuwkerke rond 21.30 uur het praatprogramma Vive le Velo presenteert. Een
programma dat draait om de gasten en niet om de presentator. Als je dit eenmaal
hebt gezien, dan weet je wat je al die jaren dat je naar de Avondetappe keek
hebt gemist.

H. Koomen, Wervershoof.

Ondertitel alles wat Nederlandstalig is

Wat een verontrustend artikel over de vele ouderen die gehoorgestoord zijn (AD
10-6). Je zult het maar hebben. En het zijn er ook zo veel, ruim 1,5 miljoen
mensen hebben er last van. Verschrikkelijk als je van elke uitgesproken zin maar
zes woorden verstaat. Al deze mensen kunnen dus ook geen Nederlandse
televisieprogramma's volgen. Hier ligt een taak voor de overheid om omroepen
voortaan te verplichten om alle Nederlandstalige tv-uitzendingen te
ondertitelen. Dan kunnen ook slechthorenden weer genieten van hun televisie. Die
verplichting zou trouwens ook voor de commerciële zenders moeten gelden.
Gelukkig gebeurt dit bij sommige van deze zenders al, zij het slechts
mondjesmaat.

J.C. Hoek, Rotterdam.

Boef met buitenlandse pas het land uitzetten

'Liquidaties: wij zijn er klaar mee' (Brieven 11-6). Ik ben het helemaal eens
met briefschrijver Beijer-Korzelius uit Dordrecht. Politiek en politie, word nou
eens wakker! Stop met het aanpakken van onnozele zaken en pak de echte
criminelen, van wie het grootste deel van buitenlandse afkomst is, eens hard
aan. Zet ze het land uit. Dan wordt Nederland wellicht weer een beetje leuker en
veiliger. Niet alléén de politiek is het zat, voor de 'gewone' burger geldt dat
al jaren.

J. Regoord, Capelle aan den IJssel.

Mijn demente moeder kon zo weer de weg op

'Opa Ab raakt zijn rijbewijs kwijt' (AD 10-6). Heel vervelend dat ouderen hun
rijbewijs kwijt kunnen raken bij een keuring. Het voelt als het inleveren van
een stukje vrijheid. Aan de andere kant: bij mijn moeder is in 2011 vasculaire
dementie vastgesteld en haar rijbewijs was nog tot januari 2013 geldig. Wij
kinderen hadden onze twijfels of mijn moeder nog wel zou moeten rijden, alhoewel
het alleen kleine stukjes naar de winkel waren. Wij hadden verwacht dat ze niet
door de keuring zou komen. Voor de medische keuring moest een formulier worden
ingevuld waarbij alleen met ja of nee kon worden geantwoord. Ik heb het voor
mijn moeder ingevuld en bij de vraag of er sprake was geweest van hersenziektes
(of een vraag van dergelijke strekking) heb ik 'ja' ingevuld. Tot onze grote
verbazing werd moeder zonder problemen en zonder rijvaardigheidstest
goedgekeurd. Gelukkig hebben wij haar ervan kunnen overtuigen niet meer te
rijden. Maar het kennelijke gemak waarmee er toch een goedkeuring werd
verstrekt, heeft ons wel verbaasd.

Ellen van Dijk, Barneveld.

CBR mag hem nooit brommobiel aanraden

'Opa Ab raakt rijbwijs kwijt' (AD 10-6). Zo te lezen is het afnemem van dat
rijbewijs terecht. Maar hoe kan iemand van het CBR dan de aanbeveling doen om
maar in een brommobiel te gaan rijden? De CBR-man zegt letterlijk: 'Meneer
Strating, u mist het overzicht. De bochten rijdt u te strak. Drempels passeert u
te hard.' Dat doet die oude man straks toch ook in zijn brommobiel? Ook dan
rijdt hij op de openbare weg en mist hij het overzicht. Met 45 kilometer per uur
in de bebouwde kom is een bocht ook gevaarlijk.

Sibilla Last, Capelle aan den IJssel.

Als 't gas blijft hangen, trap je de koppeling in

Waarom heeft de bestuurder van de monstertruck in Haaksbergen, toen hij merkte
dat het gas bleef hangen, niet de koppeling ingetrapt? Dan kan de motor brullen
wat hij wil, maar de wagen gaat niet harder. Vervolgens had hij gewoon kunnen
remmen waardoor de gevolgen wellicht veel minder ingrijpend zouden zijn geweest.


N.J.M. van der Salm, Voorschoten.

Ontwikkelingshulp liever hier uitgeven

Europa wordt overspoeld met mensen uit landen waar we tientallen jaren
ontwikkelingshulp naartoe hebben gestuurd. Stop die hulp, want die mensen komen
toch wel deze kant op. Spendeer dat geld liever hier, dan heeft de middenstand
er ook nog wat aan. Er is in al die jaren niks verbeterd in de landen vanwaaruit
men vlucht. Op een paar schooltjes en een ziekenhuisje na.

Bert Zweerink, Soesterberg.

Stop de waanzin van de Nutrilon-brigade

Afgelopen dinsdagochtend liep ik nietsvermoedend met mijn boodschappenkarretje
richting de markt toen ik plotseling links en rechts werd ingehaald door de
Chinese Nutrilon-brigade. Als een stelletje idioten vlogen ze me voorbij op
fietsen met van die grote zijtassen van postbedrijf Sandd. Allemaal op weg om zo
veel mogelijk pakken Nutrilon te scoren. Toen ik stopte om te kijken of er nog
meer aankwamen, werd ik geramd door een van die lieden, waardoor er een wiel van
mijn boodschappenkarretje afbrak. Wie stopt deze waanzin? Moeders in Nederland
moeten stad en land aflopen om nog een pak Nutrilon op de kop te kunnen tikken.


M. Peeters, Ridderkerk.

Elke dag zó herkenbaar

Elke morgen dwing ik mijzelf eerst de rest van de krant te lezen alvorens ik de
strip Pukkels mag bekijken. Wat een herkenning! Een pluim voor de makers.

Yvonne van der Veldt, Uithoorn.




Bekijk de oorspronkelijke pagina:

LOAD-DATE: 12 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               52 of 92 DOCUMENTS



                              AD/Algemeen Dagblad

                              6 juni 2015 zaterdag

Mail

SECTION: Service

LENGTH: 1001 woorden


Goed gezegd, Thijs

'In Nederland had het nog 100 jaar geduurd voor de beerput van de FIFA was
opengetrokken (AD 5-6). Wat een supercolumn van Thijs Zonneveld. Een 100
procent-voltreffer.
Bert Bosman, Emmen.

Ouders moeten partij kiezen voor leerkracht

'Jurist druk met schoolruzies' (AD 5-6). Ouders van leerlingen roepen vaak de
hulp van advocaten in om geschillen tussen hen en de school te beslechten. Ik ga
even terug naar de tijd dat ik op de lagere school zat. Als ik de klas was
uitgestuurd, of mogelijk zelfs een klap had gehad van de leraar, kon ik er van
mijn vader nog een bijkrijgen. Dat gold later ook op de middelbare school.
Ouders namen de school in bescherming, zoals het ook nu zou moeten zijn. Als een
leerling straf verdient, zal dat op gepaste wijze moeten gebeuren.
Jan H. Dammes, Bleiswijk.

VVD-leden geven fraai voorbeeld van 'dikke ik'

Misschien kunnen de VVD-Statenleden die liever niet tweede klas in de trein
reizen, zoals de AD-site deze week meldde, bij NS een eigen, luxueus ingerichte
coupé huren. Er zijn vast wel financieel krachtige VVD-leden te vinden die dit
kunnen financieren. Tijdens de reis kunnen de leden dan gezellig onder elkaar
genieten van een hapje en een drankje. Bovendien behoeven zij zich niet te
begeven onder het gewone volk. Dat deze VVD-leden aangeven niet tweede klas te
willen reizen, is een typisch voorbeeld van de 'dikke-ik' waar VVD-premier Rutte
het onlangs over had.
D. van Donk, Lekkerkerk.

Iemand als Jorritsma moet toch beter weten

'Jorritsma: 'Mongool' als koosnaampje' (AD 4-6). Hoe bestaat het dat een
burgermeester van een grote stad als Almere het heeft over mongolen. Jorritsma
moet toch weten dat het een scheldnaam is? Ze zou er goed aan doen om eens beter
te kijken naar de mensen die in haar favoriete restaurant Tante Truus werken.
Deze mensen met downsyndroom doen dat heel graag, ze kunnen het ook. Wij hebben
een kleindochter van 15 met downsyndroom die de basisschool goed heeft
doorlopen. Ze volgt nu speciaal onderwijs om in de toekomst in de maatschappij
te gaan werken, ook al is het met een beperking. Dit heerlijke en vrolijke kind
weet heel goed wat ze wil en komt prima voor haar mening uit. Ze is echt niet
gek! Wij zijn boos op Jorritsma. Ze moet zich schamen.
A. Middeldorp, Wateringen.

Jorritsma: zo dom en toch naar Eerste Kamer

Annemarie Jorritsma, burgemeester van Almere - een van de grootste gemeenten van
Nederland - begrijpt er niets van als zij een restaurant promoot (AD 3-6). Ik
vind dat burgemeesters niet één bepaalde ondernemer of onderneming in hun stad
behoren te promoten. En dan verklaart ze ook nog dat je in het bewuste
restaurant er een mongool gratis bijkrijgt. Een slechtere uitlating kan een
burgemeester nauwelijks maken. Niet beledigend, maar minachtend en kwetsend voor
hen die het syndroom van Down hebben en voor hun naasten. Zij gebruikte de term
mongool als koosnaam, zei Jorritsma later. Een koosnaam is voor gebruik in de
privésfeer. Het is slap om je fout zo te willen wegpoetsen. Excuses komen er
niet, maar Jorritsma betreurt het wel dat sommigen haar uitlating als een
belediging ervaren. Zo draai je je eigen fout om tot het probleem van anderen.
Schande. Hoe dom mag een burgemeester zijn? En dan te bedenken dat zij binnen
afzienbare tijd lid van de Eerste Kamer zal zijn.
Ad Ewoldt, Barendrecht.

Dáárom Almere mijden

De belangrijkste reden om niet in Almere te gaan wonen? Je krijgt Annemarie
Jorritsma er gratis bij.
Job van Amerongen, Amsterdam.

Oneerlijke concurrentie voor andere restaurants

Burgemeester Jorritsma promoot een restaurant waar mensen met downsyndroom
werken (AD 3-6). Ik ben een paar keer in zo'n zaak geweest. Fijn voor de
werknemers, want zo te zien hebben ze plezier in hun werk. Maar het financiële
plaatje klopt niet. Zeker als je dat afzet tegen werknemers en eigenaren van
'gewone' restaurants. Mensen met een verstandelijke handicap krijgen
bezigheidstherapie in een voor hen aangepast restaurant. Daar betalen we
allemaal aan mee. De enige die echt voordeel hebben zijn deze
restauranteigenaren.

Friedy Vermulst.

Kind van 5 op spitzen,

dat lijkt me vreemd

Wat heerlijk voor de 11-jarige Ellyne Knol dat ze is aangenomen bij het Royal
Ballet en dat we mogen verwachten dat ze prima ballerina wordt (AD 2-6). Daar ik
zelf ook een ballet-vakopleiding heb gehad, weet ik maar al te goed dat Ellyne
een oprechte passie voor het vak moet hebben. Gelukkig heeft ze die, want zonder
passie bereikt men nooit de top. Maar dat zij op 5-jarige leeftijd al op spitzen
stond, dat kan niet waar zijn. Aangezien de voeten dan nog niet voldoende
gegroeid zijn om het lichaam op zo'n klein oppervlak te dragen, beginnen de
meeste meisjes pas tussen de 10 en 12 jaar met spitzen. Als men daar eerder mee
begint, bederft men de voeten. Ik wens Ellyne toch heel veel succes.

R.W. Donkersloot-van der Werf, Vlaardingen.

Zijlstra, pak eerst eigen wachtgeldregeling aan

Volgens VVD-fractievoorzitter Zijlstra moeten werkgevers verlost worden van de
'ballast' van vast personeel (AD 1-6). Flexibele contracten moeten de norm
worden. Ik wil graag verlost worden van de riante wachtgeldregelingen voor
Kamerleden.

A. Eleveld, Rotterdam.

Politiek kan ook wel flexwerkers gebruiken

Halbe Zijlstra (VVD) wil dat bedrijven meer zzp'ers in dienst nemen (AD 1-6).
Daardoor kunnen deze werknemers ook weer gemakkelijk worden ontslagen. Maar wat
kost een wethouder met een wachtgeldregeling de belastingbetaler? En wat te
denken van al die oud-topmannen in de zorg met hun oprotpremies? Het wordt tijd
dat iedereen zzp'er wordt, ook in de politiek.

Gerrit Toren, Drunen.

Er zijn ergere dingen

Breda is ontroostbaar na 'zwarte zondag' (AD 1-6). Wat een reacties op de
degradatie van NAC. Best wel sneu voor ze, maar ja, dan hadden ze beter hun best
moeten doen. Kreten als 'in diepe rouw gedompeld', 'het verdriet van NAC', 'club
huilt dikke tranen': onbegrijpelijk. Over de top. Moet ik uitleggen welke zaken
echt erg zijn?

Sjanie Gangelhof.




Bekijk de oorspronkelijke pagina: ,

LOAD-DATE: 5 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               53 of 92 DOCUMENTS



                              AD/Algemeen Dagblad

                              3 juni 2015 woensdag

Pestkoppen

SECTION: Service; Blz. 25

LENGTH: 44 woorden


'1 op de 4 collega's gepest' (AD 1-6). Op de werkvloer van de Eerste en Tweede
Kamer lopen 225 pestkoppen rond die het voorzien hebben op het gewone volk en in
het bijzonder op de ouderen en de gezondheidszorg.

Wim den Boer, Zwijndrecht.




Bekijk de oorspronkelijke pagina:

LOAD-DATE: 2 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               54 of 92 DOCUMENTS



                              AD/Algemeen Dagblad

                              1 juni 2015 maandag

Potverdorie, montere Mark Rutte

BYLINE: JERRY GOOSSENS

SECTION: Nieuws; Blz. 13

LENGTH: 515 woorden


COLUMN


Als meneer Edgar en meneer Jos op het kantoor van Debiteuren/Crediteuren de
inhoud van hun door moeder de vrouw gevulde broodtrommel in de prullenmand
lieten verdwijnen, riepen ze steevast opgewekt: 'Toedeledoki!' Sindsdien is het
een gevleugelde uitdrukking. Vooral bij echte kantoorpikken. Het leven dat de
kunst imiteert.



Zou Montere Mark Rutte het soort man zijn dat collega's 's ochtends bij de
koffieautomaat verwelkomt met een quasi-ironisch 'goedesmorgens deze morgen'? En
zou Lodewijk Asscher dan een Jiskefetiaans antwoord klaar hebben ('Ik stond
daarnet op de tramhalte...') of gegeneerd glimlachen?

Je weet het niet. Vast staat in elk geval dat Rutte de eerste premier ter wereld
is die in een openbare toespraak het woord 'toedeledoki' in de mond heeft
genomen. Meneer Edgar -een trouw AD-lezer- zou met een welgemeend 'Sjezus!' op
Ruttes woordkeus hebben gereageerd. Maar nóg opmerkelijker was de context waarin
de premier het zei. Tijdens een VVD-congres in Arnhem trok hij van leer tegen de
'dikke bonussen' die bankiers en bestuurders van publieke instellingen zich
toe-eigenen. ,,Ik erger me er kapot aan,'' aldus Rutte, ,,als ze dan zeggen dat
het nodig is omdat ze in het buitenland zoveel geld zullen verdienen, dan denk
ik: ga dan! Toedeledoki!''

Potverdorie, meneer Mark! Extra sterke koffie gedronken, vanochtend?

In Ruttes ironische verwensing klonk een echo door van Ahmed Aboutalebs
hartenkreet na de aanslag op Charlie Hebdo. ,,Rot toch lekker op!'' is zijn
inmiddels befaamde boodschap voor types die zich niet met westerse waarden als
vrijheid van meningsuiting konden verenigen. Dat kwam de Rotterdamse
burgemeester op kritiek uit voornamelijk allochtone hoek te staan. Maar
Aboutaleb kreeg vooral ook veel bijval: eindelijk een bestuurder die zonder meel
in de muil durfde te zeggen waar het op stond. Met Aboutaleb als lijsttrekker
zou het aantal gepeilde zetels voor de PvdA makkelijk verdubbelen tot, ehm...
18.

Ook het sentiment van meneer Mark wordt in brede kring gedeeld. Veel gewone
burgers zullen het met hem eens zijn dat de samenleving wordt ondermijnd door
'Grote Dikke Ikken', zoals de premier het formuleerde -en waarmee hij de indruk
wekte niet alleen naar Jiskefet te kijken, maar ook naar geanimeerde
kinderfilms. Alleen zitten de minions van het bankwezen allemaal bij de VVD en
is het aan uitgesproken liberaal beleid te danken dat bankiers ongehinderd door
enige serieuze overheidscontrole de gekrijtstreepte zakken konden vullen. Gerrit
Zalm oefent voor de spiegel nu al op de lange neus die hij naar politiek en
belastingbetaler zal trekken zodra na de beursgang van ABN-AMRO de salariëring
alsnog 'marktconform' wordt gemaakt.

Meneer Mark is een van de weinige Nederlanders die de Grote Dikke Ikken
daadwerkelijk aan kan pakken. In plaats daarvan opteert hij voor dezelfde
gratuite verontwaardiging waarop machteloze burgers zijn aangewezen. En wat doen
we met loze woorden. Inderdaad, die gooien we in de prullenbak.

Allemaal: 'Toedeledoki!'

De eerste premier die het woord toedeledoki in de mond neemt




Bekijk de oorspronkelijke pagina:

LOAD-DATE: 31 May 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               55 of 92 DOCUMENTS



                              AD/Algemeen Dagblad

                              1 juni 2015 maandag

Potverdorie, montere Mark Rutte

BYLINE: JERRY GOOSSENS

SECTION: Nieuws; Blz. 13

LENGTH: 516 woorden


COLUMN


Als meneer Edgar en meneer Jos op het kantoor van Debiteuren/Crediteuren de
inhoud van hun door moeder de vrouw gevulde broodtrommel in de prullenmand
lieten verdwijnen, riepen ze steevast opgewekt: 'Toedeledoki!' Sindsdien is het
een gevleugelde uitdrukking. Vooral bij echte kantoorpikken. Het leven dat de
kunst imiteert.



Zou Montere Mark Rutte het soort man zijn dat collega's 's ochtends bij de
koffieautomaat verwelkomt met een quasi-ironisch 'goedesmorgens deze morgen'? En
zou Lodewijk Asscher dan een Jiskefetiaans antwoord klaar hebben ('Ik stond
daarnet op de tramhalte...') of gegeneerd glimlachen?

Je weet het niet. Vast staat in elk geval dat Rutte de eerste premier ter wereld
is die in een openbare toespraak het woord 'toedeledoki' in de mond heeft
genomen. Meneer Edgar - een trouw AD-lezer - zou met een welgemeend 'Sjezus!' op
Ruttes woordkeus hebben gereageerd. Maar nóg opmerkelijker was de context waarin
de premier het zei. Tijdens een VVD-congres in Arnhem trok hij van leer tegen de
'dikke bonussen' die bankiers en bestuurders van publieke instellingen zich
toe-eigenen. ,,Ik erger me er kapot aan,'' aldus Rutte, ,,als ze dan zeggen dat
het nodig is omdat ze in het buitenland zo veel geld zullen verdienen, dan denk
ik: ga dan! Toedeledoki!''

Potverdorie, meneer Mark! Extra sterke koffie gedronken, vanochtend?

In Ruttes ironische verwensing klonk een echo door van Ahmed Aboutalebs
hartenkreet na de aanslag op Charlie Hebdo. ,,Rot toch lekker op!'' is zijn
inmiddels befaamde boodschap voor types die zich niet met westerse waarden als
vrijheid van meningsuiting konden verenigen. Dat kwam de Rotterdamse
burgemeester op kritiek uit voornamelijk allochtone hoek te staan. Maar
Aboutaleb kreeg vooral ook veel bijval: eindelijk een bestuurder die zonder meel
in de muil durfde te zeggen waar het op stond. Met Aboutaleb als lijsttrekker
zou het aantal gepeilde zetels voor de PvdA makkelijk verdubbelen tot, ehm...
18.

Ook het sentiment van meneer Mark wordt in brede kring gedeeld. Veel gewone
burgers zullen het met hem eens zijn dat de samenleving wordt ondermijnd door
'Grote Dikke Ikken', zoals de premier het formuleerde - en waarmee hij de indruk
wekte niet alleen naar Jiskefet te kijken, maar ook naar geanimeerde
kinderfilms. Alleen zitten de minions van het bankwezen allemaal bij de VVD en
is het aan uitgesproken liberaal beleid te danken dat bankiers ongehinderd door
enige serieuze overheidscontrole de gekrijtstreepte zakken konden vullen. Gerrit
Zalm oefent voor de spiegel nu al op de lange neus die hij naar politiek en
belastingbetaler zal trekken zodra na de beursgang van ABN-AMRO de salariëring
alsnog 'marktconform' wordt gemaakt.

Meneer Mark is een van de weinige Nederlanders die de Grote Dikke Ikken
daadwerkelijk aan kan pakken. In plaats daarvan opteert hij voor dezelfde
gratuite verontwaardiging waarop machteloze burgers zijn aangewezen. En wat doen
we met loze woorden? Inderdaad, die gooien we in de prullenbak.

Allemaal: 'Toedeledoki!'

De eerste premier die het woord toedeledoki in de mond neemt




Bekijk de oorspronkelijke pagina:

LOAD-DATE: 1 June 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               56 of 92 DOCUMENTS



                              AD/Algemeen Dagblad

                              30 mei 2015 zaterdag

Rutte boos op het 'Grote Dikke Ik'

BYLINE: DEBORAH JONGEJAN

SECTION: Nieuws; Blz. 10

LENGTH: 468 woorden


Bankiers, bestuurders, werklozen en ouders krijgen ervan langs

Mark Rutte keert zich tegen hufterigheid en egoïsme. Hij wil een samenleving
waarin iedereen zich fat-soenlijk gedraagt. Een opmerkelijk pleidooi van de
liberale premier, die doorgaans wars is van morele oproepen.



Je verwacht het niet op een congres van de VVD: dat nu juist grootverdieners het
moeten ontgelden in de toespraak van partijleider Mark Rutte. Hij haalt hard uit
naar de bonuscultuur bij bestuurders van woningcorporaties en banken, die met
geld van de overheid worden gesteund.

,,Ik erger me kapot aan bankiers die zeggen dat bonussen nodig zijn, omdat ze in
het buitenland zo veel meer kunnen verdienen. Dan denk ik: 'toedeledoki. Ga
dan!'. Ik zie het nooit gebeuren,'' zegt Rutte. Het kan niet anders dan een
sneer zijn naar zijn partijgenoot Gerrit Zalm. Deze topman van ABN Amro
verhoogde de salarissen bij de staatsbank tot grote onvrede van de politiek.

Maar de kritiek gaat verder. Rutte stoort zich 'aan mensen die geloven in het
Grote Dikke Ik'. Hij wil dat 'de waarden van hardwerkende Nederlanders' centraal
staan. Dat betekent volgens hem: ,,Zorgen voor jezelf en geven om een ander.
Gedraag je zoals je zou willen dat een ander zich gedraagt. Niemand is meer
gelijk dan de ander en als het niet goed gaat, roei je harder.''

Hij hekelt ouders die het oordeel van leraren in twijfel trekken en werklozen
die na hun ontslag al 'meteen met het adres van het UWV in hun handen staan'.
,,Vraag geen uitkering aan, maar zorg eerst dat je aan de slag komt.''

Het pleidooi doet denken aan zijn voorganger Jan Peter Balkenende, die van
normen en waarden een speerpunt maakte. Omdat liberalen niet van betutteling
houden, haastte Rutte zich te zeggen dat de waarden die hij bepleit 'niet naar
spruitjes ruiken, maar naar vrijheid'.

Ruttes kritiek op hufterigheid en egoïsme kan niet los worden gezien van de
verkiezingscampagne van 2 maanden geleden, waarin de VVD werd geplaagd door
pijnlijke affaires rond Kamerlid Mark Verheijen en een gemeenteraadslid uit
Stichtse Vecht. ,,We hebben in de campagne geworsteld met integriteit,'' erkende
Rutte. ,,Als grootste partij moeten we de standaard zetten op het gebied van
integriteit.''

Een andere hoofdrolspeler van een pijnlijke affaire kreeg overigens een warm
afscheid: oud-minister Ivo Opstelten. Rutte prees hem omdat hij een week na zijn
aftreden (vanwege het onjuist informeren van de Kamer over de omstreden deal met
drugscrimineel Cees H.) alweer in een VVD-jasje campagne stond te voeren. De
oud-minister en -partijvoorzitter kreeg als verrassing een optreden van Loes
Luca. De Rotterdamse comédienne ging spontaan op schoot zitten bij een breed
lachende Opstelten.

Ik erger me kapot aan bankiers die zeggen dat bonussen nodig zijn (-Mark Rutte)




Bekijk de oorspronkelijke pagina:

LOAD-DATE: 29 May 2015

LANGUAGE: DUTCH; NEDERLANDS

GRAPHIC: Comédienne Loes Luca gaat spontaan bij Ivo Opstelten, die gisteren werd
benoemd tot erelid van de VVD, op schoot zitten.
FOTO MARTIJN BEEKMAN

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               57 of 92 DOCUMENTS



                              AD/Algemeen Dagblad

                              23 mei 2015 zaterdag

Burger betaalt gelag van avontuur met ABN Amro

BYLINE: SANDER VAN MERSBERGEN

SECTION: Nieuws; Blz. 11

LENGTH: 607 woorden


Top en banken profiteren

Nu de beursgang aanstaande is, kan de balans van het avontuur ABN Amro worden
opgemaakt. De wrange conclusie: de bankiers worden er beter van, de burgers
betalen het gelag.

Winnaar 1

De top

Na de enorme commotie over hun salarisverhoging, 2 maanden terug, zal de top van
ABN Amro gedoe over hun beloning kunnen missen als kiespijn. Al te riante
douceurtjes bij een beursgang: het lijkt op voorhand geen goed idee.
Bestuursvoorzitter Gerrit Zalm liet 5 jaar geleden al weten een eventuele bonus
bij een beursgang aan 'zijn favoriete goede doel' te schenken: de Staat. Ook de
andere bestuursleden krijgen geen bonus bij een beursgang, verzekert het
bedrijf.

Toch hebben de topmannen op de lange termijn baat bij privatisering. De Staat
heeft dan niets meer te zeggen over hun salaris. Wat dat voor effect kan hebben,
zien we bij de collega's van ING. Nadat de laatste euro staatssteun in oktober
2014 werd afbetaald, ging het salaris aan de top meteen omhoog. Topman Ralph
Hamers ging met zijn vaste beloning van 1,27 miljoen naar 1,63 miljoen. Ook bij
verzekeraar NN ging het salaris van de topman na de beursgang direct de lucht
in. Het standaard argument: we opereren in een internationale omgeving, en in
het buitenland zijn dit soort salarissen heel normaal.

Winnaar 2

Zakenbanken

Een bedrijf gaat niet vanzelf naar de beurs: dat gebeurt altijd onder
begeleiding van een of meerdere internationale zakenbank(en). Voor de beursgang
van ABN Amro meldden zich 29 kandidaten bij de Staat, waarvan er 26 de eerste
schifting overleefden. Het gaat om banken als Barclays, Deutsche Bank, Goldman
Sachs, J.P. Morgan, Merrill Lynch en Morgan Stanley, maar ook de grote
Nederlandse banken dingen mee.

Doorgaans bedraagt de vergoeding voor deze schakels in de keten 1,5 tot 2
procent van opbrengst van de beursgang. Bij een geschatte opbrengst van 15
miljard is dat 225 tot 300 miljoen euro.

Het kabinet koerst er wel op om de kosten van de beursgang wat te temperen. Het
percentage zou 0,9 tot 1,3 procent moeten worden, nog altijd 135 tot 195
miljoen.

Verliezer 1

De belastingbetaler

15 miljard euro is veel geld, maar wel een stuk minder dan wat de overheid in
het verleden in de bank heeft gestopt. Op het dieptepunt van de crisis, in 2008,
nationaliseerde de staat ABN Amro voor 16,8 miljard euro. Daar kwam later nog 5
miljard bij.

Rekening voor de belastingbetaler: ongeveer 7 miljard euro. Per werkende
Nederlander is dat meer dan 600 euro. Als de bank destijds niet was gered, was
de schade vermoedelijk veel groter geweest, omdat de financiële sector dan
onherstelbaar was geraakt. Een geluk bij een ongeluk, heet dat.

Als de gewone burger nu wil profiteren van het feit dat het weer goed gaat met
de bank, moet die nog een keer de beurs trekken. Dit keer voor de aankoop van
een aandeel.

Verliezer 2

Het personeel

Om van de beursgang van ABN Amro een succes te maken, moest het bedrijf
winstgevend zijn. Nou, dat is gelukt. De laatste 2 jaar bleef er onder aan de
streep meer dan 1 miljard euro over.

Dat ging niet vanzelf. Onder meer het personeel moest ervoor bloeden. Duizenden
mensen verloren de afgelopen jaren hun baan, om de benodigde kostenbesparingen
te realiseren. In de vorig jaar afgesloten cao is ook afgesproken dat het
personeel de komende 2 jaar op de nullijn zit en dat de pensioenregeling
soberder wordt.

Het personeel is in beginsel echter niet negatief over de beursgang.

In een brief schrijft de Raad van Medewerkers (de voormalige ondernemingsraad)
dat de bank 'uit staatshanden moet geraken'. Zo snel mogelijk, als dat kan. Een
bank is uiteindelijk toch een bedrijf.




Bekijk de oorspronkelijke pagina:

LOAD-DATE: 23 May 2015

LANGUAGE: DUTCH; NEDERLANDS

GRAPHIC: Bestuursvoorzitter Gerrit Zalm ziet de beursgang wel zitten.
FOTO MARCO OKHUIZEN

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               58 of 92 DOCUMENTS



                              AD/Algemeen Dagblad

                             21 mei 2015 donderdag

Gulle miljonair richt vaker goed doel op

BYLINE: HANNEKE VAN HOUWELINGEN

SECTION: Nieuws; Blz. 19

LENGTH: 532 woorden


Rijkaards: dit schept ook betere band met de kinderen

Miljonairs in Nederland zijn guller geworden. Bijna een kwart van de superrijken
wil na overlijden een groot deel van zijn geld aan goede doelen nalaten. Een
jaar eerder was dit nog 12 procent.

Vooral de multi-miljonairs (vanaf 5 miljoen) zijn goedgeefs. Wilde eerder 20
procent van hen geld nalaten aan een goed doel, nu is dat 59 procent. Ook het
aantal rijken dat bij leven donaties doet is gestegen, van 13 naar 19 procent.
Dit blijkt uit het Dutch Wealth Report 2015, een miljonairsonderzoek van Van
Lanschot Bankiers, het Centraal Bureau voor de Statistiek (CBS) en
onderzoeksbureau GFK.

Nederland telt 98.000 huishoudens met een vermogen van 1 miljoen euro of meer,
de eigen woning en de hypotheek niet meegerekend. Dat zijn er 6000 meer dan een
jaar eerder. De gemiddelde Nederlandse miljonair voldoet aan het klassieke
beeld. Het is een autochtone man van 60 jaar, hoogopgeleid, gehuwd en wonend
buiten de stad. Hij bezit gemiddeld 2,9 miljoen euro en heeft drie keer zoveel
te besteden als 'het gewone volk'.

Voorspelbaar

Ook qua woonkeuze zijn ze voorspelbaar, die miljonairs. De meesten wonen in
Amsterdam (5000), Breda (1100) en het Westland (1100), maar de
miljonairsdichtheid is het hoogst in villadorpen als Laren, Bloemendaal en
Blaricum.

In 2013 reed de Nederlandse rijkaard nog in een BMW, stemde VVD en had een
iPhone aan zijn oor, maar dat werd dit keer niet onderzocht door Van Lanschot.
De nalatenschap wel, en die gaat niet alleen naar de kinderen. Een groot deel
van het geld gaat naar het goede doel. Volgens onderzoekers van de Maastricht
University geven miljonairs hun fortuin het liefst aan organisaties die zich
richten op gezondheidszorg en natuurbescherming. Gemiddeld schenkt de 'upper
class' jaarlijks 11.089 euro aan goede doelen, zo bleek uit onderzoek in 2014
onder 700 miljonairs.

Maar miljonairs óf hun familie storten niet zomaar hun geld. Ze willen zeker
weten of het goed terechtkomt. Daarom zetten ze steeds vaker zelf een
goededoelenstichting op, aldus Van Lanschot. Het heeft een bijkomstig voordeel:
een betere band met de kinderen. Door hun kroost aan het roer te zetten van zo'n
goed doel leren zij met vermogen om te gaan, hoe te investeren en een
maatschappelijk rendement te genereren. Een leerschool dus. Bovendien schept het
een band met je kind, redeneren de miljonairs, waardoor de emotionele waarde van
hun vermogen groter wordt.

Voorzichtig

Verder blijkt uit het rapport dat Nederlandse miljonairs weer even rijk zijn als
vóór de crisis van 2008. Dat komt mede door de verbeterde stemming op de
financiële markten, aldus Van Lanschot. Daardoor zijn belegde vermogens in het
afgelopen jaar over het algemeen gegroeid. Maar meer geld betekent niet
automatisch dat de miljonairs voortdurend hun pinpas trekken. Ze zijn
voorzichtig in hun uitgaven, want ook miljonairs - zo menen zij - moeten op hun
centen letten in crisistijd. Op medelijden hoeven ze niet te rekenen. De
gemiddelde Nederlander is voorstander van een miljonairstax.

98.000

huishoudens bezitten minstens 1 miljoen euro aan vermogen.

6000

miljonairs zijn er het afgelopen jaar bijgekomen.




Bekijk de oorspronkelijke pagina:

LOAD-DATE: 20 May 2015

LANGUAGE: DUTCH; NEDERLANDS

GRAPHIC: THIJS UNGER

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               59 of 92 DOCUMENTS



                              AD/Algemeen Dagblad

                             18 april 2015 zaterdag

Mail

SECTION: Service

LENGTH: 947 woorden


FIETSPROFESSOR

Benieuwd of deze investering loont

'Radboud Universiteit huurt Amerikaanse fietsprofessor in' (AD 17-4). Komt die
man kennis brengen of halen? Een Amerikaan doet 3 jaar onderzoek naar onze
fietscultuur. Naast loon en huisvesting moeten er waarschijnlijk wat (business
class) vliegtickets afgerekend worden voor het pendelen tussen zijn woonplaats
in de VS en Nederland. De fietsprofessor verbaast zich erover dat de Nederlandse
fiets geëvolueerd is tot een comfortabel transportmiddel. Hij weet nu al dat
zijn thuisland de ogen zal uitkijken. Dat gebeurt zeker als ze horen dat een
Nederlandse universiteit, gesteund met de nodige belastingeuro's, hem jaren
heeft betaald om in 2017 een lezing te geven in Nijmegen. Gaan we deze
investering ooit terugverdienen?

Han van Vliet, Vinkeveen.

NEUSHOORNS

Dier staat wel degelijk op rand van uitsterven

Briefschrijver Wijnstekers zegt dat de zuidelijke witte neushoorn niet met
uitsterven wordt bedreigd. Er zijn namelijk nog 20.000 exemplaren (Brieven
17-4). Niets is minder waar. In 2007 werden er in Zuid-Afrika dertien neushoorns
gestroopt. 7 jaar later, in 2014, waren dat er 1215. Het punt is bereikt dat er
meer dieren sterven dan er geboren worden. Dag en nacht patrouilleren rangers en
militairen in het Krugerpark. Als ze dat niet zouden doen, dan sterven er nog
veel meer neushoorns.

G. Kabbedijk, Zuidland.

HAKENKRUIS

Plaats hele molen op Schiedams logo, klaar

De ophef over het nieuwe logo van Schiedam (AD RD 16-4) begrijp ik niet. Wie in
de afgebeelde molenwiek een hakenkruis ziet, is wel erg ver heen. Zet er dan een
hele molen op, probleem opgelost. Daar hoeft toch niet over vergaderd te worden?
Laat wethouders en raadsleden zich met belangrijker zaken bezighouden.

I. Hersbach, Schiedam.

WAPENWEDLOOP

Juist Poetin wakkert tegenstellingen aan

'VS en NAVO drijven Russen in defensief' (Brieven 16-4). Wat een onzin vertelt
briefschrijver P. 't Hoen. Hij kan beter naar Rusland emigreren. Dan kan hij aan
den lijve ondervinden hoe dictatoriaal het regime van Poetin is. Een andere
mening verkondigen is daar levensgevaarlijk, je loopt kans in een strafkamp te
worden gestopt. Hier kan een briefschrijver gelukkig wel ongestraft onzin
uitkramen. Juist Poetin is bezig met een wapenwedloop. Kijk maar naar de
Russische oorlogsschepen die voor de Europese kust patrouilleren. De Russische
president doet niets anders dan uitdagen. Zijn expansiedrift in Oekraïne is daar
een voorbeeld van.

H.P. Tits, Dordrecht.

HEMA

Iemand draait op voor al die leuke lage prijzen

De HEMA verlaagt de prijzen omdat klanten dat graag willen, meldt het AD. Dus
als de klant meent dat een product minder moet kosten, gebeurt dat ook. Het
midden- en kleinbedrijf heeft het moeilijk. Zo ook de HEMA. Dat vraagt om
originaliteit. Hoe houden we de klant te vriend? Maar welke leverancier of
producent betaalt hiervoor uiteindelijk de rekening? Dat gaat meestal ten koste
van de werknemers. We willen graag eerlijk betaald werk, geen kinderarbeid.
Volgens mij gaat de wens om voor een dubbeltje op de eerste rang te zitten niet
samen met eerlijk delen.

Dit Maarleveld, Kamerik.

KNUDDE OP VAKANTIE

Veel liever De Rechter

Kan de tekenaar van de strip Knudde niet voorgoed vrij nemen? Knudde is alleen
te begrijpen voor wie goed is ingevoerd in het sportgebeuren. De vervangende
strip De Rechter spreekt mij meer aan.

L. Baggerman, Spijkenisse.

FINANCIEEL LEED

Geef toe dat we op de verkeerde weg zijn

Met de invoering van de euro in 2002 werden ons gouden bergen beloofd. De
sterkste economie van de wereld zouden we worden met welvaart voor iedereen. Nu,
in 2015, horen we vanuit Den Haag en Brussel niets meer. Miljoenen mensen zitten
in de WW, landen gaan bankroet. Spaarders en pensioenfondsen worden gestraft. De
komende jaren worden er weer miljoenen gepensioneerden de dupe van het beleid
van de Europese Centrale Bank. Niemand voelt zich verantwoordelijk en men blijft
maar geloven in sprookjes die niet bestaan. Met z'n allen zijn we zwaar in de
boot genomen. Het trieste is dat we het gelaten over ons heen laten komen.
Wanneer durft iemand toe te geven dat we volledig op de verkeerde weg zijn? De
uitgaven lopen nog steeds uit de hand. Waanzinprojecten met windmolens, waar
allang van bekend is dat ze aan de zorg voor het milieu niets toevoegen, worden
gewoon doorgezet. Er komt zelfs meer geld voor beschikbaar. De gewone mens is op
weg naar de financiële ondergang, niemand komt voor hem op. Het blijft doodstil.
Hoelang nog?

Ad van Ekeren, Leerdam.

FINANCIEEL LEED II

Uitgeklede burgers zijn behoorlijk uitgebufferd

De Nederlandsche Bank wordt wakker en ziet eindelijk in dat het door de lage
rentestand voor pensioenfondsen steeds moeilijker wordt om goede rendementen te
behalen. De staat verplicht pensioenfondsen tot het aanhouden van een steeds
hogere buffer, net zoals ook de banken een hogere buffer moeten aanhouden. Dit
geldt ook voor ziektekostenverzekeraars en woningbouwverenigingen. De buffer van
laatstgenoemde instellingen is trouwens weer fors afgeroomd door diezelfde
staat. De belastingdienst rekent 4 procent winst op ons vermogen. Ook daar
worden dus buffers gecreëerd. Zo is er voor miljarden aan buffers opgebouwd die
allemaal uit de zak van de gewone burger komen. Banken verstrekken geen
kredieten en zijn derhalve zwaar medeschuldig aan het uitblijven van groei in
het midden- en kleinbedrijf. Jongeren krijgen bij het aanvragen van een
hypotheek met steeds zwaardere eisen te maken. Dus de doorstroming van woningen
blijft ook achter. Ooit had ik ook een buffer, maar die is er niet meer. De
burger is zo langzamerhand uitgebufferd.

Cornelis Hagen, Reeuwijk.




Bekijk de oorspronkelijke pagina: ,

LOAD-DATE: 18 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               60 of 92 DOCUMENTS



                              AD/Algemeen Dagblad

                             14 april 2015 dinsdag

Goudmijn Van Gerwen

BYLINE: WILLEM MENTING

SECTION: Sportwereld

LENGTH: 449 woorden


Boegbeeld darten nadert 3 miljoen aan prijzengeld

Darten. Door de serieuze sportliefhebber nog altijd geassocieerd met bier,
tatoeages, dikke buiken en gouden kettingen. Veel pijltjesgooiers missen dan ook
het uiterlijk van een topsporter. Maar een wereldtopper als Michael van Gerwen
traint uren per dag en is mentaal ijzersterk. En wat blijkt: de sport is voor
hem nog een goudmijn ook.

Als er een prijskaartje om de nek van Michael van Gerwen zou hangen stond daar
een bedrag op van ongeveer 350.000 tot 500.000 euro. ,,Dan praten we alleen over
sponsoring,'' zegt sportmarketeer Bob van Oosterhout. Want Van Gerwen is sinds
kort in elk geval de tweede darter in de historie die de magische grens van 1
miljoen pond (1,37 miljoen euro) prijzengeld op de Order of Merit bij elkaar
heeft gegooid.

De darter uit het Brabantse Gemonde treedt daarmee in de voetsporen van legende
Phil Taylor, de eerste man die die mijlpaal bereikte. De Order of Merit is het
prijzengeld dat een darter in de afgelopen 24 maanden bij elkaar heeft gegooid
tijdens reguliere toernooien van de profbond PDC. Een lucratief toernooi als de
Premier League, waar de winnaar 275.000 euro opstrijkt en dat Van Gerwen vorig
jaar op zijn naam schreef, telt niet eens mee op deze ranglijst.

Dartsspecialist Jacques Nieuwlaat, die commentaar geeft bij de
televisietoernooien op RTL7, plaatst wel een kleine kanttekening bij de
prestatie van zijn landgenoot. ,,In de tijd dat Taylor deze grens bereikte was
het totale prijzengeld vijf miljoen euro. Nu is dat ruim acht miljoen,"
relativeert Nieuwlaat. ,,Desondanks is het een erg knappe prestatie. Ik zie op
dit moment geen enkele andere speler die deze grens kan passeren.''

De darter heeft door zijn eenvoud en zijn houding de sympathie van het volk.
,,Hij is de gewone man. Wat dat betreft staat hij lijnrecht tegenover Sven
Kramer,'' vertelt Van Oosterhout. ,,De schaatser is meer van de glamour en de
status. Maar Kramer is van een ander niveau. Hij is olympisch kampioen.''

De laatste twee jaar is Van Gerwen bijna niet te verslaan. De Brabander is dan
ook hét uithangbord van de Nederlandse dartsport. ,,Hij is een fenomeen. Het
gevaar is misschien wel dat hij ongelooflijk veel toernooien speelt. Dat kan hem
op termijn opbreken. Van Gerwen moet erachter komen waar zijn grens ligt. Maar
hij oogt erg fris. Een talent als Van Gerwen is er maar één per generatie.''

Sponsoring (geschat)

EUR1.190.787

EUR223.229

Prijzengeld overige PDC-titels

EUR350.000 - 500.000 per jaar

EUR2.248.570

Totaal prijzengeld carrière

EUR2.869.269

Prijzengeld 9-darters

EUR29.728

Verdiend prijzengeld over de laatste drie jaar

Prijzengeld titels PDC TV-toernooien




Bekijk de oorspronkelijke pagina:

LOAD-DATE: 13 April 2015

LANGUAGE: DUTCH; NEDERLANDS

GRAPHIC: Michael van Gerwen.

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               61 of 92 DOCUMENTS



                              AD/Algemeen Dagblad

                             10 april 2015 vrijdag

'Aanvankelijk maakte het succes een verschrikkelijk mens van me'

BYLINE: DAAN HAKKENBERG

SECTION: Sportwereld

LENGTH: 1805 woorden


Met zijn achtste Parijs-Roubaix neemt Sir Bradley Wiggins (34) zondag afscheid
van het peloton. De ongenadige wedstrijd met 52 kilometer kasseien is een
passend slotstuk van de carrière van een van de meest excentrieke renners van de
laatste tien jaar. Wiggins won de Tour, werd olympisch en wereldkampioen op baan
en weg en probeerde ondertussen zichzelf te blijven. Zijn laatste droom: winnen
in Roubaix. Daarna moet het wielrennen op de weg verder zonder zijn enige echte
popster.

'Ik heb me nooit willen aanpassen'

et is een beetje alsof Michael Jackson zijn hoofd uit een hotelraam steekt. Af
en toe daalt Bradley Wiggins (34) af naar het gewone volk. Toeschouwers langs de
weg of journalisten na een wedstrijd. Die reageren alsof ze iets heel bijzonders
zien, waarbij volwassen mannen bedelen om een foto. Wiggins heeft met zijn
baard, snelle kapsel, tatoeages en zijn volkse Engels met hier een daar een fuck
het voorkomen van popster. Bij de proloog van Parijs-Nice reed een zwarte
Jaguar-coupé met de strepen van de regenboogtrui in zijn kielzog. Nadat hij
vorige week in Driedaagse De Panne zijn laatste tijdrit voor de Sky-ploeg had
gewonnen, kwam Wiggo het podium op met een retro wollen kampioenstrui, dito
mutsje en exclusief beschilderde zonnebril.

Eerste vraag aan de Engelse wielericoon: hoe heb jij het wielrennen veranderd?

Sir Bradley Wiggins: ,,Misschien heb ik dat in Engeland wel gedaan. De manier
hoe er naar de sport wordt gekeken en hoe het wordt beleefd. Ik weet niet of dat
in Europa ook zo is.''

Heb je de auto gezien die in de tijdrit van Parijs-Nice achter je reed?

,,Okee, ik heb wel wat Engelse bedrijven, zoals Jaguar, warm gemaakt voor het
wielrennen. Maar ik heb vooral altijd geprobeerd mezelf te blijven. Het is
moeilijk te zeggen wat mijn impact op het wielrennen is geweest. Het is goed dat
ik dat niet besef. Zodra je daarmee bezig bent, ga je jezelf aanpassen om te
voldoen aan wat mensen denken. Alsof je een tv-persoonlijkheid bent.

,,In de sport moet je niet saai zijn. Wielrennen is traditioneel en
conformistisch. Ik ben altijd anti-conformistisch geweest, wil me niet
aanpassen. Ik hou er niet van hoe teams georganiseerd zijn. Iedereen zit in
hetzelfde soort stoel en in hetzelfde trainingpak. Ik wil altijd een beetje
anders zijn, vandaar die regenboogkleuren onderaan mijn trainingsbroek. Ik heb
ook geen schoenensponsor. Ik heb een groot contract met Fred Perry, maar ik wil
hun kleding ook niet altijd dragen, want ik wil mijn eigen identiteit
behouden.''

Hoe heeft het wielrennen jou veranderd? Je zit bij hetzelfde managementbureau
als David Beckham, had je dat ooit kunnen denken?

,,Nooit, maar ik had ook nooit gedacht dat het wielrennen zo groot zou worden.
Hoe het nu leeft in Engeland, ongelooflijk. Wat er allemaal is gebeurd, ik besef
nu dat het me zo ongelooflijk heeft veranderd. Meer dan ik me kan voorstellen.
In alles. De manier hoe ik ben en me toch aanpas. Hoe ik met zaken omga.

,,In eerste instantie maakte het succes een verschrikkelijk mens van me. In 2013
hield ik er helemaal niet van om de Tourwinnaar te zijn. De zaak rond Lance
Armstrong kwam uit en iedereen keek naar mij voor de antwoorden. Ik heb twee
jaar geen Tour gedaan en me op andere dingen gericht, zoals Parijs-Roubaix en
het WK tijdrijden. Dat gaf mij een andere identiteit. Het is grappig, soms
vergat ik zelfs dat ik de Tour had gewonnen. Mensen, zeker in Groot-Brittannië,
herinneren me vooral als de olympisch kampioen.''

Na zondag stop je als wegrenner op het allerhoogste niveau. Waarom met
Parijs-Roubaix?

,,Zoveel renners zijn na deze wedstrijd gestopt. Ballerini, Museeuw. Ik hou
gewoon van 'Roubaix'. Het zou niet hetzelfde zijn als je eindigt met
Parijs-Tours, de Amstel Gold Race of Lombardije. Aankomen op het velodrome in
Roubaix is een mooie manier om te eindigen. Op welke positie je dan ook zit. Het
is een lap of honour, de ultieme ereronde. Het is bovendien een van de eerste
wedstrijden waarnaar ik keek. In 1993 met Duclos-Lassalle en Ballerini, die
dacht dat hij gewonnen had. Ik was dertien en had al wel de Tour gezien, maar
racen op kasseien was anders. De aankomst op de wielerbaan vond ik helemaal
gedenkwaardig. Dat jaar zat er een Britse gast in de voorste groep. Met een
Britse kampioenstrui aan en een bizar grote oorbel. Sean Yates, mijn latere
ploegleider. Ik had direct zoiets van 'dit is echt Engels'.

,,Zelf heb ik 'm zeven keer gereden. Hoe vaker je 'm rijdt, hoe specialer het
wordt. De eerste keer dacht ik alleen maar: als ik de kasseien maar haal. Zodat
ik kon zeggen: ik heb Arenberg gehaald. Al die kasseistroken, als je daar in
december bent, dat is geweldig. Mensen gaan naar hun werk of kopen hun baguette.
Historisch, er is niets veranderd in honderd jaar. Sommige stroken zijn nooit
opnieuw gelegd. Alle renners uit het verleden hebben daar gereden.''

Je gaat niet voor een derde plek, neem ik aan.

,,Iedereen wil Parijs-Roubaix winnen. Het is de droom van iedere renner.''

Dus ook jouw droom?

,,Ja. Maar om vorig jaar daar aan te komen met die groep, dat was toen al mooi
genoeg. Niki was weg. Wij zaten daar met Cancellara, Boonen, Vanmarcke, Sagan.
De beste groep. Om op Carrefour de l'Arbre langs Boonen te gaan, dat was
geweldig.''

Stel dat je wint. Weet je wie de laatste Tour-winnaar was die ook Parijs-Roubaix
won?

,,Hinault.''

Waar zou het jou plaatsen als wielrenner?

,,Tegenwoordig zijn er niet veel met dezelfde omvangrijke palmares.
Wereldkampioen koppelkoers, wereldkampioen achtervolging, wereldkampioen
ploegenachtervolging, wereldkampioen tijdrit op de weg. Olympisch kampioen op de
baan en in de tijdrit op de weg én winnaar van de Tour de France.''

En dan volgt er nog een werelduurrecordpoging. Ben je een kampioen uit de oude
tijd?

,,Tien jaar geleden had ik nooit kunnen denken dat ik de Tour zou winnen. Ik zag
mezelf in die begindagen als een klassiekerrenner. Tenminste, ik wilde er één
worden. Het is niet aan mij om te zeggen waar het mij plaatst. Dat is iets voor
de buitenwereld. Ik heb nooit over mezelf gesproken in de zin van hoe ik gezien
of herinnerd wil worden. Ik ben vooral blij dat ik het heb mogen doen.''

Ben je er klaar mee, met het wielrennen?

,,Ik heb wel genoeg van dit beroepsmatige leven. Ik heb dit zó lang gedaan. Ik
kijk er naar uit om terug te gaan naar de baan. Dat is compleet anders en
dichterbij huis. Ook beter voor de kinderen. Mijn zoon is net tien geworden.
Tien jaar geleden ben ik uit Parijs-Nice gestapt om hem geboren te zien worden.
Die jaren zijn zo snel gegaan.

,,Parijs-Roubaix is een mooi einde op de weg, maar ik ga nog niet met pensioen.
Op de Spelen in Rio de Janeiro wil ik nog een gouden medaille op de baan winnen.
Niet om records te breken. Ik wil gewoon elke vier jaar een gouden medaille. Ik
ben eraan gewend. Dat worden mijn vijfde Spelen. Om af te sluiten waar het
allemaal begon.''

Jouw toewijding is ongekend. Voor de Tour in 2012, voor wereldkampioenschappen
en olympische wedstrijden. Ook nu weer bij Parijs-Roubaix. Waar komt die focus
vandaan?

,,Ik heb altijd een extreme focus nodig gehad. Je moet de lat hoog genoeg leggen
om iets te bereiken. If you reach for the stars, you will hit the moon. Ooit las
ik een interview met Bradley McGee (oud-ploeggenoot en Australisch baankampioen,
tijdrijder en geletruidrager, red.). Ik was net prof en hij vertelde dat mijn
verwachtingen veel te hoog waren. Waanideeën. Ik zei toen al dat ik olympisch
kampioen wilde worden, de gele trui wilde dragen en de Ronde van Vlaanderen
wilde winnen. En ik zei dat alsof ik het binnen twee jaar zou doen.''

Je voorbereiding voor de Tour van 2012 was perfect. Hoe anders is een
voorbereiding op Parijs-Roubaix?

,,Het is maar één dag. Je krijgt geen tweede kans. Voor je instelling is het
makkelijker. Na zeven uur is het voorbij. De klassiekers zijn wedstrijden op
zichzelf. Je moet er volledig in opgaan. Daarom heb je al die wedstrijden voor
'Roubaix' nodig. Omloop Het Volk, Gent-Wevelgem, Ronde van Vlaanderen. Je moet
de mentaliteit hebben dat het je allemaal geen fuck kan schelen. Dat is zó
belangrijk. Vorig jaar reed ik vooraf alleen 'Vlaanderen'. Op weg naar Roubaix
zat ik daarna op mijn fiets en dacht: shit, wat is dit in godsnaam? Mensen
vielen. Ik zat heel de tijd overal. Voorin, achterin. Pas toen ik eindelijk in
Roubaix aankwam, zat ik op mijn gemak.''

In de voorbereiding naar de Tour was Sean Yates vanuit de ploegleiding een van
je steunpilaren. Wie is nu belangrijk?

,,Servais Knaven. Hij heeft daar gereden en het gedaan. Hij heeft 'Roubaix' al
gewonnen. Hij heeft nog steeds dat gevoel en kent elke strook uit het hoofd.
Hoewel hij in de auto zit, is het alsof hij nog steeds renner is.''

De eerste Tourweek met alle chaos, gekte en onvoorspelbaarheid maakte je gek.
Parijs-Roubaix is misschien wel de meest onvoorspelbare wedstrijd van allemaal.
Hoe ga je daarmee om?

,,Het is een beetje hetzelfde. Zó stressvol. In een ronde heb je van die
tussendagen waarop niet veel gebeurt, maar die wel je hoofd op hol brengen.
Dagen die eindigen in een sprint waar klassementsrenners geen tijd willen
verliezen. Als je een dag in de Tour bent doorgekomen, denk je: hoe is mij dat
gelukt? En je weet: de volgende dag weer. En de dag erop en daarna weer.
Loodzwaar. 'Roubaix' is het enige wat bij zo'n eerste week Tour in de buurt
komt.''

Wie gaat dit jaar eigenlijk de Tour winnen?

,,Ik weet het echt niet en ik zal er niet veel van zien. Ik wil in juli naar
Amerika. Als er één land is waar je de Tour niet hoeft te zien, dan is het
Amerika. Nibali was zo goed afgelopen jaar, maar Contador en Chris Froome waren
er niet. Dus is het lastig te zeggen. Chris zal op het niveau zijn dat hij in
2013 had. Contador was niet op zijn best in 2013, maar kan het niveau halen van
de start van de afgelopen Tour.

,,Grote vraag is of Astana wel in de Tour zal zijn. Wie zal het zeggen? Ik hou
van Nibali als renner en persoon, maar niet van zijn team. Ik geloof in Nibali,
maar zijn team doet hem geen goed met dat imago. Hoe kan Astana goed zijn voor
de sport? Ze helpen de sport niet. Net als het CIRC-rapport. Dat helpt niemand.
In zo'n rapport moeten ze op zijn minst de namen geven van de mensen die aan het
woord zijn. Iemand zegt dat 90 procent van de renners nog steeds dope gebruikt.
Wie is dat? Dat maakt nogal een verschil. Als het een renner is die schoon
rijdt, is zijn mening waardevol. Maar als iemand als Riccardo Ricco of Danilo Di
Luca dat heeft gezegd, dan is het onzin. Dan zullen mensen zeggen: kijk wie het
zegt. Het maakt het rapport onzinnig.

,,Op die manier komen we niet vooruit. Zo blijven we maar worstelen in het
wielrennen. Die discussie is er voortdurend en stopt niet. Ook daarom vind ik
het prettig dat ik stop.''

Bradley Wiggins, de popster van het peloton, neemt zondag afscheid met
Parijs-Roubaix




Bekijk de oorspronkelijke pagina: ,

LOAD-DATE: 9 April 2015

LANGUAGE: DUTCH; NEDERLANDS

GRAPHIC:  Wiggins wint de Tour, zijn grote doorbraak als wegrenner.
AFP
 Buckingham Palace: geridderd door koningin
AP
Londen 2012: wéér olympisch goud.
EPA
Athene 2004: zijn eerste olympische goud.
COR VOS
 bij zijn beste van zeven pogingen om Parijs-Roubaix te winnen, 'de droom van
iedere renner'. Wiggo wordt negende.
PHOTO: COR VOS
 Ronde van Qatar: volop in de tattoo's.
EPA

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               62 of 92 DOCUMENTS



                              AD/Algemeen Dagblad

                             4 april 2015 zaterdag

Brieven van lezers

SECTION: Service

LENGTH: 1213 woorden


Ik vrees moslimterreur, kon ik hier maar weg
'Keniaanse studenten afgeslacht' (AD 3-4). Na de zoveelste moordpartij onder
christenen door islam-krankzinnigen vraag ik mij af wanneer Nederland, met
D66-leider Pechtold voorop, wakker wordt. Wanneer zien we in dat het niet
slechts om enkele moslim-extremisten gaat? Het gaat om een grote zwijgende
groep. Ook in Nederland komt de islamisering dichterbij: Gouda, de
Schilderswijk, Maastricht en moslimstudentes die weigeren om mannelijke
collega's te onderzoeken of om zelf onderzocht te worden. Luister nu eens een
keer naar Wilders. Kon ik maar emigreren.

Han van de Akker, Werkendam.

Weer onschuldigen uit naam van islam gedood

In Kenia zijn 147 onschuldige studenten in hun slaap verrast en afgeslacht door
de terreurbeweging al-Shabaab. De slachtoffers waren geselecteerd op hun
christelijke geloof. Deze week verkondigde op tv een zekere al-Afghani dat hij,
met behoud van uitkering natuurlijk, de hele dag haat-tweets de wereld instuurt
en daarbij de jihad verheerlijkt. Ook reist hij regelmatig naar de taliban in
zijn thuisland Afghanistan. Alles mag en kan in dit land met zijn doorgeslagen
asielbeleid. Moslims claimen dat niet iedere moslim een terrorist is, en dat de
meesten vreedzaam zijn. Dat is mij te gemakkelijk. Het moslimterrorisme komt wél
voort uit het gedachtegoed van de islam. Bovendien keuren moslims in dit land in
overgrote meerderheid de jihad en het bijbehorende geweld tegen 'ongelovigen'
goed. De cijfers zijn bekend. Asielzoekers die op vakantie gaan naar het land
van herkomst, moeten gewoon terug naar hun thuisland. Profiteur al-Afghani als
eerste, lijkt mij.

M.C.G. Beijer-Korzelius, Dordrecht.

Kamer pakt wildgroei fracties veel te soft aan

'Kamerlid dat solo gaat korten' (AD 3-4). Een meerderheid van de Kamer is
positief over dit voorstel. Het bespaart in elk geval belastinggeld. Men zou dit
direct kunnen regelen. Je zou mogen verwachten dat ook het claimen van een
Kamerzetel door een Kamerlid dat zich van zijn of haar partij heeft afgesplitst,
meteen goed wordt geregeld. Als die mogelijkheid wordt afgeschaft, bespaart dat
nog meer. Nu is het toch weer een aanpak met de fluwelen handschoen.

L.D. Wesenhagen, Maassluis.

Schuiven met ons geld, rare werkverschaffing

'MAX-bakmeel..., dat mag dus niet' (AD 3-4). Omroep MAX is een publieke omroep
en wordt gefinancierd met publieke gelden. Het Commissariaat voor de Media is
een overheidsinstelling en wordt dus ook door ons betaald. De verschuldigde
boete van 162.000 euro die MAX moet betalen, gaat naar het ministerie van OCW en
wordt toegevoegd aan de algemene mediareserve. Het lijkt mij een onzinnige
werkverschaffing, dat heen en weer schuiven van ons geld binnen het
mediacircuit. Maar wellicht zie ik het te simpel. Als iemand het mij kan
uitleggen, graag.

Gert Floris, Leek.

We vergeten de armen in het eigen land

Het kabinet kan jaarlijks 950 miljoen besparen door de wijkverpleging uit de
Zorgverzekeringswet te halen, aldus het Centraal Planbureau (AD 3-4). Is het
niet genoeg dat veel mensen de zorg niet meer kunnen betalen? Ik wil mensen in
nood niet in de kou laten staan, maar Nederland geeft heel veel geld uit aan
mensen in het buitenland. Naar mensen in ons eigen land, die ook aan de
geeuwhonger liggen of amper de touwtjes aan elkaar kunnen knopen, wordt niet
omgezien. Goed bezig, Den Haag. Politici hebben geld zat. Jan met de pet kan
voor alles opdraaien. Het is tijd voor protest. Al weet ik dat dit geen zin
heeft, omdat de plannen toch worden doorgedrukt.

Engelien van Ewijk-Laurens, Barendrecht.

Neem angst van veel mensen wel serieus

'Straks willen we nog meteoroloog voorin' (Brieven 3-4). De brief van Ernie Wong
viel bij mij verkeerd. Iedereen mag een mening hebben over de vliegramp met het
toestel van Germanwings. Maar om de terechte zorgen en angst die mensen hebben,
weg te zetten als overdreven hysterie en zo'n geringschattende toon aan te
slaan, dat schoot mij in het verkeerde keelgat.

Dave de Bruin, Den Haag.

Fabrikant kan cockpit met wc ontwerpen

'Geen plek voor wc in cockpit', aldus briefschrijver Van der Veen (Brieven 2-4).
Ik kom uit de tijd van de tweedekkertjes. Na de oorlog en na 2 jaar
ambachtsschool heb ik op vliegveld Ypenburg gewerkt als leerling-monteur. Daar
hadden we dubbeldekkers van de Rijks Luchtvaart School in onderhoud. De piloten
hadden naast hun stoel een trechter met daaraan een slang die naar buiten ging.
Misschien is dit een oplossing voor het wc-probleem in de cockpit. De huidige
cockpits zijn volgens de briefschrijver te klein, maar de fabrikant zou ze ook
iets groter kunnen maken.

H.M. Riethoff, Rotterdam.

Wie zegt dat het stil was in cockpit MH17?

'Voicerecorder MH17 had weinig te melden' (Brieven 2-4). Mag ik uit het
schrijven van Hans Walrecht opmaken dat hij over een transcriptie beschikt van
de laatste 2 uur in de cockpit van MH17? Die zou Nederland dan ook zeer gaarne
willen inzien, zodat wij zelf ook tot die conclusie kunnen komen. Er valt toch
niet stiekem wat te verbergen rond vlucht MH17?

M. van der Toorn, Den Haag

Niet zo overgevoelig reageren op autisme

Briefschrijfster Mieke van Duijn vraagt of Jerry Goossens zich wil verdiepen in
de vraag wat een autist is (Brieven 2-4). Enkele kenmerken van het syndroom van
Asperger zijn: weinig empathisch gevoel en inlevingsvermogen alsmede
egocentrisch gedrag. Precies het gedrag dat de bankiers vertonen. De
vergelijking die Goossens maakt is dus juist. Niet zo overgevoelig reageren op
een column.

Hanneke Knoester (moeder van een zoon met Asperger), Den Haag.

Veilige kernenergie is prima alternatief

'Kabinet wil af van gasverwarming' (AD 2-4). Ik hoop dat minister Kamp de
goedkoopste en veiligste energie ter wereld, namelijk die van kernsplitsing,
niet uit het oog zal verliezen. Kernfusie heeft geen nadelen en ligt binnen
handbereik. Aan al die alternatieve en zogenaamd duurzame energie hangt een
onaangenaam prijskaartje.

J.J. van Katwijk, Hendrik-Ido-Ambacht.

Stap liever snel over op duurzame kernenergie

Warmtewinning op kilometers diepte is niet makkelijk. En het is al helemaal niet
duurzaam. Na een jaar of 20 is elke bron flink afgekoeld. Bijzonder dwaas, dat
idee om zo woningen te verwarmen. Vraag klanten van stadsverwarming maar eens of
ze tevreden zijn. Bovendien zijn huishoudens slechts voor 20 procent
verantwoordelijk voor het totale aardgasverbruik in Nederland. Overstappen op
aardwarmte door alle huishoudens zou goed zijn voor minder dan 8 procent afname
van de CO2-emissie van Nederland. Minister Kamp heeft niet goed nagedacht. We
kunnen het beste overstappen op elektriciteit die vrijwel zonder CO2-emissie
wordt opgewekt door nieuwe kerncentrales. Duurzaam, want betaalbaar te winnen
uranium is goed voor honderden eeuwen energievoorziening. We lopen op dit gebied
helaas erg achter op landen als China en India.

Arie de Goederen, Boskoop.

Thorium-energie levert geen afval op

Het gebruik van aardwarmte is niet duurzaam. Die warmte is voor driekwart
afkomstig van radioactief verval van onder andere uranium. Voor de winning van
aardwarmte zijn boringen nodig waarbij chemicaliën de grond in gaan. Kies voor
thorium-energie: duurzaam, veilig, goedkoop, er komt geen CO2 vrij en er is geen
afval.

Gerard Smals, Haaren.




Bekijk de oorspronkelijke pagina: ,

LOAD-DATE: 3 April 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               63 of 92 DOCUMENTS



                              AD/Algemeen Dagblad

                             2 april 2015 donderdag

Nerd Miliband of arrogante Cameron: wie wordt het?

BYLINE: KARLIJN VAN HOUWELINGEN

SECTION: Nieuws; Blz. 17

LENGTH: 701 woorden


Kandidaten voor 10 Downing Street vanavond in groot tv-debat

Wie zit over ruim een maand aan de knoppen in 10 Downing Street? De
nek-aan-nekrace tussen twee potentiële premiers begint vandaag echt, met het
eerste en enige grote tv-debat in aanloop naar de Britse verkiezingen.

Dat zal me niet nog eens gebeuren, moet zittend premier David Cameron hebben
gedacht. Na het allereerste televisiedebat in de Britse politiek, in 2010,
verloor hij een heleboel kiezers aan de liberale kandidaat Nick Clegg, die de
Britten via het beeldscherm inpakte met zijn jonge, frisse voorkomen.

Nu onderhandelde Cameron maandenlang met zenders voordat hij nog eens instemde
met een discussie die elke Britse huiskamer bereikt.

Hij doet mee vanavond, maar op zijn eigen voorwaarden. Cameron (48) weigert op
te treden in meer dan één tv-debat en een rechtstreekse confrontatie met
Labourleider Ed Miliband (45), zijn grootste concurrent, is uitgesloten, hoe
graag tv-makers zo'n titanenstrijd ook willen uitzenden.

Vanavond zijn de twee hoofdrolspelers van de verkiezingscampagne onderdeel van
een opstelling met maar liefst zeven partijleiders. Het verwijt dat hij laf is,
zit Cameron kennelijk minder dwars dan een kans voor Miliband om hem voor het
oog van de natie aan te vallen.

Geen risico

Cameron kan geen enkel risico nemen. De strijd tussen zijn Conservatieve Partij
en Labour is zo spannend, dat hij elke kiezer hard nodig heeft. In de ene
peiling ligt Cameron aan kop, in de andere Miliband. De uitkomst van de
stembusgang op 7 mei is daarmee compleet onvoorspelbaar.

Dat geen van de partijen een meerderheid zal halen zoals tot 5 jaar geleden
gangbaar was, is het enige dat zich vooraf aftekent. Er moet een coalitie of een
minderheidsregering komen, is de verwachting. Wie wordt daarvan het hoofd?
Cameron is de beste leider van de twee kanshebbers, vinden veel Britten, zelfs
als ze niet zoveel op hebben met zijn partij. Aan Miliband kleeft het imago van
een stuntelige nerd.

Camerons bevoorrechte afkomst spreekt voor veel Britten echter in zijn nadeel.
Hij werd onlangs nog door velen arrogant bevonden, omdat hij aangaf dat hij niet
voor een derde termijn als premier zal gaan. Gaat hij er dan zomaar van uit dat
hij over 5 weken een tweede termijn binnensleept?

Keuken

Cameron deed zijn uitspraak in een interview tussen de broodrooster en de
fruitschaal in zijn eigen keuken. Geen Brits politicus zal zich daar nog zomaar
aan wagen: ook Miliband struikelde onlangs over een keukengesprek. Hij werd met
zijn vrouw Justine vastgelegd aan een sober keukenblok, geheel in de stijl van
de gewone man die Miliband zegt te vertegenwoordigen. Maar later bleek dat het
ging om de bijkeuken van zijn villa, vooral bedoeld om even snel een kop thee te
zetten. Plots leek hij zijn rijkdom te willen verhullen. Een gevoelig punt in de
Engelse klassemaatschappij, zeker in een campagne die veelal draait om de
portemonnee van de kiezer.

Onvrede over de Europese Unie, gezondheidszorg en immigratie spelen ook een
belangrijke rol, maar om de harten van de Britten te winnen, richten Cameron en
Miliband zich vooral op de economie, waar de echte verschillen zitten.

Cijfers

Cameron weet zich gesteund door goede economische cijfers en een open brief van
honderd topmensen uit het bedrijfsleven, die gisteren in de Daily Telegraph
pleiten voor voortzetting van zijn bedrijfsvriendelijke beleid met lage
belastingen. Labour brengt 'economische chaos', waarschuwde Cameron nadat hij
maandag officieel de campagne had afgetrapt. ,,Schulden zullen toenemen en banen
verdwijnen."

Miliband op zijn beurt wijst erop dat veel Britten helemaal niet merken dat de
economie aantrekt. Camerons regering heeft de rijken bevoordeeld, betoogt hij.
Werknemers die amper of niet kunnen rondkomen van hun salaris zijn volgens de
Labourleider vergeten. Hij belooft de wildgroei aan nulurencontracten aan te
pakken. Voor het bedrijfsleven heeft hij de zekerheid dat Groot-Brittannië
EU-lid blijft in petto.

Cameron, die kiezers verliest aan de anti-Europese partij UKIP, garandeert dat
niet. Als hij zijn post houdt, komt er in 2017 een referendum om te beslissen of
Groot-Brittannië de Europese Unie vaarwel zegt.




Bekijk de oorspronkelijke pagina:

LOAD-DATE: 1 April 2015

LANGUAGE: DUTCH; NEDERLANDS

GRAPHIC: Een journalist houdt afbeeldingen omhoog van de twee concurrenten
Miliband en Cameron.
FOTO REUTERS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               64 of 92 DOCUMENTS



                              AD/Algemeen Dagblad

                             31 maart 2015 dinsdag

Mail

SECTION: Service

LENGTH: 1150 woorden


ABN AMRO

Top had extra loon niet moeten aanvaarden

'ABN-Amro-top ziet af van loonsverhoging na commotie' (AD 30-3). Collectieve en
publieke druk werkt, zo blijkt. Maar die topbestuurders blijven zakkenvullers
zonder enig innerlijk sociaal gevoel. Alleen hun eigen 'ik' telt. Ik heb dan ook
geen respect voor deze actie. Ze hadden die ton loonsverhoging nooit moeten
aanvaarden. Dan had de top een sociaal signaal gegeven naar de minder
draagkrachtigen in ons land.

Gerhard de Kok, Schiedam.

ABN AMRO II

Ik ken topmensen die veel spaarzamer zijn

Zondag werd bekend dat de ABN-Amro-top afziet van de extra beloning van 100.000
euro. Dit vanwege de maatschappelijke commotie die daarover was ontstaan. Eerder
werd als argument voor de hoge inkomens aangevoerd dat deze nodig zijn om de
vlucht van excellente medewerkers naar het buitenland te voorkomen. Ik begrijp
daaruit dat er binnenkort vacatures vrijkomen in de bancaire sector. Hierbij
stel ik voor om bij de benoeming de voorkeur te geven aan mensen die als gevolg
van de morele en economische crises van hun werk en inkomen werden beroofd en nu
van een sterk verlaagd inkomen moeten rondkomen. Deze kandidaten hebben de
laatste jaren veel ervaring opgedaan in spaarzaam omgaan met geld.

Anneke Palsma, Poortugaal.

ABN AMRO III

Alleen grote onrust werkt op bankiers in

Nu er maatschappelijke onrust ontstaan is, zien de beroepsgraaiers in de banktop
af van een ton loonsverhoging. In het belang van de bank natuurlijk, zoals
altijd. Ik maak hieruit op dat dit belang hun voordien geen barst kon schelen.
En wat bedoelen de bestuurders met 'zoals altijd'? Wat topman Rijkman Groenink
eerder uitspookte was zeker ook in het belang van de bank? En dat deze graaiers
de bank alleen overeind konden houden met miljarden staatssteun komt zeker ook
omdat ze alles in het belang van de bank deden? Waarom moesten die lonen ook al
weer zo hoog zijn? O ja, anders kreeg je geen goede mensen.

W. van Bockom Maas, Waddinxveen.

ABN AMRO IV

Links- of rechtsom, die extra ton komt er toch

De ABN Amro-top ziet onder druk van eigen medewerkers, de politiek en de
buitenwereld af van een loonsverhoging van 100.000 euro per jaar. Die verhoging
was volgens de raad van commissarissen gepast omdat deze een compensatie was van
door de politiek verboden bonussen. Hebben deze graaiers nog steeds niet het
schaamrood op de kaken? Welnee. Er zal vast een weg worden gevonden om deze
loonsverhoging alsnog te krijgen.

P. van der Linden, Capelle aan den IJssel.

ABN AMRO V

Niemand die ingrijpt om graaiers te stoppen

Hoe is het in godsnaam mogelijk dat er niemand de straat op gaat om dit zooitje
graaiers van ABN Amro tegen te houden? Over een paar maanden zijn we het
vergeten en gaat die loonsverhoging gewoon door. Deze mensen hebben het contact
met de samenleving verloren. De volgende financiële crisis staat voor de deur.
Dan mogen de gewone burgers het weer opknappen. En de politiek? Die vindt het
erg, maar grijpt niet in. En maar hopen dat ze na hun politieke carrière bij een
bank terechtkunnen.

M.C. van Gils, Vlaardingen.

ABN AMRO VI

Wat een opluchting dat ik die overstap maakte

Steeds opnieuw verschijnen er artikelen als in de bankwereld bonussen of
loonsverhogingen worden uitgedeeld. Burgers en politiek spreken er schande van.
Maar het blijft zich herhalen. Wat wij ervan vinden raakt hen die ons geld
beheren niet. En dat zal zo blijven. Tenzij wij de enige macht die we hebben ook
aanwenden. Overstappen, massaal. Ik heb het jaren geleden gedaan. Het is niet
ingewikkeld. Het prettigst is nog dat mij de jaarlijkse ergernis over
zelfverrijking bespaart blijft. Een aanrader.

Harry Visser, Vlissingen.

ORANJE

Waar blijft creativiteit van beste voetballers?

'Guus, komt dit nog goed?' (AD 30-3). Waar is de tijd gebleven dat het
Nederlands elftal bestond uit voetballers die voor de eer alles gaven wat ze
waard waren. Niks uitgetrokken kledingstukken om hun buikspieren te tonen,
gewoon keihard knokken. Zelfs zonder trainer zouden ze ervoor gegaan zijn. Ik
heb geen verstand van voetbal, maar het balletje rondtikken naar spelers die op
2 meter afstand staan om geen balverlies te lijden, vind ik slap. De trainer
krijg de schuld, maar waar blijft de creativiteit van de beste voetballers van
Nederland? Of zijn wij niet meer zo goed? Van Gaal heeft overigens wel bewezen
een toptrainer te zijn.

Dries Sloof, Rotterdam.

VVD

Met grenzen dicht zegt partij wat velen denken

'VVD vaart wel bij rechtse plannen' (AD 30-3). De plannen om de Europese
buitengrenzen te sluiten en de voornemens om niet te moeilijk te doen over
handeldrijven met dictators, spreken veel mensen aan. Links reageert
verontwaardigd. Maar misschien moet men daar niet blijven hangen in politieke
correctheid die ver afstaat van het volk. Dit nieuwe VVD-beleid appelleert aan
het gevoel van velen. Via de linkse media worden we overspoeld met politieke
correctheid en de wensen van allerlei minderheden. Ik ben geen VVD-stemmer, maar
ik geef die partij in dit geval wel gelijk: geen politiek correct en hypocriet
gebrabbel, maar gewoon zeggen waar het op staat.

Jan van Rooijen, Soesterberg.

VIERVOETERS

Raar, betalen voor hond die nooit op straat komt

'Houden van honden liever ontmoedigen' (Brieven 30-3). Daar ben ik het niet mee
eens. Ik voel meer voor wat briefschrijver wat Van den Berg vorige week schreef:
een hond geeft iedereen veiligheid. Degene die niet op je erf thuishoort, wordt
er vanaf geblaft. De hondenbelasting is alleen maar een potje voor de gemeente.
Er zijn overigens gemeenten waar geen hondenbelasting betaald hoeft te worden.
Onze honden komen nooit op de straat, dus is het grote onzin dat we daarvoor
belasting moeten afdragen. Helemaal raar is het dat er voor meerdere honden ook
meer betaald moet worden.

R. de Wit, Haastrecht.

GRAFKIST

Alleen al die kop is top

'Grafkist van bioplastic valt in goede aarde bij consument' (AD 28-3). Ik heb
het artikel nog niet gelezen, maar ik vind de kop alleen al fantastisch.

Leo van der Waard, Delft.

GRAFKIST II

Uitvaartbranche is wars van innovatie

Het is een goede zaak dat er aandacht wordt geschonken aan marktwerking in de
uitvaartbranche (AD 28-3). Deze terecht als conservatief omschreven bedrijfstak
rilt al van afschuw bij de gedachte dat er vanuit de positie van de consument
wordt gedacht en gehandeld. Innovatie wordt angstvallig vermeden. De
uitvaartbranche kan het best worden omschreven als een vrijwel onneembare
vesting. De in het bericht beschreven bioplastic uitvaartkist van 850 euro is
misschien wel het begin van een omwenteling. Misschien kan dit ervoor zorgen dat
uitvaartondernemers - de goeden niet te na gesproken - zullen erkennen dat
klanten recht hebben op een eigen inbreng. Het is trouwens wel jammer dat er in
het artikel niet wordt ingegaan op het feit dat steeds meer mensen kiezen voor
een crematie.

Ton Stoffels, Capelle aan den IJssel.




Bekijk de oorspronkelijke pagina: ,

LOAD-DATE: 30 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               65 of 92 DOCUMENTS



                              AD/Algemeen Dagblad

                             31 maart 2015 dinsdag

Elke dag zorgen om wat komt

BYLINE: KARLIJN VAN HOUWELINGEN

SECTION: Nieuws; Blz. 15

LENGTH: 338 woorden


Nog steeds is er geen akkoord over de extra financiële steun uit Europa die
Griekenland elke dag harder nodig heeft. Hoe is het leven in een land waar de
bodem van de schatkist in zicht is? Drie Grieken vertellen de komende dagen wat
ze horen, zien en denken.

ALEXIS GELIS (45), triatloncoach in Athene

,,Ik denk erover om mijn spaargeld van de bank te halen. Mijn vrouw werkt bij
een bank en ziet dat steeds meer klanten doen. We zijn bang dat de overheid
straks alle rekeningen blokkeert en een deel van het geld opeist, zoals in
Cyprus 2 jaar geleden. Iedereen maakt zich zorgen. Wat gebeurt er als er geen
akkoord komt en we geen nieuw krediet krijgen? Als we uit de euro gaan en alles
zelf moeten doen, wordt het pas echt moeilijk. En je kunt je niet echt
voorbereiden, zeker niet als je geen geld hébt om veilig te stellen."

KATERINA SMIRLI (38), presentatrice van Bee Channel, tv-zender rond Thessaloniki

,,Bijna alle Grieken vrezen dat een Grexit een ramp wordt, heb ik gemerkt toen
we vandaag mensen interviewden op straat. Ik denk dat ook. We kunnen het ons
niet veroorloven om een jaar lang te werken aan het normaliseren van de
economische situatie als we de euro verliezen. Ik ben bang dat van onze
salarissen niets over blijft. Met die zorgen leven we elke dag. Een vakantie
voor de zomer plannen? Je vraagt je direct af of je dan je baan nog hebt. Bij
een Grexit wil ik weg uit Griekenland. Al denk ik niet dat het zover komt."

CORA BOEF (42), lerares Engels (met een Nederlandse vader) op Lefkas

,,Ik hoop dat Tsipras voet bij stuk houdt. Al ben ik bang dat hij dat niet kan.
Wie betaalt anders straks ambtenarensalarissen en pensioenen? De schulden zouden
deels kwijtgescholden moeten worden. Want de gewone man is de dupe. Hier op het
eiland gaat bijvoorbeeld het ziekenhuis dicht, omdat de doktoren weglopen. Ze
worden zo slecht betaald, dat ze liever een privékliniek openen. Mijn
schoonmoeder heeft net haar been gebroken. We moesten naar een ander ziekenhuis,
2,5 uur verderop."




Bekijk de oorspronkelijke pagina:

LOAD-DATE: 30 March 2015

LANGUAGE: DUTCH; NEDERLANDS

GRAPHIC: ALEXIS GELIS (45), triatloncoach in Athene
KATERINA SMIRLI (38), presentatrice van Bee Channel, tv-zender rond Thessaloniki

CORA BOEF (42), lerares Engels (met een Nederlandse vader) op Lefkas

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               66 of 92 DOCUMENTS



                              AD/Algemeen Dagblad

                             28 maart 2015 zaterdag

'Een eerlijke beoordeling komt later wel'

BYLINE: PETER GROENENDIJK

SECTION: Nieuws

LENGTH: 1654 woorden


BEWONDERING | Oud-premier Jan Peter Balkenende spreekt lovend over zijn
voorganger Piet de Jong

Sinds zijn vertrek in 2010 is Jan Peter Balkenende spaarzaam met het geven van
interviews. Zeker als het over politiek gaat. Maar ter gelegenheid van de 100ste
verjaardag van oud-premier Piet de Jong maakt hij een uitzondering. De voormalig
CDA-leider over De Jong, erkenning en het premierschap.

Op een vrijdagochtend in 2004 wandelt Piet de Jong de Trèveszaal binnen. Hij is
89 jaar oud en al 33 jaar geen premier van Nederland meer. Toch gaat hij op de
stoel zitten die voor de leider van de regering is bedoeld. De ministers van het
kabinet-Balkenende II, bijeen voor de wekelijkse ministerraad, kijken verbaasd:
dit is nog nooit vertoond.

,,Eigenlijk mogen alleen leden van het kabinet daar zitten,'' zegt Jan Peter
Balkenende een decennium later. ,,Maar toen ik hoorde dat hij in de buurt was,
bedacht ik: dit moeten we doen. Het was tijd voor een eerbetoon. Piet aarzelde
wel even toen ik het voorstelde, maar eenmaal op die stoel genoot hij er
zichtbaar van. Hij haalde wat herinneringen op, gaf wat wijze lessen en stapte
na 10 minuten weer op. Uniek.''

De Jong, de oudste nog levende ex-premier van Nederland, wordt vrijdag 100 jaar.
Het dreigt geruisloos voorbij te gaan. Ten onrechte, vindt Balkenende. ,,Ik hoop
dat Piets verjaardag aanleiding is voor meer aandacht. Dit is een man die
grootse prestaties leverde, maar daar pas vele jaren later erkenning voor kreeg.
Zo werkt geschiedenis: op het moment zelf ziet men de verbanden niet, pas later
komt de beoordeling die iemand verdient.''

We zitten in zijn kamer in het Rotterdamse hoofdkantoor van zijn werkgever,
accountancy- en adviesbedrijf EY. Een bescheiden werkruimte, zevende verdieping,
eind van de gang. Aan de muur hangt een gesigneerde foto van autocoureur Michael
Schumacher, op een kastje staan foto's van zijn finest hours: ontmoetingen met
Bill Gates, Bill Clinton en Barack Obama. En een foto met opdracht van de
huidige koning en koningin. Balkenende oogt nog in alles als op de foto's met
wereldleiders: dezelfde montuurloze bril, het veelbesproken kapsel, hooguit iets
grijzer bij de slapen. De jaren sinds zijn vertrek lijken hem amper ouder te
hebben gemaakt.

Sinds zijn vertrek in 2010 was de oud-premier spaarzaam met het geven van
interviews, zeker als het over politiek ging. Waarom nu wel? Piet de Jong
verdient het, zegt Balkenende. Want iedere Nederlander zou moeten weten wie De
Jong is, en hoe góed hij was. ,,Piet heeft Nederland door een bijzonder woelige
tijd geloodst. Zo zie ik het. Het was de tijd van de Maagdenhuisbezetting, de
studentenrevoltes. Acties, verharding, polarisatie. Ik was 11 toen hij premier
werd, maar dat herinner ik me nog. Al die onrust, en te midden van dat alles: de
premier. Een baken van rust.''

Dat is hoe historici De Jong nu zien: als een man die geniaal laveerde tussen
vernieuwing en conservatisme, tussen de wilde provo's bij het Lieverdje en de
gewone man die het met angst en beven gadesloeg. ,,En hij durfde te
vernieuwen,'' zegt Balkenende. ,,Hij entameerde het wekelijkse gesprek tussen
premier en pers, hervormde de universiteiten, liet onderzoek doen naar het
Nederlandse optreden in Indië. Dat waren veranderingen, hoor. Er had in die
jaren grote politieke onrust kunnen ontstaan, maar Piet hield het schip van
staat op koers. Dat is groots.''

Hoe anders was het oordeel destijds. De sympathie voor nieuwkomer De Jong, van
oorsprong kapitein op een onderzeeboot, maakte al snel plaats voor felle
kritiek. Hij was een kleurloze man, werd geschreven, die slechts op de winkel
paste. De aanvoerder van 'misschien wel het slechtste kabinet aller tijden'.
,,Hij had de beeldvorming tegen,'' zegt Balkenende. ,,En zijn partij, de KVP,
ging zich daar wat van aantrekken. Daarom kozen ze na 4 jaar voor iemand anders.
Het ging niet meer om Piet, maar om de beelden. En Piet was niet de man om iets
aan die beeldvorming te doen. Piet had als militair de dood in de ogen gekeken,
dan schrik je niet meer zo snel. Ook niet als je onterechte kritiek krijgt.''

Als kind in Zeeland krijgt Balkenende al iets mee van De Jongs prestaties, als
student geschiedenis verdiept hij zich er verder in. Maar pas in 2001, als de
nog onbekende CDA'er plots de leider van zijn partij wordt, ontstaat ook
werkelijk een band. ,,We kwamen elkaar een keer tegen en daarna ontstond het
gewoon. Hij belde mij, ik belde hem. Heel fijne gesprekken. Toen ik premier
werd, in 2002, begon ik hem uit te nodigen op Algemene Zaken. Hij blikte dan
terug op zijn periode, stak me een hart onder de riem. Piet zag hoe complex de
situatie was en hij voelde heel goed aan waar ik behoefte aan had.''

Het premierschap van Balkenende laat zich in meerdere opzichten vergelijken met
dat van De Jong. Aangetreden als onbekende nieuwkomer, met een populariteit die
al snel omsloeg in zware kritiek. Het snelle einde van zijn eerste kabinet, met
de LPF, werd hem niet aangerekend. De zware hervormingen van zijn tweede kabinet
des te meer. ,,We hadden een enorme hervormingsagenda. De sociale zekerheid, het
prepensioen, hervorming van de zorg, bezuinigingen. Een 'horrorkabinet', heette
het. De vakbonden waren boos, economen zeiden dat we de economie kapotmaakten.
In die context moest ik werken.''

De bezoeken van De Jong waren waardevol voor hem. ,,Piet herkende feilloos hoe
complex de situatie was. Hij werd een partner. Ik had de vaste overtuiging dat
onze maatregelen noodzakelijk waren om het land sterker te maken, maar dat werd
ons niet in dank afgenomen. 'Denk vanuit je overtuiging, niet vanuit de
kritiek,' zei Piet dan tegen me. Want zo had hij het zelf ook gedaan.''

Toen Balkenende ook in zijn eigen CDA onder vuur kwam te liggen, nam De Jong het
zelfs publiekelijk voor zijn voorganger op. Hij had binnen de KVP hetzelfde
meegemaakt. ,,Piet stak z'n nek voor me uit,'' zegt Balkenende. ,,Er waren
genoeg mensen in de partij die bezorgd waren over de beeldvorming. Zeker na de
aankondiging van lastige beleidsmaatregelen. Maar toen zei Piet in de pers: 'Ik
steun dit'. En dat had invloed, zeker binnen de partij.''

Het gaf hem zelfvertrouwen. ,,Het waren geen gemakkelijke jaren. Verre van dat.
Dat dan een ouder iemand die het zelf heeft meegemaakt, je zo steunt - dat gaf
me vertrouwen om door te gaan. Dat de economie na een paar jaar begon aan te
trekken, de waardering terugkwam, we in 2006 weer de verkiezingen wonnen: dat
was de vrucht van politieke moed om door te gaan. En die kreeg ik mede van
Piet.''

Vanaf de overwinning in 2006 regeerde de CDA-leider met Wouter Bos naast zich.
Het werd het kabinet dat ingrijpende maatregelen moest nemen om de financiële
crisis aan te pakken. ,,Het financiële stelsel stond op wankelen. Het was een
buitengewoon lastige tijd. Maar het is gelukt om die stabiliteit terug te
krijgen. Natuurlijk heeft dat een prijs gehad, maar het was nodig.'' De
samenwerking met Bos noemt hij 'op het gebied van de financiële crisis prima'.

Toch viel het kabinet in 2010, kort voor het einde, over de Afghanistan-missie.
,,Het was duidelijk: de PvdA wilde niet door. Ik vond dat echt naar. Ook voor de
mensen daar, voor de nabestaanden van omgekomen militairen. Maar we kwamen er
met de PvdA niet uit, ook al hadden we aan al hun vier voorwaarden voldaan. En
dat was het einde van mijn kabinet.''

Over zijn afscheid wil Balkenende het niet lang hebben. Bitter is hij over het
einde nooit geweest, zegt hij. ,,De kiezer heeft gesproken, je tijd is voorbij.
Dan komt er een nieuwe generatie. Bovendien had ik nog een paar maanden te gaan
na de verkiezingen. Ik kon langzaam naar mijn nieuwe rol groeien.'' De
schijnwerpers heeft hij naar eigen zeggen nooit gemist. ,,Ik heb nu een
fantastische baan, ben hoogleraar, heb vijf eredoctoraten ontvangen, reis de
hele wereld over. Dat bevalt me eerlijk gezegd bijzonder goed. Ik mis de
politiek niet. Ik heb wel m'n opvattingen over wat er nu gebeurt, natuurlijk.
Maar die hou ik voor me.''

Balkenende kijkt 'met genoegen' terug op zijn leiderschap, zegt hij. ,,Ik ben
verheugd dat ik kabinetten heb mogen leiden die een verschil maakten.
Terugblikkend zeg ik: het was een buitengewoon complexe tijd. Spanning in de
samenleving, een enorme verharding. Een belangrijk hervormingsbeleid in het
tweede kabinet, waarmee we de financiën op orde moesten brengen. De financiële
crisis. Al die momenten heb ik de zaak aangepakt zoals ik vond dat nodig was. Er
gebeurde enorm veel, maar het was mooi om te doen. Ik denk dat ik, in die 8 jaar
dat ik het heb mogen doen, heb kunnen bijdragen aan economisch herstel en
stabiliteit. Dat heb ik kunnen realiseren en daar ben ik blij om.''

U lijkt zich aan Piet de Jong te spiegelen. De echte waardering voor hem kwam
pas veel later.

,,Ik heb als historicus geleerd: oordelen over historische processen kan pas met
enige distantie. Als je midden in die ontwikkelingen zit, kun je ze nog niet
goed beoordelen. Het heeft tijd nodig om dingen te plaatsen, eerst zie je de
verbanden nog niet. Men kijkt nu veel eerlijker naar wat Piet heeft gedaan dan
destijds. Ik ben blij dat hij dat nog heeft mogen meemaken.''

Hoopt u daar ook op?

,,We zitten er nu nog middenin, het is nog te vers. Ik heb aangegeven hoe ik het
zelf heb ervaren, wat er is gebeurd in die hectische periode. Weet u wat Gandhi
zei? 'Als je met een nieuw idee komt, negeren ze je eerst. Dan lachen ze om je.
Dan bestrijden ze. En dan win je.' Dat heeft mij enorm geïnspireerd. En gelukkig
had ik iemand als Piet die me steunde. Hij leerde me dat je alleen moet durven
te staan, als je moet hervormen tegen de stroom in. Je krijgt het land niet
verder als je steeds bezig bent met je populariteit. Een eerlijke beoordeling
komt later wel. Zo zie ik het.''

'Ik heb wel m'n opvattingen over wat er nu gebeurt. Maar die hou ik voor me'

'Je krijgt het land niet verder als je steeds bezig bent met je populariteit'




Bekijk de oorspronkelijke pagina: ,

LOAD-DATE: 28 March 2015

LANGUAGE: DUTCH; NEDERLANDS

GRAPHIC: Jan Peter Balkenende: 'Ik ben verheugd dat ik kabinetten heb mogen
leiden die een verschil maakten.'
JACQUELINE DE HAAS
Grote hilariteit bij Jan Peter Balkenende, Piet de Jong en Hans Wiegel (vlnr)
tijdens een toespraak van oud-premier Dries van Agt (niet zichtbaar).
ANP

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               67 of 92 DOCUMENTS



                              AD/Algemeen Dagblad

                            26 maart 2015 donderdag

Mail

SECTION: Service; Blz. 27

LENGTH: 477 woorden


VAN AARTSEN

Schande dat jihadisten zo veel steun krijgen

Jozias van Aartsen, burgemeester van Den Haag, is een politicus die niet geheel
van smetten vrij is. Van Aartsen vindt het geen probleem om haat-imams toe te
laten (AD 25-3). Logisch, in de Schilderswijk had hij bij de 'Gaza-conflicten'
ook al geen haatkreten gehoord. Dus wat deze imams vertellen, gaat bij hem het
ene oor in en het andere oor uit. Over teruggekeerde jihadisten zegt de
burgemeester: 'Ze worden goed in de gaten gehouden. Ze krijgen persoonlijk
aandacht voor oorlogstrauma's en bij het vinden van werk'. Dat kost zijn stad
1,5 miljoen in 4 jaar! Goedwillende jongeren worden in Nederland niet eens aan
werk geholpen. Waar haalt die clown het lef vandaan? Misdaad loont ook hier
weer.

C. M. Bovenberg, Capelle aan den IJssel.

VLEESFRAUDE

Eis tegen verdachte handelaar veel te hoog

'Vleeshandelaar Selten hoort 5 jaar eisen' (AD 25-3). Ik vind ons rechtssysteem
vaak onbegrijpelijk. Als je met een slok op een kind doodrijdt, krijg je 1 jaar
celstraf met aftrek van voorarrest en je rijbewijs wordt (tijdelijk) ingenomen.
Zwendel in de vleeshandel wordt bestraft met 5 jaar celstraf. Een hoge boete,
terecht. Maar deze eis vind ik veel te hoog.

Annemarie Scharleman, Barendrecht.

VLEESFRAUDE II

Doodrijder prikt papier, fraudeur krijgt 5 jaar

Wat er bij vleeshandelaar Selten is gebeurd met paardenvlees is niet goed te
praten. Maar als het vlees goed was, dan was het gewoon te eten. Ik begrijp niet
dat Selten voor fraude 5 jaar de gevangenis in zou moeten. Wie een opa, oma en
hun kleinkind doodrijdt, moet 120 uur papier gaan prikken. Leg het mij maar uit.


Arie den Hertog, Gorinchem.

HOLLEEDER

Media plaatsten hem onterecht op voetstuk

'Deze man is een gevaarlijke psychopaat' (AD 25-3). Willem Holleeder lijkt
eindelijk door de mand te vallen. Het lijkt erop dat hij niet alleen zijn
tegenstanders terroriseerde maar ook zijn familie. Televisiepresentatoren en
andere journalisten stonden in de rij om hem een platform te geven. Holleeder
werd door hen tot een populaire figuur gemaakt. Zelfs zo erg dat mensen met hem
op de foto wilden. Hardwerkende Nederlanders die een keer een foutje maken
kunnen het voor de rest van hun leven wel schudden. Iedere journalist die
Holleeder op een voetstuk heeft geplaatst zou net zo gestraft moeten worden als
medici of advocaten die de fout in zijn gegaan: geen tv-programma's meer en geen
columns meer in de krant.

K. van der Werf, Den Haag.

CLAIM VOOR DUITSERS

Wat de Grieken doen, kunnen wij vast ook

Als Griekenland oorlogsmiljarden bij Duitsland claimt, kan Rotterdam ook voor
miljarden gaan vanwege het platbombarderen van de stad. Waar hebben we het over?
Heel Nederland kan miljarden claimen. De Duitsers hebben genoeg gestolen, en ze
hebben geld zat. Actie, en wel zo snel mogelijk.

Peter Baas, Sliedrecht.




Bekijk de oorspronkelijke pagina:

LOAD-DATE: 25 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               68 of 92 DOCUMENTS



                              AD/Algemeen Dagblad

                             24 maart 2015 dinsdag

[Koekhappen is passé en prinses Beatrix blijft voor...]*

BYLINE: ALBERT SOK EN INGRID DE GROOT

SECTION: Nieuws

LENGTH: 989 woorden


Koekhappen is passé en prinses Beatrix blijft voortaan thuis. Dordrecht krijgt
de primeur van Koningsdag nieuwe stijl. Willem-Alexander drukt in 2015
nadrukkelijk zijn stempel op onze nationale feestdag.

NIEUW

1. Koningsdag als handelsmissie

'De bedrijfskoning' wordt Willem-Alexander al wel genoemd. Omdat zijn
staatsbezoeken steeds meer op een handelsmissie beginnen te lijken. Ook op
Koningsdag is er volop aandacht van de koning voor die economie, maar dan wel
voor de lokale. Op de Oude Maas en de Beneden Merwede langs Dordrecht vaart op
Koningsdag tijdens de grande parade het beste voorbij van vijf maritieme
topbedrijven uit de Drechtsteden. IHC en Boskalis zullen zeker niet ontbreken en
mogelijk komt er ook een schip van giga-jachtenbouwer Oceanco uit Alblasserdam.
De koning en koningin Máxima volgen het moderne defilé op een grote tribune bij
het Groothoofd, de historische stadspoort. ,,Het zal geen reclamekaravaan
worden, maar we zijn trots op wat de regio te bieden heeft,'' zei de Dordtse
burgemeester Arno Brok, die belooft dat het géén reclamespot wordt voor het
bedrijfsleven. Het is gewoon Hollands glorie. Willem-Alexander opent ook op
Koningsdag het nieuwe Dordtse museum Het Hof.

2. Zo min mogelijk wandelen

Het koningspaar kan voor gekken en terroristen op Koningsdag 27 april een ware
schietschijf zijn. Willem-Alexander en zijn gezin zullen zich voortaan zo min
mogelijk te voet verplaatsen. In Dordrecht komen ze aan met de Waterbus. Ze gaan
zitten op een grote tribune om de grande parade te volgen. Ze stappen daarna in
een bootje om via historische havens naar de Grote Kerk te varen. Vanaf de Grote
Kerk trekken zij door de stad met elektrisch vervoer. Alleen het laatste stukje
leggen ze te voet af. Zo'n 200 meter. Ze lopen dan van het Scheffersplein naar
het nieuwe museum Het Hof en lopen daarna door naar het Statenplein waar het
slotfeest is.

Er is rekening gehouden met alle scenario's, zegt districtschef Henk de Jong van
de politie-eenheid Rotterdam. Alcohol is strikt verboden. Terrassen mogen niet.
Auto's worden uit de stad geweerd. Naar verluidt zijn 800 agenten op de been, in
burger en in uniform. Hekken staan op strategische plekken om te voorkomen dat
massa's mensen 'blind' achter het koninklijk paar aanlopen. De waterambulance
uit Friesland is in Dordt paraat om bij een eventuele ramp snel veel gewonden te
kunnen evacueren. ,,Er zijn tal van maatregelen genomen. Die proberen we zo min
mogelijk impact te laten hebben op de feestelijkheden,'' zegt politiechef De
Jong.

3. Afscherming van zijn kinderen

Voor (toen nog) prins Willem-Alexander, was Koninginnedag een verplicht nummer.
En hij vond het niet altijd leuk. Zijn drie dochters Amalia, Alexia en Ariane
zijn er slechts een deel van het programma bij en worden afgeschermd. ,,Het zijn
drie relatief jonge kinderen. Het is een afweging van hun vader en moeder dit op
deze manier te doen,'' weet de Dordtse burgemeester Arno Brok.

4. Feest voor de regio

Koningsdag nieuwe stijl is voortaan een feest van de regio dat moet plaatsvinden
in de centrale stad.

Dordrecht (gelegen in de Drechtsteden) mag er voor het eerst mee experimenteren,
samen met Zwijndrecht, Papendrecht, Sliedrecht en Alblasserdam. Liefst 150
clubs, bedrijven, koren, organisaties en scholen uit de Drechtsteden droegen
ideeën aan.

5. Massaal slotfeest met opzwepende muziek van een dj

In Amsterdam was het op 30 april 2013 bij de inhuldiging van koning
Willem-Alexander al een gigantisch feest. De koning klom aan het slot van de
koningsvaart op Java-eiland spontaan met zijn gezin het podium op om mee te
swingen met dj Armin van Buuren. Op Koningsdag doen ze het in Dordrecht nog eens
dunnetjes over. Op het Statenplein is een groot slotfeest met plek voor
duizenden toeschouwers. Nielson (Sexy als ik dans) en dj Lucien Foort moeten
voor een opzwepende afsluiting zorgen. Willem-Alexander wil dat Koningsdag echt
weer een feest wordt voor het 'gewone volk'.

OUD

1. Prinses Beatrix

De 'oudjes' maken plaats voor de nieuwe generatie. Beatrix, vroeger koningin, nu
prinses, is er niet meer bij, en zal er ook in de toekomst niet meer bij zijn.
Hooguit kijkt ze, net als op Prinsjesdag, vanachter een raampje ergens op de
route mee.

Ook Margriet en Pieter van Vollenhoven schitteren voortaan door afwezigheid.
Volgens koningshuisdeskundige Han de Bree een logische keuze. ,,Juliana ging ook
niet meer mee toen ze was afgetreden. De focus moet nu op het koningspaar
liggen, en de óudjes kunnen thuisblijven.''

,,Koning Willem-Alexander heeft het helemaal over een andere boeg gegooid,''
zegt Fred Lammers, specialist koningshuis: ,,Beatrix is nog goed gezond. Het is
een mooi moment om het nu op deze manier te gaan doen. De aandacht moet nu
vallen op het nieuwe koningspaar. Beatrix is 77. Ze heeft groot gelijk dat ze
het niet meer doet. Het is mooi geweest.''

De drie prinsesjes Amalia, Alexia en Ariane, Constantijn en de vier zonen van
Margriet mét aanhang zijn er wel bij. Mabel komt niet.

2. Koekhappen en andere truttige spelletjes

Verstokte fans van het Koninklijk Huis waren er misschien nog dol op, maar bij
veel andere mensen hadden alle ouderwetse spelletjes al lang afgedaan. Zoals
koekhappen, zaklopen, wc-potten gooien en klompendansen. Willem-Alexander was er
ook klaar mee. Hij heeft alle spelletjes op Koningsdag geschrapt. ,,Hij heeft
echt afgerekend met het oubollige,'' zegt koningshuiskenner Fred Lammers.

3. Koningsdag niet langer op twee plekken

Beatrix sloeg graag twee vliegen in één klap en bezocht op Koninginnedag liefst
twee plaatsen. Willem-Alexander heeft geen zin meer in het gejakker en kiest
voor één feest op één centrale plek in de regio. Dat is rustiger en het
verslindt ook minder geld en energie van de beveiligers en de politie. Zij
kunnen zich in een moeilijke tijd vol potentiële bedreigingen voortaan volledig
op één plek concentreren.

* Vervangende titel / Replacement title




Bekijk de oorspronkelijke pagina: ,

LOAD-DATE: 23 March 2015

LANGUAGE: DUTCH; NEDERLANDS

GRAPHIC: Voorproefje van Koningsdag 2.0: Willem-Alexander ontmoet ontmoet op het
feest rond zijn inhuldiging dj Armin van Buuren.
FOTO SANDER STOEPKER

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               69 of 92 DOCUMENTS



                              AD/Algemeen Dagblad

                             24 maart 2015 dinsdag

[Koekhappen is passé en prinses Beatrix blijft voor...]*

BYLINE: ALBERT SOK EN INGRID DE GROOT

SECTION: Nieuws

LENGTH: 988 woorden


Koekhappen is passé en prinses Beatrix blijft voortaan thuis. Dordrecht krijgt
de primeur van Koningsdag nieuwe stijl. Willem-Alexander drukt in 2015
nadrukkelijk zijn stempel op onze nationale feestdag.


1. Koningsdag als handelsmissie

'De bedrijfskoning' wordt Willem-Alexander al wel genoemd. Omdat zijn
staatsbezoeken steeds meer op een handelsmissie beginnen te lijken. Ook op
Koningsdag is er volop aandacht van de koning voor die economie, maar dan wel
voor de lokale. Op de Oude Maas en de Beneden Merwede langs Dordrecht vaart op
Koningsdag tijdens de grande parade het beste voorbij van vijf maritieme
topbedrijven uit de Drechtsteden. IHC en Boskalis zullen zeker niet ontbreken en
mogelijk komt er ook een schip van giga-jachtenbouwer Oceanco uit Alblasserdam.
De koning en koningin Máxima volgen het moderne defilé op een grote tribune bij
het Groothoofd, de historische stadspoort. ,,Het zal geen reclamekaravaan
worden, maar we zijn trots op wat de regio te bieden heeft,'' zei de Dordtse
burgemeester Arno Brok, die belooft dat het géén reclamespot wordt voor het
bedrijfsleven. Het is gewoon Hollands glorie. Willem-Alexander opent ook op
Koningsdag het nieuwe Dordtse museum Het Hof.



2. Zo min mogelijk wandelen

Het koningspaar kan voor gekken en terroristen op Koningsdag 27 april een ware
schietschijf zijn. Willem-Alexander en zijn gezin zullen zich voortaan zo min
mogelijk te voet verplaatsen. In Dordrecht komen ze aan met de Waterbus. Ze gaan
zitten op een grote tribune om de grande parade te volgen. Ze stappen daarna in
een bootje om via historische havens naar de Grote Kerk te varen. Vanaf de Grote
Kerk trekken zij door de stad met elektrisch vervoer. Alleen het laatste stukje
leggen ze te voet af. Zo'n 200 meter. Ze lopen dan van het Scheffersplein naar
het nieuwe museum Het Hof en lopen daarna door naar het Statenplein waar het
slotfeest is.

Er is rekening gehouden met alle scenario's, zegt districtschef Henk de Jong van
de politie-eenheid Rotterdam. Alcohol is strikt verboden. Terrassen mogen niet.
Auto's worden uit de stad geweerd. Naar verluidt zijn 800 agenten op de been, in
burger en in uniform. Hekken staan op strategische plekken om te voorkomen dat
massa's mensen 'blind' achter het koninklijk paar aanlopen. De waterambulance
uit Friesland is in Dordt paraat om bij een eventuele ramp snel veel gewonden te
kunnen evacueren. ,,Er zijn tal van maatregelen genomen. Die proberen we zo min
mogelijk impact te laten hebben op de feestelijkheden,'' zegt politiechef De
Jong.

3. Afscherming van zijn kinderen

Voor (toen nog) prins Willem-Alexander, was Koninginnedag een verplicht nummer.
En hij vond het niet altijd leuk. Zijn drie dochters Amalia, Alexia en Ariane
zijn er slechts een deel van het programma bij en worden afgeschermd. ,,Het zijn
drie relatief jonge kinderen. Het is een afweging van hun vader en moeder dit op
deze manier te doen,'' weet de Dordtse burgemeester Arno Brok.

4. Feest voor de regio

Koningsdag nieuwe stijl is voortaan een feest van de regio dat moet plaatsvinden
in de centrale stad.

Dordrecht (gelegen in de Drechtsteden) mag er voor het eerst mee experimenteren,
samen met Zwijndrecht, Papendrecht, Sliedrecht en Alblasserdam. Liefst 150
clubs, bedrijven, koren, organisaties en scholen uit de Drechtsteden droegen
ideeën aan.

5. Massaal slotfeest met opzwepende muziek van een dj

In Amsterdam was het op 30 april 2013 bij de inhuldiging van koning
Willem-Alexander al een gigantisch feest. De koning klom aan het slot van de
koningsvaart op Java-eiland spontaan met zijn gezin het podium op om mee te
swingen met dj Armin van Buuren. Op Koningsdag doen ze het in Dordrecht nog eens
dunnetjes over. Op het Statenplein is een groot slotfeest met plek voor
duizenden toeschouwers. Nielson (Sexy als ik dans) en dj Lucien Foort moeten
voor een opzwepende afsluiting zorgen. Willem-Alexander wil dat Koningsdag echt
weer een feest wordt voor het 'gewone volk'.

1. Prinses Beatrix

De 'oudjes' maken plaats voor de nieuwe generatie. Beatrix, vroeger koningin, nu
prinses, is er niet meer bij, en zal er ook in de toekomst niet meer bij zijn.
Hooguit kijkt ze, net als op Prinsjesdag, vanachter een raampje ergens op de
route mee.

Ook Margriet en Pieter van Vollenhoven schitteren voortaan door afwezigheid.
Volgens koningshuisdeskundige Han de Bree een logische keuze. ,,Juliana ging ook
niet meer mee toen ze was afgetreden. De focus moet nu op het koningspaar
liggen, en de óudjes kunnen thuisblijven.''

,,Koning Willem-Alexander heeft het helemaal over een andere boeg gegooid,''
zegt Fred Lammers, specialist koningshuis: ,,Beatrix is nog goed gezond. Het is
een mooi moment om het nu op deze manier te gaan doen. De aandacht moet nu
vallen op het nieuwe koningspaar. Beatrix is 77. Ze heeft groot gelijk dat ze
het niet meer doet. Het is mooi geweest.''

De drie prinsesjes Amalia, Alexia en Ariane, Constantijn en de vier zonen van
Margriet mét aanhang zijn er wel bij. Mabel komt niet.

2. Koekhappen en andere truttige spelletjes

Verstokte fans van het Koninklijk Huis waren er misschien nog dol op, maar bij
veel andere mensen hadden alle ouderwetse spelletjes al lang afgedaan. Zoals
koekhappen, zaklopen, wc-potten gooien en klompendansen. Willem-Alexander was er
ook klaar mee. Hij heeft alle spelletjes op Koningsdag geschrapt. ,,Hij heeft
echt afgerekend met het oubollige,'' zegt koningshuiskenner Fred Lammers.

3. Koningsdag niet langer op twee plekken

Beatrix sloeg graag twee vliegen in één klap en bezocht op Koninginnedag liefst
twee plaatsen. Willem-Alexander heeft geen zin meer in het gejakker en kiest
voor één feest op één centrale plek in de regio. Dat is rustiger en het
verslindt ook minder geld en energie van de beveiligers en de politie. Zij
kunnen zich in een moeilijke tijd vol potentiële bedreigingen voortaan volledig
op één plek concentreren.

* Vervangende titel / Replacement title




Bekijk de oorspronkelijke pagina: ,

LOAD-DATE: 24 March 2015

LANGUAGE: DUTCH; NEDERLANDS

GRAPHIC: Voorproefje van Koningsdag 2.0: Willem-Alexander ontmoet op het feest
rond zijn inhuldiging dj Armin van Buuren.
FOTO SANDER STOEPKER

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               70 of 92 DOCUMENTS



                              AD/Algemeen Dagblad

                             23 maart 2015 maandag

Zalm heeft schijt aan de belastingbetaler

BYLINE: JERRY GOOSSENS

SECTION: Nieuws; Blz. 9

LENGTH: 508 woorden


COLUMN


'Als het volk geen brood heeft, dan eet het toch gewoon cake?'

Ze schijnt het nooit gezegd te hebben en al helemaal niet in het Nederlands,
maar ruim twee eeuwen nadat haar hoofd op de Place de la Concorde van de
guillotine rolde, wordt het met een onverwoestbare hardnekkigheid aan Marie
Antoinette toegeschreven. De vrouw van de Zonnekoning is daarmee voor eeuwig het
symbool geworden van de boven ons gestelde die het contact met de gewone wereld
volkomen verloren is. Ik moest aan Marie Antoinette en haar cake denken toen ik
Gerrit Zalm op televisie hoorde verdedigen waarom de topbestuurders van ABN Amro
er een tonnetje bij krijgen.

Zalm is, zoals dat heet, van 'bescheiden komaf'. Toen hij nog minister was, werd
er geen moment onbenut gelaten om te melden dat zijn broer schoenen verkocht op
de markt. Waarmee de suggestie werd gewekt dat Zalm met beide benen op de grond
stond. In schoeisel van twee paar voor 25 euro. Maar resultaten uit het verleden
bieden geen garantie voor de toekomst. En áls Gerrit nog weleens bij zijn broer
op verjaarsvisite komt - lauwe koffie met een voetenbad, plakje natte cake -
bespreken ze kennelijk niet wat er op de markt onder het gewone volk leeft. Of
misschien ook wel. In dat geval heeft Gerrit Zalm gewoon schijt aan de
belastingbetaler die zijn lullige ambtenarenbank tijdens de crisis overeind
heeft gehouden en maakt hij schaterend een lange neus naar de rekeninghouder uit
wiens zakken het douceurtje voor het bestuur wordt betaald.

Een opgestoken middelvinger, dat is het. Niet digitaal gemanipuleerd, zoals in
het filmpje waarin Yanis Varoufakis het obscene gebaar naar de Duitsers lijkt te
maken, maar echt en onomwonden. Daarbij bestond Zalm het de salarisverhoging als
een verlaging te presenteren. Omdat het minder was dan de bonus die het kabinet
de bankiers door de neus heeft geboord. Dus eigenlijk, wilde Gerrit maar zeggen,
moesten we blij zijn dat die geweldige topbestuurders zo welwillend een stapje
terug willen doen. Zo werd het honorarium van ING-topman Ralph Hamers 'verlaagd'
van 1,27 naar 1,63 miljoen euro per jaar. Uiteraard om 'niet uit de pas te
lopen' met bankiers in het buitenland, die op hun beurt hetzelfde argument
gebruiken om hun eigen zakken te spekken. En 's avonds, in de besloten
bankiersclub, lachen ze zich een kriek om de suffe loonslaven die hun
spaarcentjes tegen 0,7 procent rente bij hen stallen en die tegen een kunstmatig
hooggehouden woekerrente een hypotheekje bij hen afnemen. Lachen. Gieren.
Brullen. Toch, Gerrit?

De afgelopen jaren hebben de banken miljoenen geïnvesteerd in zalvende
reclamefilmpjes waarmee het geschonden vertrouwen moest worden hersteld. Mocht
dat al gewerkt hebben, is het effect volledig tenietgedaan door Zalm en diens
van elke realiteitszin gespeende collegae.

Aan guillotines doen we niet meer. Maar via http://Eerlijkebankwijzer.nl of
http://Verhuisjegeld.nl kunnen we ze een kopje kleiner maken.

's Avonds, in de besloten bankiersclub, lachen ze zich een kriek om de suffe
loonslaven




Bekijk de oorspronkelijke pagina:

LOAD-DATE: 23 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               71 of 92 DOCUMENTS



                              AD/Algemeen Dagblad

                             21 maart 2015 zaterdag

Mail

SECTION: Service

LENGTH: 855 woorden


AMALIA II

Ook 'domme' 11-jarige kan in groep 8 zitten

Elke keer erger ik me als ik hoor dat prinses Amalia zo slim is omdat ze als
11-jarige al in groep 8 zit en dus een klas 'heeft overgeslagen' (AD 20-3). Dat
Amalia slim is, geloof ik direct. Maar ze heeft geen klas overgeslagen. Tot 2008
gold de regel dat kinderen die op 1 oktober nog geen 6 jaar waren, niet mochten
doorstromen naar groep 3. Zij moesten een jaar langer kleuteren, net zoals mijn
zoon toentertijd. Het betrof dus kinderen die in 2002 geboren zijn of ervoor. De
Schoolinspectie was hier niet blij mee, omdat deze kinderen niet de kans kregen
de school in 8 jaar tijd te doorlopen maar verplicht werden er langer over te
doen. De regels werden veranderd en de 1 oktober-grens verviel. Sinds 2009 mogen
'herfstkinderen' die in 2003 of later geboren zijn, zoals Amalia, al doorstromen
naar groep 3 als ze nog maar 5 jaar zijn. Tenzij ze écht niet mee kunnen komen.
Je hoeft dus niet slim te zijn om als 11-jarige in groep 8 te zitten.

M.E. Vossenaar, Leerdam.

JIHADIST

Term sneuvelen te veel eer voor deze terrorist

'Amsterdamse jihadist gesneuveld'. (AD 20-3). Terroristen sneuvelen niet. Zij
worden gedood, geëlimineerd, over de kling gejaagd of afgeknald. De term
sneuvelen heeft een zekere waardigheid en past niet bij terroristen.

Henk Hoorn, Zoetermeer.

TOPSALARIS

ING-topman kan veel goed doen met bonus

'ING wil topman Hamers belonen met een extra bonus' (AD 20-3). Als het aan de
raad van commissarissen ligt, stijgt het salaris van deze ING-topman met ruim 28
procent van 1,27 miljoen euro naar 1,63 miljoen. Het einde van de graaicultuur
is nog niet in zicht. Omdat ik de indruk heb dat het inkomen van Hamers ook
zonder dit extraatje ruim voldoende is om in zijn levensonderhoud te voorzien,
zou ik hem als ING-cliënt dit advies willen geven: stort dit extraatje op de
rekening van een andere ING-cliënt, de Stichting Kinderen Kankervrij (Kika),
rekeningnummer NL89 INGB 0000 0081 18. Dan is Hamers een echte topman.

A.C. van Alphen, Odijk.

TOPSALARIS II

Bij die banken denken ze alleen aan zichzelf

Een ING-directeur krijgt 28 procent salarisverhoging om weer bij te kunnen zijn
met de salarissen van andere bankdirecteuren in de wereld (AD 20-3). ABN AMRO
overweegt dit ook, omdat men daar zo keurig is geweest met leningen aflossen aan
de staat. Die mensen denken alleen aan zichzelf. Naar de gemiddelde Nederlander,
ouderen en gehandicapten wordt niet gekeken. Kijk ook naar minister Koenders die
Tunesië wil helpen. Wanneer wordt er gekeken naar de nood in eigen land? Het is
triest wat er in de wereld gebeurt, maar ons eigen volk wordt vergeten en moet
betalen voor de problemen van andere landen. Hier staan ook mensen op straat,
hier leven ook mensen onder de armoedegrens. Hoe voelt dat als je hoort dat een
bankdirecteur, met toch al een aardig salaris, er nog eens bijna een derde bij
krijgt? Schandalig en gewetenloos.

Engelien van Ewij-Laurens, Barendrecht.

FEYENOORD-HOOLIGANS

Werkkamp lijkt me nog steeds een prima idee

Het artikel over de Feyenoord-hooligans (AD 19-3) riep bij mij twee
herinneringen op. De eerste was er een uit de tijd dat voetbalvandalisme nog
uitgevonden moest worden. Hoogtepunt was 7 mei 1970, toen Feyenoord te midden
van zo'n honderdduizend aanhangers op de Coolsingel het behalen van de Europacup
vierde. Politie en publiek waren één, fantastisch. De negatieve herinnering
stamt uit de periode die zich ongeveer 4 jaar later aandiende:
Feyenoord-Tottenham Hotspur, met na afloop de eerste vertoning van wat daarna
voetbalvandalisme is gaan heten. De daaropvolgende jaren is het bergafwaarts
gegaan. Even bruut als zinloos groepsgeweld, waarin anno heden de tweede
generatie vandalen de boventoon voert, voornamelijk dankzij drugs en drank. In
de jaren '80 heb ik gepleit voor het inrichten van werkkampen voor deze
vandalen. Aangezien het begrip werkkamp mij niet door iedereen in dank werd
afgenomen, heb ik die benaming gewijzigd in 'multifunctionele opvang- en
inspanningscentra voor stenenverplaatsende voetbalsupporters'. Ik beveel die
centra ook aan voor de huidige voetbalvandalen. Een keiharde aanpak van deze
figuren is het enige antwoord.

J.A. Blaauw, oud-hoofdcommissaris van politie, Rotterdam.

FEYENOORD-HOOLIGANS II

Nog steeds trots op deze geweldige club

'Wanneer pakt de leiding van Feyenoord hooligans aan?' (AD 19-3). Ik ben nog
steeds trots op Rotterdam en vind Feyenoord de mooiste club van Nederland. Ik
herkende in het stuk ook Rotterdam zoals het vroeger was. Ik hoop dat ik ooit
mijn liefde voor de club kan uitspreken zonder geassocieerd te worden met
vandalisme en geweld.

Jacques Odijk, Boxtel.

VOETBALSHIRT

Moet dat nu echt, al die vreselijke tatoeages?

Het Nederlands voetbalelftal krijgt een nieuw uitshirt (AD 19-3). Uitgerekend
een voetballer met meer dan een gemiddelde hoeveelheid zeer opvallende tatoeages
staat ermee op de foto. Moeten we dat mooi vinden? Iedereen mag van tatoeages
vinden wat hij wil, maar in het kader van het presenteren van kleding is deze
combinatie volkomen misplaatst en smakeloos.

Cees van Herk, Papendrecht.




Bekijk de oorspronkelijke pagina: ,

LOAD-DATE: 21 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               72 of 92 DOCUMENTS



                              AD/Algemeen Dagblad

                             20 maart 2015 vrijdag

'Het zal voor haar lastig zijn met de fiets naar school te gaan'

BYLINE: TONNY VAN DER MEE EN JEROEN SCHMALE

SECTION: Nieuws

LENGTH: 942 woorden


Schoolkeuze | Amalia heeft al een kijkje genomen in Maerlant-Lyceum

Prinses Amalia heeft zich georiënteerd op een toekomstige middelbare school.
Welke ze kiest, houden koning Willem-Alexander en koningin Máxima liever even
geheim. Het gonst van de geruchten, want een prinsesje als klasgenoot vinden
ouders vaak spannender dan de kinderen zelf.

Ze kwam een uurtje meekijken, in de brugklas van het Maerlant-Lyceum,
kroonprinses Amalia die volgend schooljaar op de middelbare school begint. En
haar ouders waren mee.

Op staatsbezoek in Denemarken zei koning Willem-Alexander dat zijn oudste
dochter (11) nog even geheim wil houden welke school ze kiest. Ze wil niet dat
haar beslissing die van andere toekomstige brugpiepers (of hun ouders)
beïnvloedt.

,,Oh, dat gebeurt allang,'' meent Hiske Ridder uit Den Haag. Haar zoon is dit
schooljaar begonnen op het Maerlant en trof onlangs de toekomstige koningin van
Nederland met haar ouders bij hem in de klas. ,,Hij zei: ik moet er niet aan
denken dat ze bij ons op school komt, vanwege al het gedoe dat het met zich
meebrengt. Het is eigenlijk niet de bedoeling dat we uit de school klappen, maar
ik vind al die geheimzinnigheid spijtig.''

Het Maerlant-Lyceum (havo, vwo, gymnasium) ligt in het chique Benoordenhout,
niet ver van haar toekomstige woonadres: Huis ten Bosch. Maar Amalia, een
modelleerling die een klas heeft overgeslagen, heeft meer open dagen van
topscholen in Den Haag en Wassenaar bezocht.

De schoolkeuze van de troonpretendent houdt veel ouders van bijna-pubers in de
regio bezig. ,,We merken dat het leeft,'' zegt Ridder. ,,Lang ging het gerucht
dat ze voor het Vrijzinnig-Christelijk Lyceum zou kiezen, net als haar vader. Ik
heb begrepen dat het aantal aanmeldingen daar de afgelopen jaren flink is
gestegen.''

Want, zegt koningshuisdeskundige Fred Lammers, de komst van de prinses legt een
grote druk op de school. ,,Het is natuurlijk goede reclame.''

Tegelijk zijn er ook strikte regels voor het maken en publiceren van foto's waar
de Oranjes op staan. Deelname aan een schoolreis of werkweek zal ook moeilijker
te organiseren zijn. ,,De ouders willen dat hun kinderen zo gewoon mogelijk
worden behandeld. Ze moeten op hun kop krijgen als het nodig is. Dat probeert
een school ook, maar ze zijn natuurlijk niet gewoon.''

,,Er zijn allemaal veiligheidseisen bijgekomen,'' zegt Lammers. ,,Het zal voor
Amalia nu lastiger zijn op de fiets naar school te gaan.'' Bij haar vader en oma
was het een stuk losser. ,,Er zaten een paar rechercheurs in de lerarenkamer,
maar die zagen we bijna nooit,'' vertelt Charles Schoorl (79). Hij zat van 1949
tot 1952 bij Beatrix in de klas op De Werkplaats Kindergemeenschap, opgericht
door Kees Boeke.

Bij Willem-Alexander, die zijn middelbareschooltijd op het Baarnsch Lyceum
begon, stonden de marechaussees voortdurend bij de school. Ze konden niet
voorkomen dat Willem-Alexander soms ontsnapte aan het toezicht. Hij liep wel
eens weg van de gymles en belazerde medeleerlingen met vervalste handtekeningen
van schaatser Eric Heiden.

Parallelklas

Schrijver Ronald Giphart zat in het eerste jaar in een parallelklas met de
huidige koning. ,,Ik verhuisde van Dordrecht naar Soestdijk en wist dat ik bij
Willem-Alexander in de klas zou komen. Dordrecht was een links gebied. Op mijn
oude school zei iedereen: pak die gozer aan! Terwijl Willem-Alexander een heel
vriendelijke, oprecht geïnteresseerde jongen was. Ik mocht hem graag.''

Na de verhuizing naar Huis ten Bosch ging Willem-Alexander met zijn broers naar
het VCL. ,,Ze kwamen de eerste maanden op de fiets, later met de auto. Om de
veiligheid en omdat paleis Huis ten Bosch toch wat ver was,'' memoreerde
oud-rector Paul Gerretsen in 2007. De prinselijke beveiligers vergezelden de
zoons van Beatrix en Claus alleen in de pauzes en hadden een aparte ruimte in
het schoolgebouw.

,,De prinsen deden aan alles mee, en gingen mee op schoolreis. De eerste dagen
keek iedereen even op. Maar de prinsen waren snel drie gewone jongens. Met
no-nonsense-vrienden die niet gevoelig waren voor hun status.''

Dat gold tot op zekere hoogte ook voor Beatrix, zegt oud-klasgenoot Schoorl. Ze
was een slimme, maar ook ondeugende leerlinge die wel eens een appeltje pikte of
spijbelde. ,,Ze werd niet als een speciaal iemand behandeld. Ze sprong gewoon
bij iemand achterop de fiets naar het dorp, was soms schooloudste en hielp mee
met schoonmaken. Ik ben wel eens op haar verjaardag op paleis Soestdijk geweest.
We mochten fietsen in de gang en kregen heel veel ranja.''

Het koningspaar zal geen voorkeursbehandeling voor Amalia willen. Te laat is
gewoon te laat, een onvoldoende ook voor haar een onvoldoende.

Fred Lammers: ,,De Oranjes willen dat hun kinderen zo gewoon mogelijk worden
behandeld. Ze moeten op hun kop krijgen als het nodig is. Andere ouders vinden
het prachtig als hun kind bevriend raakt met een prinsesje. Misschien mogen ze
wel in het paleis spelen.'' Lammers ziet wel dat de schoolkeuze met de
generaties steeds moderner is geworden. Wilhelmina kreeg op het paleis
privéonderwijs, Juliana had een eigen klasje met een paar meisjes van adel.

Toen Beatrix van de Kees Boeke-school naar het Baarnsch Lyceum ging, werd daar
voor haar een aparte onderafdeling opgericht. Daar kreeg Beatrix les met
medeleerlingen die ze zelf selecteerde. Lammers: ,,Die moesten van goeden huize
komen. Ze kwam dus niet in aanraking met jan met de pet.''

Ze nam allemaal meiden mee, herinnert Schoorl zich. Een stuk of 5, 6, de leukste
ook. Toen hij daarover uit de school klapte, sprak Beatrix hem vermanend toe.
,,Ze zei dat het staatsgeheim was. Dan merkte je dat ze net een beetje anders
was dan de rest.''

LOAD-DATE: 19 March 2015

LANGUAGE: DUTCH; NEDERLANDS

GRAPHIC: Prinses Amalia bereidt zich voor op de middelbare school.
PIM RAS FOTOGRAFIE
Prins Willem-Alexander op het Vrijzinnig-Christelijk Lyceum in 1981.
CAPITAL PHOTOS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               73 of 92 DOCUMENTS



                              AD/Algemeen Dagblad

                             16 maart 2015 maandag

Freefight tussen de kemphanen Pechtold & Wilders

BYLINE: PETER GROENENDIJK

SECTION: Nieuws

LENGTH: 709 woorden


TV-debat | Vijanden met gemeenschappelijk belang nemen het tegen elkaar op

Ze zijn totale tegenpolen, maar zoeken elkaar dolgraag op. Geert Wilders en
Alexander Pechtold winnen kiezers door zich tegen elkaar af te zetten. Vanavond
krijgt de wedstrijd met twee winnaars een nieuwe dimensie. 'Volgens mij hebben
we hier allebei plezier aan.'

Ze noemen elkaar respectievelijk 'een zielig mannetje' en 'een extremist'. ,,Ik
vind D66 het ergste wat er is,'' zei Wilders eens over zijn tegenpool. En
Pechtold: ,,Als Wilders minister-president wordt, vraag ik elders asiel aan.''

Vijanden zijn ze, maar met een gemeenschappelijk belang. De leiders van PVV en
D66 zoeken elkaar maar al te graag op. Ook vanavond, als ze in EenVandaag
uitgebreid met elkaar in gevecht mogen. Een 'politieke freefight' wordt het,
volgens het promotiefilmpje van EenVandaag, aangezet met muziek uit een
spannende B-film. 'Twee aartsrivalen in debat. Een titanengevecht.'

,,Ik kijk er naar uit,'' zei Pechtold zaterdag, tijdens een campagnebezoek aan
Nijmegen. ,,De onderwerpen zijn goed gekozen: Europa, terreurdreiging en
economie. Precies de terreinen waarop we het totaal oneens zijn. Nou ja...
Eigenlijk zijn Wilders en ik het over alles oneens.'' Wilders, die onder zware
veiligheidsmaatregelen een kort bezoek bracht aan Roermond: ,,Ik zet me graag af
tegen de heer Pechtold. Volgens mij hebben we er allebei plezier van.''

Al veel langer zetten Pechtold en Wilders zich graag tegen elkaar af. Zo
proberen ze het debat naar zich toe te trekken en kiezers bij andere partijen
weg te snoepen. Een wedstrijd met twee winnaars, want D66 en PVV vissen in
totaal verschillende vijvers.

Het beeld dat ze creëren: een stem op de één is een stem tegen de ander. Wilders
zet zich af tegen 'Zijne IJdelheid' Pechtold, het gezicht van de
links-intellectuele elite, die Europa omarmt, de grenzen weigert te sluiten en
de problemen van de gewone man ontkent. Pechtold doet hetzelfde met Wilders: die
is het gezicht van de xenofobie en van het anti-Europese sentiment. Een ramp
voor de samenleving en de economie.

Beloning

Voor D66 is er nog een extra beloning: de stem van de allochtone kiezer. Die
koos tot een paar jaar geleden nog consequent voor de PvdA, maar dat verandert -
mede onder invloed van Pechtolds tirades tegen de PVV - in hoog tempo. Zo zegt
liefst 47 procent van de Turkse Nederlanders in een recente peiling te gaan
stemmen op D66 (en maar 17 procent PvdA). Waarop Wilders de partij van Pechtold
maar meteen omdoopte tot 'T66'.

Eigenlijk hadden de kemphanen elkaar deze campagne al eerder willen opzoeken.
Maar Wilders kreeg griep en miste het eerste tv-debat en het tweede werd
gedomineerd door het vertrek van Ivo Opstelten en Fred Teeven. Vanavond krijgen
ze een uitgebreide herkansing, met naar schatting meer dan een miljoen kijkers.
Het debat begint al vroeg in de avond en zal dus nog volop worden nabesproken in
de journaals van vanavond en de kranten van morgen. Een fenomenale reclamespot.


Het is een 'cadeautje van het kabinet', zeggen ze bij D66 en PVV. Immers:
EenVandaag wilde eigenlijk een regulier debat uitzenden met de politiek leiders
van álle grote partijen. Maar 5 weken geleden zegden Mark Rutte en Diederik
Samsom plotseling af. Vermoedelijk wilde Rutte als premier niet ál te veel
tv-optredens doen en had Samsom geen zin om het kabinetsbeleid in z'n eentje te
moeten verdedigen. Dat was hem vorig jaar, toen Rutte het EenVandaag-debat voor
de gemeenteraadsverkiezingen liet schieten, slecht bevallen.

De campagneteams van PvdA en VVD dachten dat het EenVandaag-debat na hun
afzegging zou worden afgelast. Een misrekening. Vanavond staan niet zes, maar
slechts twee politiek leiders tegenover elkaar.

Alternatief

EenVandaag bedacht het alternatief een paar dagen na de afzegging. ,,Bij D66 en
PVV waren ze meteen enthousiast,'' zegt redacteur Hein Bruinewoud. ,,Ik vind het
wonderlijk dat PvdA en VVD de één miljoen kijkers van EenVandaag negeren. Maar
volgens mij hebben we een goed alternatief bedacht.''

Pechtold & Wilders

Ik zet me graag af tegen de heer Pechtold. Volgens mij hebben we er allebei
plezier van (-Geert Wilders)

Eigenlijk zijn Geert Wilders en ik het over alles oneens (-Alexander Pechtold)




Bekijk de oorspronkelijke pagina: ,

LOAD-DATE: 15 March 2015

LANGUAGE: DUTCH; NEDERLANDS

GRAPHIC: ANP
ANP

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               74 of 92 DOCUMENTS



                              AD/Algemeen Dagblad

                             14 maart 2015 zaterdag

Doe als Danni ... (of niet)

BYLINE: ANGELA DE JONG

SECTION: Media; Blz. 39

LENGTH: 459 woorden


ANGELA KIJKT TV


AD-journalist Angela de Jong schrijft elke week een column over wat haar opvalt
op televisie.

Omdat Marlijn Weerdenburg zo hartveroverend leuk was in Wie is de Mol?, zapte ik
afgelopen weken steeds vaker naar haar serie Danni Lowinski. En inmiddels is het
vaste prik op woensdagavond.



Het is misschien niet zulk chic drama als Bloedverwanten en Hollands Hoop.
(Tussen twee haakjes: die laatste heb ik tijdens een recente griepaanval in een
ruk teruggekeken en ik kan alleen maar dringend adviseren: krijg ook de griep!)


Maar als Bloedverwanten en Hollands Hoop Mulisch en Couperus zijn, dan is Danni
Lowinski de LINDA. Een makkelijk te verteren, goedgemaakte, vlotte reeks. Een
sprookje, maar wel een waar wij vrouwen een paar rake levenslessen uit kunnen
destilleren.

Je kunt alles bereiken, als je maar wilt.

Danni is kapster maar buffelde zich in de avonduren door een studie rechten. Nu
is ze advocaat voor de gewone man, die praktijk houdt aan een tafel in een
winkelcentrum en een euro per minuut rekent. Vergezocht? Dat winkelcentrum en
die euro wel. Maar Danni's zijn er in het echte leven genoeg aan te wijzen.
Niemand gaf in haar jeugd een stuiver voor Oprah Winfrey en kijk eens waar zij
is geëindigd. Die strenge Annemarie van Gaal uit Een Dubbeltje Op Z'n Kant
werkte zich als alleenstaande moeder omhoog van secretaresse tot miljonaire. En
als ook Danni het kan, kan iedereen het.

Wees jezelf.

Ze zou zich in een degelijk grijs mantelpak met krijtstreep moeten hijsen, maar
Danni zweert bij nét te strakke rokjes in neonkleuren, bloesjes met ruches,
diepe decolletés, de toupeerkam en haarlak. Ze drinkt liever koffie met haar
ploeterende vrienden uit het winkelcentrum dan dat ze netwerkt met haar snelle
collega's in hun toga's. Een stoere vrouw die lak heeft aan alles en iedereen en
haar eigen weg gaat, is onweerstaanbaar. Want wie heeft de lekkerste advocaat
van de stad achter zich aan? Precies.

Er zijn grenzen aan ouderliefde.

Sympathiek dat Danni haar invalide vader in huis neemt. En helemaal van deze
tijd. Maar voor je liefdesleven is het natuurlijk killing als je elke avond in
je galerijflatje zit opgescheept met een bierdrinkende, betweterige bemoeial
(een geweldige rol van Michiel Romeyn overigens) die voor de tv zit te snurken.
Dan ga je in arren moede zelf ook bierdrinkend op de bank liggen. Dus neem
alleen je ouders in huis als je genoeg geld én ruimte hebt voor een tuinhuisje.


Vermijd bontjasjes.

Vergeet punt 2 en blijf af van de korte bontjasjes die Danni in alle kleuren
draagt. Tenminste, als je net als zij cup B of meer hebt. Want zo'n ding maakt
acuut 20 kilo zwaarder.

Reageren? angela@ad.nl

Vergezocht? In het echte leven zijn er genoeg Danni's aan te wijzen




Bekijk de oorspronkelijke pagina:

LOAD-DATE: 14 March 2015

LANGUAGE: DUTCH; NEDERLANDS

GRAPHIC: Danni Lowinski zweert bij een geheel eigen kledingstijl.

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               75 of 92 DOCUMENTS



                              AD/Algemeen Dagblad

                             14 maart 2015 zaterdag

Er is geen geld om te laten rollen

SECTION: Service

LENGTH: 346 woorden


Staatsschuld knelt als bankschroef

'Laat het geld rollen' (AD 13-3). Gratis en voor niets de welvaart laten
groeien. Econoom Paul Krugman beveelt het Amerikaanse recept ook voor Nederland
aan. Volgens mij is het te mooi om waar te zijn. Want: hoe zouden wij het vinden
als de staatsschuld van 498 miljard euro naar 1000 miljard oploopt, terwijl we
ons juist aan een grote crisis ontworstelen? Zo'n enorme staatsschuld is de
opmaat naar meer ellende.

Nico Polderman, Hendrik-Ido-Ambacht.

Kabinet wentelt zich in crisissfeer

CDA-partijleider Sybrand Buma heeft helaas gelijk als hij stelt dat de
belastingdruk in Nederland te hoog is. Hoogleraar monetaire economie Sylvester
Eijffinger heeft in een interview aangegeven dat de inkomens tussen modaal en
twee keer modaal (tussen 33.000 tot 66.000 euro) circa 70 procent van hun
inkomen aan belastingen zien verdwijnen. Ook het Nibud geeft aan dat huishoudens
met een jaarlijks inkomen tot 35.000 euro het moeilijk hebben en eigenlijk geld
tekortkomen. Door de hoge belastingdruk heeft de grootste groep in de
samenleving te weinig geld om geld uit te kunnen geven. Dit regeringsbeleid
houdt de crisis in stand. De lasten van de crisis zijn betaald door
inkomensgroepen die nu financieel in het gedrang zijn gekomen.

E. S. ten Cate, Waddinxveen.

Geld uitgeven als je het amper hebt?

Als iemand geen geld overhoudt voor extraatjes zal de economie niet groeien. Die
holt eerder achteruit. Ontslagen 55-plussers kunnen zich geen extraatjes
permitteren, Jan Modaal moet zien te overleven en bijstandsgezinnen weten zelfs
niet eens meer wat extraatjes zijn. Ook de groep die volgens premier Rutte weer
kan instromen op de arbeidsmarkt krijgt zo weinig uren werk aangeboden dat een
extraatje er niet vanaf kan. Kortom: grote groepen mensen werken straks alleen
nog maar om in de primaire levensbehoeften te kunnen voorzien en niet om de
economie op gang te helpen. De winsten en omzetten belanden bij een steeds
kleinere groep Nederlanders. Dat leidt vroeg of laat tot onvrede.

Ben Frins, Kerkrade.




Bekijk de oorspronkelijke pagina: ,

LOAD-DATE: 14 March 2015

LANGUAGE: DUTCH; NEDERLANDS

GRAPHIC:  'Grote groepen Nederlanders werken straks alleen nog maar om in hun
primaire levensbehoeften te voorzien,' aldus briefschrijver Ben Prins.
DREAMSTIME

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               76 of 92 DOCUMENTS



                              AD/Algemeen Dagblad

                              2 maart 2015 maandag

Wat heeft die jongen nou helemaal gedaan?

BYLINE: JERRY GOOSSENS

SECTION: Nieuws; Blz. 9

LENGTH: 474 woorden


COLUMN


Dit weekend zat ik aan tafel met twee mannen die de vastgoedwereld van binnenuit
kennen, die weten hoe mannetjesputters uit de bouwwereld omgaan met politici en
hoe snel de zaken dan diffuus worden. Ons kent ons.



Er wordt geborreld, gedineerd en gegolfd. Men treft elkaar op recepties,
haringparty's of in de haven van Cannes, op de boot van een goede vent die met
een paar grote projecten is binnengelopen. Die wereld. En toen het nieuws kwam
dat Mark Verheijen na lang treuzelen uiteindelijk dan tóch de eer aan zichzelf
heeft gehouden, was de vraag van mijn tafelgenoten: Wat heeft die jongen nou
helemaal gedaan? Wijn gedeclareerd? Goed, de doorsnee kiezer zal bij de tong
Picasso niet snel een flesje van 127 euro opentrekken. Maar als types als Piet
van Pol en Jos van Rey de wijn hebben uitgezocht en het is jouw beurt om een
rondje te geven, dan sta je toch een beetje voor lul als je besmuikt naar de
huiswijn informeert.

Zakelijke ritjes en privékilometers door elkaar gehusseld? Je kan van zo'n
jongen toch niet verwachten dat hij bij elke gelegenheid in een andere auto
springt? Gratis congresruimte geritseld bij de Floriade? Ach, we hebben allemaal
wel vriendjes die we af en toe om een gunst vragen. Dus hoe erg is dat nou? Het
officiële vonnis van de Commissie Integriteit luidt: drie gevallen verkeerd
gedeclareerd en éénmaal 'de schijn van onjuistheid'. Klein bier na dure wijn
geeft venijn. Gekrabbel van een kleine provinciaal. Dat je met de grote jongens
mee wilt borrelen maar te krenterig bent om zelf een flesje af te tikken. Eerder
benepen dan corrupt. Z'n carrière op het spel gezet voor een lullig
imponeerwijntje van 30 euro - ex. btw - inkoop.

Mark Rutte heeft die andere Mark dan ook niet laten vallen omdat vast is komen
te staan dat Verheijen wel degelijk ontoelaatbaar over de schreef is gegaan,
maar omdat de beeldvorming onhoudbaar was geworden. Gisteren kwam de rekening:
zeventien zeteltjes bij Maurice de Hond.

En voor de liefhebbers is er alweer een nieuwe integriteitskwestie. Niet bij de
VVD ditmaal, maar bij de PVV. Marjolein Faber, beoogd voorzitter van de Eerste
Kamerfractie, heeft als Statenlid in Gelderland het bedrijf van haar eigen zoon
in de arm genomen om de provinciale PVV-website te beheren. Ons kent ons. Eigen
volk eerst. Toen Faber (die mij aan de James Bond Sovjet-spionne Rosa Klebb doet
denken, maar dit terzijde) met dit onvolkomenheidje werd geconfronteerd, hoopte
ik even dat ze een manier had gevonden om de islam als hoofdschuldige aan te
wijzen. Dat doet ze namelijk bij álle problemen. Alleen in dit geval noemde ze
het 'niet handig'.

Integriteit, dat is de stok waar je de ander mee slaat terwijl je dronken van
eigenwaan uit de staatstrog staat te zuipen.

Je kunt van Mark toch niet verwachten dat hij elke keer in een andere auto
springt?




Bekijk de oorspronkelijke pagina:

LOAD-DATE: 16 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               77 of 92 DOCUMENTS



                              AD/Algemeen Dagblad

                           28 februari 2015 zaterdag

Belastingaangifte doen moet vanaf nu volledig op de website van de fiscus zelf

BYLINE: DAVID BREMMER

SECTION: Nieuws; Blz. 14

LENGTH: 505 woorden


De digitalisering bij de Belastingdienst is na 20 jaar compleet: vanaf morgen (1
maart) kunnen burgers niet langer de aangiftesoftware downloaden op hun pc.
Aangifte moet gebeuren op de website van de fiscus zelf.

De fiscus is al heel lang bezig om de aangifte digitaler te maken. Dat merkten
belastingplichtigen voor het eerst in 1995 toen het ministerie van Financiën een
speciale diskette uitbracht met de aangiftesoftware. In 1998 kon de software al
gewoon via de website van de Belastingdienst worden gedownload. Nu moet het
voortaan helemaal online.

,,Dit is een heuse mijlpaal,'' zegt Belastingdienst-directeur Peter Veld
,,Nederlanders aangifte laten doen via hun eigen pagina op de site van de fiscus
is een lang gekoesterde wens van ons.''

Het inloggen bij de Belastingdienst gaat via DigiD, de overheidstoegangscode die
alle burgers hebben.

Crashen

Helemaal verdwenen is de aangiftesoftware nog niet: mochten de systemen van de
Belastingdienst onverhoopt crashen dan kan de fiscus besluiten de software
alsnog beschikbaar te stellen. Ook de 1,2 miljoen ondernemers en het gilde van
belastingadviseurs blijft nog met de aangiftesoftware werken.

Veld verwacht niet dat hij ook voor de 6,5 miljoen gewone burgers alsnog hoeft
terug te vallen op het oude vertrouwde aangifteprogramma. Om de computersystemen
van de Belastingdienst te ontlasten, krijgen Nederlanders dit voorjaar namelijk
niet de gebruikelijke maand, maar 2 maanden om het vervelende klusje te klaren.
Uiterlijk 1 mei moet de aangifte digitaal zijn ingeleverd. ,,Door het online
aangifte doen krijgen onze systemen het zwaarder. Door 2 maanden tijd te geven,
verwachten we dat aangiftes veel beter gespreid binnenkomen.''

Volgens Veld heeft de fiscus zijn les bovendien geleerd toen vorig jaar in het
laatste weekend van maart de computers op tilt sloegen. Door het prachtige weer
deden mensen toen massaal pas in de laatste avonduren voor 1 april, aangifte.

Behalve een extra maand voor de aangifte mogen mensen dit jaar ook 4 maanden
langer doen over het betalen van de aanslag.

Om belastingbetalers op de veranderingen te wijzen, maakt de fiscus extra veel
reclame op televisie en radio. Zo zijn er wel negen verschillende radiospotjes
gemaakt. Uiteraard is bijna alle informatie over loon, huis, spaargeld en
premies tegenwoordig vooraf ingevuld door de Belastingdienst.

In totaal gaat het om liefst 200 miljoen gegevens op 6,5 miljoen aangiftes.
Behalve op de site van de fiscus kan ook met een app aangifte worden gedaan. De
app is geschikt voor smartphones en tablets van Apple en Android. De app is
enkel geschikt voor eenvoudige aangiftes. Zodra gegevens moeten worden gewijzigd
of aangevuld biedt deze geen soelaas.

Dan moeten mensen alsnog inloggen op de site van de Belastingdienst. ,,Maar voor
60 procent van alle mensen is de app in principe geschikt, verwachten wij,''
zegt Veld. ,,Daar zijn alle gegevens vooraf ingevuld.''

Dit is een heuse mijlpaal en lang gekoesterde wens van ons (-Peter Veld
(Belastingdienst))




Bekijk de oorspronkelijke pagina:

LOAD-DATE: 16 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               78 of 92 DOCUMENTS



                              AD/Algemeen Dagblad

                            13 februari 2015 vrijdag

'Windmolens moeten er tóch komen'

BYLINE: DAVID BREMMER

SECTION: Economie


Interview | Ed Nijpels (64), bewaker energieakkoord


De klus zou hem hooguit één dag per week kosten, maar daar moest Ed Nijpels snel
op terugkomen. ,,Het eerste jaar was ik er zeker 4 dagen per week aan kwijt,"
zegt de VVD-coryfee op zijn Haagse werkkamer. Nijpels bewaakt sinds 1,5 jaar het
energieakkoord dat het kabinet, de sociale partners, energiebedrijven en diverse
milieuclubs eind 2013 met elkaar sloten. Het doel: 16 procent van al onze
energie in 2023 duurzaam opwekken. Afspreken is één ding, zorgen dat de 145
afspraken tot achter de komma worden nagekomen, is iets heel anders. En alsof
het 'strak houden' van de 44 partijen niet lastig genoeg is, leidt de
verduurzaming in de media ook nog eens tot verhitte debatten. ,,Helaas vaak niet
gebaseerd op feiten," zucht Nijpels. Vandaar dat hij samen met de SER het debat
actief gaat beïnvloeden.



U stoort zich aan veel berichtgeving over de vergroening.

,,Wetenschap en media matigen zich allerlei meningen aan, nogal eens door gebrek
aan kennis. Dit geeft onterechte discussies. De verhalen worden wél door
iedereen overgenomen en voor waar gehouden."

Het klimaatdebat is totaal gepolariseerd, dat kan u toch niet verbazen?

,,Ik heb geen moeite met een fel debat. Het energieakkoord bevat nu eenmaal
gevoelige elementen: windparken op land en zee, gebruikmaken van biomassa. Waar
ik wél moeite mee heb, zijn onzinverhalen. Daar heb ik last van. Ze belemmeren
mijn taak: het gehele energieakkoord uitvoeren."

Noemt u eens een voorbeeld?

,,De windmolens, die miljarden aan subsidies zouden verslinden. Dat is gewoon
niet waar. De overheid stópt geen geld in molens, maar dicht slechts het gat
tussen marktprijs en de werkelijke kosten van windenergie. De kosten worden
omgeslagen over de stroomrekening van burgers en bedrijven."

Dat is juist de kritiek. De burgers gaan véél meer betalen.

,,Mythe nummer twee. Ja, u en ik betalen een toeslag, maar dat geld verdienen we
terug. Hoe? Bijvoorbeeld door daken en muren te isoleren. Dat wordt door de
overheid gesubsidieerd. Dan bespaar je bij een ouder huis tot honderden euro's
per jaar. Het is een fabeltje dat energiebesparing leidt tot hogere kosten."

Waar ergert u zich nog meer aan?

De bewering dat olie, kolen en gas véél goedkoper zijn. Ja, die zijn goedkoper
als je de maatschappelijke kosten van vervuiling en CO2-uitstoot

niet meerekent. Dat is niet het hele plaatje."

U wilt zulke meningen ontzenuwen via een online factchecker.

,,Dat gaan we enkele keren per maand doen op onze site
http://Energieakkoordser.nl. Zodra in kranten, op radio en tv onjuiste info
verschijnt, leggen we dat voor aan een groep onafhankelijke deskundigen en
wetenschappers als het ECN en het Planbureau voor de Leefomgeving. Zij komen met
een objectief oordeel."

Denkt u nu werkelijk klimaat-sceptici te kunnen overtuigen?

,,Echte hardliners laten zich niet overtuigen. Dat is hetzelfde slag mensen dat
in de middeleeuwen volhield dat de aarde plat is. Gelukkig twijfelen steeds
minder mensen aan de opwarming van het klimaat. Wij richten ons op de gewone
Nederlander, die wil weten hoe het zit."

Velen zijn niet heel milieubewust.

,,Dat valt mee, erger is de onwetendheid. Voor veel mensen is de opwarming niet
zorgwekkend. Dat is toch lekker, 2 graden warmer, hoor ik dan. Of: het zal mijn
tijd wel duren. Die Nederlanders moet ik overtuigen. Dat kan het best als ze
zien dat energiebesparing loont voor de portemonnee."

Zelf bent u zeer milieubewust.

,,Het is een passie die ik overhield aan mijn milieuministerschap in het tweede
kabinet-Lubbers. Daarvoor had ik er minder mee."

Het neemt bij u soms extreme vormen aan.

,,Als commissaris van de koningin woonde ik 15 jaar terug in een Friese
boerderij uit 1820. Dat was niet de zuinigste. Daarom had ik vijf cv-ketels, dat
was efficiënter dan 30 meter leidingen trekken. Voor elke ketel kocht ik een
modem van 18 gulden en nam ik een telefoonnummer. Als ik dan in Den Haag moest
zijn, belde ik voor ik terugreed die nummers en was mijn boerderij 2 uur later
behaaglijk warm."

U rijdt ook hybride.

,,Helemaal elektrisch lukt helaas niet, de afstand Amsterdam - Den Haag is te
groot. De oplaadinfrastructuur is nog een knelpunt."

Er ligt 300 miljoen euro voor isolatie en besparingsmaatregelen klaar.

,,Maar slechts een paar miljoen is gebruikt. Daar ben ik zeer ontevreden over.
Bouwers en installateurs moeten deze kans grijpen. Ik wil busjes op straat,
actie. Gelukkig komt minister Blok in het voorjaar met een actieplan.''

Ophef is er ook over het energielabel. Mensen voelen zich overvallen.

,,Ten onrechte! Er is jaren over gesproken, mensen kunnen moeilijk verrast zijn.
Het label zorgt dat Nederlanders gaan nadenken over besparing en hopelijk actie
ondernemen. Zo dragen zij bij aan een duurzame wereld."

Toch zegt u op koers te liggen.

,,Zeker. Inclusief de 15.000 banen die de transitie naar duurzame energie moet
opleveren. Dat gaat zeker lukken. Eenvoudig zelfs.''

Het verzet tegen de enorme windparken neemt echter toe.

,,Zelf vind ik die turbines in de Noordoostpolder een prachtig gezicht. Maar wie
een windmolen in zijn tuin krijgt, staat niet te juichen, dat snap ik volledig.
De molens afblazen gaat niet, om de 16 procent duurzame energie te halen, moeten
ze er komen. Ook willen we minder afhankelijk zijn van Russisch gas."

U zegt: jammer, pech gehad?

,,De inspraak moet beter geregeld, dankzij een nieuwe gedragscode gebeurt dat
nu. En belangrijker: mensen moeten wat terugkrijgen. Of dat nu een opgeknapt
dorpshuis is of korting op hun gas en licht. Er wordt met man en macht gewerkt
aan draagvlak."

In uw eigen VVD is veel verzet tegen het energieakkoord.

,,Dat is waar, minister Kamp krijgt behalve van de PVV vooral kritiek van zijn
eigen partij. Gelukkig is hij een man van zijn woord. Als ik 's nachts bezorgd
wakker word, houd ik me daar maar aan vast."

Hoe is dat om zo'n beetje de enige liberaal met een groen hart te zijn?

,,De VVD heeft door de jaren heen liefst drie milieuministers geleverd: Leendert
Ginjaar, Pieter Winsemius en ik. Alle drie ondervonden we de meeste problemen
met onze eigen partij. Dat spijt me. Het is merkwaardig dat de grootste partij
van Nederland nog steeds niet of nauwelijks een visie heeft op energiegebied."

Die visie is er toch? Economie eerst... Neem Groningen.

,,Kamp draait de gaskraan anders wél een stuk dicht. Maar het is waar: zelf zat
ik in de commissie-Meijer die eind 2013 adviseerde Groningers met 900 miljoen
euro te compenseren voor de schade. Dat werd toen nog weggelachen."

Het gaat goed komen met het energieakkoord?

,,We hebben in 10 jaar vijf kabinetten gehad. Het gevolg: een zeer zwabberend
energiebeleid. Nederland loopt achteraan. Mijn doel is dit jaar zo veel mogelijk
onomkeerbare maatregelen te nemen. Er is geen tijd te verliezen."

Windmolens zijn géén miljarden kostende subsidieslurpers en de overgang naar
groene energie maakt stroom écht niet duurder. De SER is alle 'onzinverhalen'
rond duurzame energie moe en lanceert een online factchecker met objectieve
informatie voor burgers en bedrijven. Ed Nijpels, bewaker van het
energieakkoord, slaat - uiteraard beschaafd - van zich af.

'Debat over energie vaak niet gebaseerd op feiten'

'Ik heb geen moeite met felle discussie'




Bekijk de oorspronkelijke pagina: ,

LOAD-DATE: 16 March 2015

LANGUAGE: DUTCH; NEDERLANDS

GRAPHIC: Ed Nijpels: 'Dat windmolens subsidie verslinden, is niet waar.'
FOTO GUUS SCHOONEWILLE

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               79 of 92 DOCUMENTS



                              AD/Algemeen Dagblad

                            30 januari 2015 vrijdag

Tarik eist zendtijd uit naam van hackers

BYLINE: ANNEMART VAN RHEE

SECTION: Nieuws

LENGTH: 561 woorden


Het begon even voor 20.00 uur op NPO1 met het net zo bekende als onschuldige
storingsbeeld. Even geduld a.u.b. Een aankondiging die normaal tot gegniffel in
de huiskamers leidt wegens leedvermaak: er gaat weer eens iets mis bij de
Publieke Omroep.

Maar de balk die onderin meeliep, had iets onheilspellends: i.v.m. met
omstandigheden is er geen uitzending mogelijk. Een mededeling die naargeestiger
werd naarmate hij langer in beeld bleef.

Op dat moment stond de keurig in pak en stropdas gehulde 19-jarige Tarik Z. met
pistool met geluiddemper in het NOS-gebouw op het Mediapark in Hilversum. Een
jongen nog, die qua voorkomen enigszins leek op de gangsters uit de film
Reservoir Dogs. Hij eiste zendtijd.

Zei dat hij via inlichtingendiensten grote wereldzaken had vernomen die hij
bekend wilde maken aan de samenleving. Hij verklaarde te handelen in opdracht
van een hackerscollectief en voegde eraan toe dat hij niet in zijn eentje was.
Later op de avond nam de hackerswereld afstand van hem en zijn uitspraken.

Beveiliger

Volgens ooggetuigen was hij het NOS-pand - waar onder andere de
Journaal-redactie en de teams van Met het oog op morgen en het Radio 1 Journaal
werken - binnengedrongen door bij de hoofdingang een beveiliger te bedreigen.
Hij liep naast die portier de redactievloer op, waardoor de NOS-medewerkers in
eerste instantie niet in de gaten hadden dat er iets mis was.

Pas toen de leiding - die van de portier een briefje had gekregen - 'Allemaal
weg' riep, ontruimde iedereen de werkvloer. Dat gebeurde op gedisciplineerde
wijze, zonder dat er paniek uitbrak.

De gewapende Tarik was inmiddels naar Studio 8 geleid - de ruimte naast die van
de Journaal-uitzending - waar hem werd verteld dat hij live in de uitzending zou
komen. In werkelijkheid hield de portier hem samen met verslaggever Martijn Bink
aan de praat totdat de politie, die via 112 was gewaarschuwd, was gearriveerd.
Intussen was er op NPO1 nog steeds het storingsbeeld te zien. Tariks arrestatie
werd opgenomen en was pas rond 21.00 uur op televisie te zien in een
surrealistisch aandoende uitzending van Het Journaal. Ditmaal verzorgd vanaf het
Binnenhof in Den Haag. Met een schutterende bijna verlegen Tarik als
hoofdrolspeler. Te zien was hoe hij ijsberend in de studio rondliep en op
beleefde manier vroeg aan de portier, die buiten beeld bleef, wanneer de
uitzending zou beginnen.

Schieten

Hij liet weten dat het wel erg lang duurde. En hij zei ook dat de portier bij
hem moest blijven omdat hij zich daardoor zekerder voelde: ,,Ik zou het fijn
vinden als u blijft. Als ik hier in mijn eentje zit, kan de politie straks zo
gaan schieten. Ik laat u gewoon gaan zodra de uizending begint.'' Hij vervolgde:
,,Wij hebben via inlichtingendiensten grote wereldzaken vernomen. Ik wil die
bekend maken aan de gewone burger.'' En bijna twijfelend: ,,Hoe weet ik nu dat
we live op tv zijn?'' Vervolgens arriveerde een politieteam dat de man sommeerde
zijn wapen weg te gooien en op de grond te gaan liggen omdat er anders zou
worden geschoten. Daarop liet Tarik direct zijn pistool vallen, ging op zijn
buik liggen en gaf zich over. Een even abrupt als surrealistisch einde.

Bink en zijn collega's lieten na afloop weten erg geschrokken te zijn. Maar geen
moment verloren ze hun hoofd terwijl ze allemaal nog met de beelden uit Parijs
op hun netvlies zaten.




Bekijk de oorspronkelijke pagina: ,

LOAD-DATE: 21 March 2015

LANGUAGE: DUTCH; NEDERLANDS

GRAPHIC: FABERY DE JONGE DEIRDRE
Verslaggever Martijn Bink hield Tarik Z. in de studio aan de praat.
ANP

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               80 of 92 DOCUMENTS



                              AD/Algemeen Dagblad

                            30 januari 2015 vrijdag

Tarik eist zendtijd uit naam van hackers

BYLINE: ANNEMART VAN RHEE

SECTION: Nieuws; Blz. 3

LENGTH: 566 woorden


Het begon even voor 20.00 uur op NPO1 met het net zo bekende als onschuldige
storingsbeeld. Even geduld a.u.b. Een aankondiging die normaal tot gegniffel in
de huiskamers leidt wegens leedvermaak: er gaat weer eens iets mis bij de
Publieke Omroep.

Maar de balk die onderin meeliep, had iets onheilspellends: i.v.m. met
omstandigheden is er geen uitzending mogelijk. Een mededeling die naargeestiger
werd naarmate hij langer in beeld bleef.

Op dat moment stond de keurig in pak en stropdas gehulde 19-jarige Tarik Z. met
pistool met geluiddemper, naar later bleek een nepwapen, in het NOS-gebouw op
het Mediapark in Hilversum. Een jongen nog, die qua voorkomen enigszins leek op
de gangsters uit de film Reservoir Dogs. Hij eiste zendtijd.

Zei dat hij via inlichtingendiensten grote wereldzaken had vernomen die hij
bekend wilde maken aan de samenleving. Hij verklaarde te handelen in opdracht
van een hackerscollectief en voegde eraan toe dat hij niet in zijn eentje was.
Later op de avond nam de hackerswereld afstand van hem en zijn uitspraken.

Beveiliger

Volgens ooggetuigen was hij het NOS-pand - waar onder andere de
Journaal-redactie en de teams van Met het oog op morgen en het Radio 1 Journaal
werken - binnengedrongen door bij de hoofdingang een beveiliger te bedreigen.
Hij liep naast die portier de redactievloer op, waardoor de NOS-medewerkers in
eerste instantie niet in de gaten hadden dat er iets mis was.

Pas toen de leiding - die van de portier een briefje had gekregen - 'Allemaal
weg' riep, ontruimde iedereen de werkvloer. Dat gebeurde op gedisciplineerde
wijze, zonder dat er paniek uitbrak.

De gewapende Tarik was inmiddels naar Studio 8 geleid - de ruimte naast die van
de Journaal-uitzending - waar hem werd verteld dat hij live in de uitzending zou
komen. In werkelijkheid hield de portier hem samen met verslaggever Martijn Bink
aan de praat totdat de politie, die via 112 was gewaarschuwd, was gearriveerd.
Intussen was er op NPO1 nog steeds het storingsbeeld te zien. Tariks arrestatie
werd opgenomen en was pas rond 21.00 uur op televisie te zien in een
surrealistisch aandoende uitzending van Het Journaal. Ditmaal verzorgd vanaf het
Binnenhof in Den Haag. Met een schutterende bijna verlegen Tarik als
hoofdrolspeler. Te zien was hoe hij ijsberend in de studio rondliep en op
beleefde manier vroeg aan de portier, die buiten beeld bleef, wanneer de
uitzending zou beginnen.

Schieten

Hij liet weten dat het wel erg lang duurde. En hij zei ook dat de portier bij
hem moest blijven omdat hij zich daardoor zekerder voelde: ,,Ik zou het fijn
vinden als u blijft. Als ik hier in mijn eentje zit, kan de politie straks zo
gaan schieten. Ik laat u gewoon gaan zodra de uitzending begint.'' Hij
vervolgde: ,,Wij hebben via inlichtingendiensten grote wereldzaken vernomen. Ik
wil die bekendmaken aan de gewone burger.'' En bijna twijfelend: ,,Hoe weet ik
nu dat we live op tv zijn?'' Vervolgens arriveerde een politieteam dat de man
sommeerde zijn wapen weg te gooien en op de grond te gaan liggen omdat er anders
zou worden geschoten. Daarop liet Tarik direct zijn pistool vallen, ging op zijn
buik liggen en gaf zich over. Een even abrupt als surrealistisch einde.

Bink en zijn collega's lieten na afloop weten erg geschrokken te zijn. Maar geen
moment verloren ze hun hoofd terwijl ze allemaal nog met de beelden uit Parijs
op hun netvlies zaten.




Bekijk de oorspronkelijke pagina:

LOAD-DATE: 21 March 2015

LANGUAGE: DUTCH; NEDERLANDS

GRAPHIC: Tarik Z. heeft zijn pistool laten vallen en wordt overmeesterd door
politiemensen.
GRATIS
Verslaggever Martijn Bink stond in het NOS-gebouw oog in oog met Tarik Z.
ANP
FABERY DE JONGE DEIRDRE

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               81 of 92 DOCUMENTS



                              AD/Algemeen Dagblad

                            27 januari 2015 dinsdag

Een kijkje in de toekomst

BYLINE: ANTON DAMEN

SECTION: Digi; Blz. 21

LENGTH: 527 woorden


Lange tijd was het sciencefiction, maar in 2015 wordt virtual reality dan toch
eindelijk realiteit. Vanaf vrijdag is de Samsung Gear VR in Nederland te koop.

Het verhaal gaat dat het aanwezige publiek bij de allereerste
bioscoopvoorstelling in 1895 de zaal uitrende bij het zien van een trein op het
witte doek - bang dat het gevaarte hen zou overrijden. Vandaag de dag is die
primitieve reactie maar moeilijk voor te stellen. Tótdat je voor het eerst
virtual reality ervaart. De eerste reactie met een Samsung Gear VR op je neus,
is: Wow! De tweede: WOW! En bij de derde Virtual Reality-ervaring weet je het
zeker: je nam zojuist een kijkje in de toekomst.

Met het skibrilachtige gadget zie ik er voor omstanders redelijk belachelijk
uit. Deert me niets: ik zie hun misprijzende blikken toch niet. In plaats
daarvan zweef ik boven een IJslandse vulkaan, hang gewichtloos in het universum
of dender in een achtbaan naar beneden. En dat alles vanuit de woonkamer of
liggend in bed.

Pure magie

De Gear VR houdt mijn brein voor de gek, doordat het me beelden toont en elke
hoofdbeweging als input meeneemt. Beweeg ik met mijn hoofd naar links, dan
beweegt de camera van de film ook naar links. Op papier klinkt dat droog, in het
echt levert het een overrompelende sensatie op. De illusie is zo overtuigend,
dat je de rollercoasterkriebels in je buik voelt. Stel je een 360-graden film
voor waarbij je dus boven, onder en achter je kunt kijken. Om nog maar te
zwijgen van een computergame die je letterlijk omringt. Pure magie. Nu is het
slechts entertainment, maar futurologen voorspellen dat we over een aantal jaar
op virtuele vakantie gaan, en dat virtual reality de manier wordt om te
internetten.

De Gear VR is de mobiele variant van de Oculus Rift, de vr-helm die Facebook
voor twee miljard dollar kocht, maar die nog steeds niet uit de prototypefase
is. Het gadget van Samsung is wél rijp voor de consumentenmarkt, hoewel het
bedrijf al te hoge verwachtingen wil temperen door het de 'Innovator's Edition'
te dopen. In feite is de Gear VR een plastic houder met lenzen: de virtual
reality wordt mogelijk gemaakt door de smartphone die je er aan de voorzijde in
klikt. Je kijkt dus naar het scherm van de telefoon, terwijl de gyroscoop de
hoofdbewegingen registreert en de processor hard aan het rekenen slaat om die om
te zetten in bijpassende beelden. Na een uurtje raakt de smartphone behoorlijk
verhit, vandaar de waarschuwing om niet te lang in virtual reality te blijven
hangen. Bij de opvolger zou de resolutie zeker mogen worden opgekrikt, maar feit
is dat de Gear VR de eerste overtuigende virtuele ervaring voor de gewone burger
is.

Prijskaartje

Wel voor de gewone burger met een goed gevulde portemonnee: de bril zelf kost
tweehonderd euro, maar daarmee zie je nog geen bal. Er is een smartphone vereist
en dan ook nog een bepaald model: de Note 4, Samsungs vlaggenschip. Die heeft
een prijskaartje van ruim zeshonderd euro. Schrale troost is dat Samsungs
digitale VR-shop nog geen betaalfunctie kent. Tot die tijd zijn alle VR-films,
-demo's en -games dus gratis te downloaden.

De Gear VR houdt mijn brein voor de gek




Bekijk de oorspronkelijke pagina:

LOAD-DATE: 21 March 2015

LANGUAGE: DUTCH; NEDERLANDS

GRAPHIC: De illusie van een achtbaanrit is zo overtuigend, dat je de
rollercoasterkriebels in je buik voelt.

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               82 of 92 DOCUMENTS



                              AD/Algemeen Dagblad

                            27 januari 2015 dinsdag

'Tsipras is geen radicaal'

BYLINE: FRANK HENDRICKX

SECTION: Nieuws; Blz. 5

LENGTH: 387 woorden


Emile Roemer prijst nieuwe premier




 Emile Roemer ziet met Alexis Tsipras een geestverwant aan de macht komen in
Athene. De zege van de nieuwe Griekse premier is volgens de SP-leider een
'wake-up call voor heel de EU'. ,,Mensen zijn het spuugzat."



,,Alexis Tsipras is steeds zelfbewuster en zelfverzekerder geworden," zegt Emile
Roemer die de nieuwe Griekse premier in 2011 voor het eerst ontmoette. ,,De man
staat heel stevig in zijn schoenen. Hij heeft enorm onder vuur gelegen, maar
bleef overeind. Dan heb je echt wat in je mars."

Kan hij de EU laten ontploffen? ,,Bangmakerij. Dat verhaal was er ook toen ik
hoog in de peilingen stond. Beurzen zouden instorten, rentes stijgen. Tsipras
wordt nu extreem-links of radicaal-links genoemd. Maar wat is er radicaal aan om
te pleiten voor een minimuminkomen van 751 euro? Wat is er radicaal aan om
iedereen toegang tot elektriciteit te gunnen?

,,Tsipras wil niet meer dat de rekening van de crisis wordt neergelegd bij
gewone mensen, de verpleegster of de politieagent. Mensen die er helemaal niks
aan kunnen doen."

Het gaat Nederlands geld kosten als Tsipras weigert de leningen terug te
betalen.

,,Al het Europese steungeld heeft een rondje om de Akropolis gemaakt en is
meteen weer teruggekomen om de Griekse schulden bij de grote banken af te
lossen. De gewone Griek heeft er niets aan gehad. We hadden de leningen moeten
afschrijven toen ze nog bij de banken in de boeken stonden."

Dat kan nu toch niet meer? ,,Dat zou nu bijvoorbeeld via een bankenbelasting
kunnen. De gewone man in Nederland wil in elk geval niet opdraaien voor al die
miljarden die Griekenland geen ene mallemoer hebben geholpen. Daar ga ik ook
voor liggen.

,,Mensen spreken makkelijk over een Grexit. Alsof we dan onze centen nog
terugkrijgen. Europa moet gaan praten met Tsipras en zorgen dat de rekening nu
eens wel op de goede plek terechtkomt.

,,De mensen zijn het huidige bezuinigingsbeleid spuugzat. En zij niet alleen. Is
er nog een econoom te vinden die de Europese koers steunt? Het werkt gewoon
niet. De werkeloosheid is hoog, de economische groei beperkt, de schulden lopen
nog steeds op. Daarom krijgen partijen als Tsiriza een kans. Dit is een
wake-upcall voor Europa."

'Wat is er radicaal aan om iedereen toegang te gunnen tot elektriciteit?' (-
Emile Roemer)




Bekijk de oorspronkelijke pagina:

LOAD-DATE: 21 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               83 of 92 DOCUMENTS



                              AD/Algemeen Dagblad

                            26 januari 2015 maandag

Radicaal-links maakt voortaan de dienst uit

BYLINE: JAN-COR JACOBS

SECTION: Nieuws; Blz. 5

LENGTH: 537 woorden


Griekenland ligt op ramkoers met Europa. De radicaal-linkse partij Syriza heeft
zo veel steun van de bevolking gekregen, dat zij in het parlement de dienst kan
uitmaken. En in Europa voor heel veel onrust kan zorgen.

Partijleider Tsipras speelt handig in op de onvrede onder de gewone man. Zijn
radicaal-linkse partij - feitelijk een samenvoeging van elf verschillende
partijtjes, van marxisten en leninisten tot anarchisten - heeft er steeds op
gehamerd dat de door de trojka van de Europese Unie, Europese Centrale Bank en
het Internationale Monetaire Fonds opgelegde bezuinigingen in ruil voor 230
miljard euro aan noodhulp Griekenland kapotmaken. Zijn oplossing: de trojka moet
een groot deel van de schuld kwijtschelden en Griekenland tevens meer tijd geven
om orde op zaken te stellen.

Bovendien moeten de stringente bezuinigingen onmiddellijk worden teruggedraaid.
Weer meer ambtenaren in dienst, meer banen, een verhoging van het minimumloon en
gratis stroom voor de armen... het zijn maar enkele van de vele beloften waarmee
Syriza in tijden van inktzwarte crisis goede sier maakt.

De vraag is alleen of Tsipras erin slaagt de basis van zijn beleid, de
(gedeeltelijke) kwijtschelding van de schulden, hard te maken. Minister
Dijsselbloem heeft in zijn hoedanigheid van voorzitter van de eurogroep
afgelopen zaterdag in deze krant al verkondigd dat Tsipras hiernaar kan fluiten.

Slim

Maar Tsipras weet donders goed dat hij niet bij de trojka moet aankloppen om
zijn zin door te drijven. Hij speelt het spel slim en zegt enkel op basis van
gelijkwaardigheid te gaan onderhandelen met de individuele lidstaten van de
Europese Unie. Daarmee zet hij het IMF en de ECB al buitenspel. De vraag is
alleen of die staten dit willen, kunnen en aandurven. Zo zou Griekenland kunnen
uitgroeien toe een splijtzwam in de Europese Unie.

Het is deze angst die veel Grieken ertoe hebben verleid op een kleine partij te
stemmen, in de hoop dat die in een coalitie met Syriza de scherpe kantjes eraf
kan halen. Zij hebben met angst en beven de voorlopige uitslagen zien
binnenkomen: een klinkende overwinning voor Syriza lag in de lijn der
verwachtingen, maar zo'n monsterzege hebben de meeste Grieken zich niet gewenst.


De overwinning komt niet uit de lucht vallen. De Griekse bevolking lijdt zwaar
onder de extreme bezuinigingen die de vorige regering van de conservatieve
Nieuwe Democratie en socialistische Pasok heeft opgelegd. De weg naar de
Akropolis is bij wijze van spreken geplaveid met daklozen en bedelaars.

De Grieken hebben jarenlang boven hun stand geleefd en moeten dat nu bezuren.
Van sociale zekerheid is nauwelijks nog sprake. Toch heeft het 'afbraakbeleid'
van de regering van Antonis Samaras een voorzichtig begin gemaakt met de opbouw
van het land. De torenhoge werkloosheid krimpt en de economie vertoont een
lichte groei.

Het noodgeld is voornamelijk gebruikt voor het financieren van de
overheidsschuld, die inmiddels 175 procent van het bruto binnenlands product
bedraagt. Bovendien is een groot deel van het geld aangewend om de banken te
redden. Zonder meer verstandig, maar voor de gewone Griek die salaris heeft
moeten inleveren of zijn baan is kwijtgeraakt, onbegrijpelijk.




Bekijk de oorspronkelijke pagina:

LOAD-DATE: 21 March 2015

LANGUAGE: DUTCH; NEDERLANDS

GRAPHIC: GETTY IMAGES
AFP

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               84 of 92 DOCUMENTS



                              AD/Algemeen Dagblad

                            21 januari 2015 woensdag

Een paar stevige borsten bij het ontbijt

BYLINE: JERRY GOOSSENS

SECTION: Nieuws; Blz. 9

LENGTH: 501 woorden


COLUMN


Het was zo Brits als 'de nationale vlag, James Bond en klagen over het weer',
aldus The Guardian, en zou derhalve nooit verdwijnen. Niettemin verscheen The
Sun - laten we zeggen: De Telegraaf van Groot-Brittannië - gisteren voor het
eerst in 44 jaar zónder foto van een bloot meisje op pagina 3. Een schokgolf
dreunde door het land. De seismische kracht die de pietendiscussie hier
bereikte, had het nog nét niet. Maar toen het nieuws brak, werden IS en de
nakende verkiezingen even vergeten en buitelden commentatoren over elkaar heen
om deze revolutie in krantenland te duiden.



Symbolisch doen ze dan ook nauwelijks voor elkaar onder, pieten en tieten. Een
deel van de bevolking neemt er aanstoot aan, een ander kan er alleen een
onschuldige nationale traditie in zien. En ook in het Verenigd Koninkrijk is een
vorm van culturele klassenstrijd: de gewone man versus de hoogopgeleide elite
die zijn normen aan de massa wil opdringen. Britse feministen strijden al
decennialang tegen de Page 3 Girl. Die zou vrouwen 'objectificeren',
seksualiseren en mannen aanzetten tot seksueel geweld. Of dat laatste het geval
is, waag ik, aan de overzijde van de genderkloof, te betwijfelen. Het idee dat
een paar stevige borsten bij het ontbijt agressie zouden veroorzaken, klinkt
wetenschappelijk onhoudbaar. Bovendien lijkt die suggestie griezelig veel op het
idee dat vrouwen zich zedig moeten kleden of zich helemaal aan het mannelijk oog
dienen te onttrekken, omdat kerels hun instincten niet onder controle kunnen
houden. Voor je het weet staat er - met feministische goedkeuring - een meisje
in boerka op pagina 3. En dat is ook zo wat.

Nee, het belangrijkste argument om blote vrouwen uit de krant te houden, is dat
ze zelden actualiteitswaarde hebben en minstens de helft van de lezers er geen
boodschap aan zal hebben. Een tikje gênant is het ook wel. Als kind zag ik in de
trein ooit een man die een seksboekje bekeek dat hij verborgen hield in de vouw
van een opengeslagen krant (ik stond op de bank en keek over de leuning,
vandaar). In The Sun zat het krantje er al omheen. En hoewel dat handig is, laat
ik mensen graag alleen met hun lust.

Anderzijds; het pagina-3-meisje is inderdaad zo Brits als ervan uitgaan dat
klagen over het weer typisch Brits is. De omgang met intimiteit in het algemeen
en seks in het bijzonder is er van oudsher verkrampt en eh... stijfjes.
Vermoedelijk is, of wás, het pagina-3-meisje daar de keerzijde van. Net als de
hitsige ouwemannenhumor van wijlen Benny Hill en stoute ansichtkaarten uit
treurige badplaatsen als Blackpool.

The Sun wilde gisteren beamen noch ontkennen dat de borsten uit de krant zijn
verbannen. Maar een uitgever klapte uit de school dat de Page 3 Girls in 't
vervolg uitsluitend online te bewonderen zijn. Waarmee een excentrieke, Britse
hebbelijkheid tot ordinaire internetporno verwordt.

Ach, het zal wel vooruitgang heten.

De omgang van Britten met seks en intimiteit is van oudsher verkrampt

en eh... stijfjes




Bekijk de oorspronkelijke pagina:

LOAD-DATE: 21 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               85 of 92 DOCUMENTS



                              AD/Algemeen Dagblad

                            17 januari 2015 zaterdag

Kerkrade is PvdA  spuugzat

BYLINE: PETER GROENENDIJK

SECTION: Nieuws

LENGTH: 1255 woorden


PVDA in crisis | Afdelingen in het land vechten tevergeefs tegen slechte imago
van landelijke partij

Het gaat slechter dan ooit met de PvdA. De kopstukken vergaderen dit weekend in
Utrecht over hoe het beter moet. Maar hoe houden de honderden afdelingen in het
land het vol? Reportage uit Kerkrade, dat de hoogste werkloosheid van Limburg
kent, maar waar de partij bij de vorige lokale verkiezingen werd weggevaagd. 'De
gewone man denkt bij de PvdA aan Samsom, niet aan ons.'

Het haar van Annette Brouwers is vuurrood. Net als haar bril, haar gestifte
lippen en gelakte nagels. ,,Ik ben een echte rooie,'' zegt ze, voor alle
duidelijkheid. En daarom zit ze hier. Het is zaterdagmiddag en in een kamertje
in het oude raadhuis houdt het PvdA Kerkrade Ombudsteam zijn wekelijkse
spreekuur. ,,Voor wie vastloopt in een wirwar van regels, of zich onrechtvaardig
behandeld voelt door de overheid,'' aldus de flyer. Er is na een halfuur nog
niemand geweest, maar het gaat erom dat we hier zijn, zegt Brouwers (56). ,,Dat
de mensen weten: dit is óók de PvdA. Een club waarbij ik terechtkan.''

Mustapha Skraoui, de andere helft van het ombudsteam, knikt. Het is hard nodig,
zegt hij, want er zijn hier in Kerkrade heel veel mensen met problemen. De
44-jarige Skraoui (,,Ik ben de enige Marokkaan die Kerkraads dialect spreekt'')
kan het weten: zelf zit hij al 1,5 jaar zonder werk. Net als 14 procent van de
stad. ,,Onze partij is opgericht voor mensen die het moeilijk hebben,'' zegt
hij. ,,Maar zo voelen de burgers dat allang niet meer. De mensen kotsen op de
PvdA. En soms begrijp ik het nog ook.''

Rood tot op het bot

Een dag eerder somt raadslid Jack Vinders aan zijn keukentafel de problemen van
Kerkrade nog maar eens op. ,,We hebben de hoogste werkloosheid van Limburg.
Winkels gaan failliet, wijken lopen leeg. Ik kom bij mensen waar lakens voor de
ramen hangen, omdat gordijnen te duur zijn. Het is vreselijk.''

Je zou zeggen: nergens een betere voedingsbodem voor sociaal-democraten dan
hier. Maar bij de laatste lokale verkiezingen, bijna een jaar geleden, werd de
PvdA in Kerkrade weggevaagd. Van acht zetels naar vier. Van de hoofdrol naar de
marge. ,,In de campagne voelden we al dat er iets was veranderd,'' zegt Vinders.
,,We werden verguisd op straat. Alles wat hier mis is, kwam ineens door ons.
Zelfs dat de HEMA uit de stad vertrok. Op feestjes durfde ik amper nog over de
PvdA te beginnen: mensen begonnen meteen te klagen dat ze gepakt waren.''

Vinders, telg uit een mijnwerkersfamilie en 'rood tot op het bot', is
wereldberoemd in Limburg. Met zijn cabaretprogramma's trekt hij volle zalen. Als
hij het podium oploopt als Sjonnie d'r postbül (Sjonnie de postbode), z'n
bekendste typetje, ligt het publiek al dubbel. En als Roda JC scoort, schalt
zijn clublied Jool is Jool (Goal is goal) door het stadion.

Zijn vrije tijd offert hij al jaren op aan de partij. ,,Maar weet je wat ik nu
van de mensen hoor? 'Vinders, we willen wel op jou stemmen, maar niet op de
PvdA.' Ze begrijpen niet wat er in Den Haag gebeurt. En hoe moet ik het
uitleggen als ik het zelf niet begrijp?''

Het grote probleem: het kabinet. Dat is een ramp, vindt hij. VVD en PvdA in één
regering, het had nooit moeten gebeuren. ,,De gewone man heeft onder dit kabinet
gigantisch ingeleverd,'' zegt Vinders. ,,Massa's werklozen erbij, allemaal aan
de onderkant. En ondertussen wordt de zorgpremie duurder, kun je makkelijker
ontslagen worden dan ooit, gaan de sociale werkplaatsen dicht... En laten ze de
topinkomens nog maar even met rust. Terwijl de PvdA achter het stuur zit! Dat
snapt de gewone man niet. Van de VVD verwacht-ie dat hij gepakt wordt. Maar van
ons niet!''

De PvdA-kiezer van weleer, zegt hij, die stemt nu op de SP. En bij landelijke
verkiezingen op de PVV, die hier in Kerkrade het beste resultaat ooit haalde: 36
procent. ,,Toen ging ik kapot van binnen. De PVV, man. Ik heb hier nog nooit een
hoofddoek gezien!''

Diep teleurgesteld is hij in Diederik Samsom, van wie hij zo veel verwachtte,
maar die de partij 'van diep rood naar vaal roze bracht'. ,,De mensen in die
wijken hier, die hebben het allemaal minder gekregen. Maar op tv zien ze Samsom,
en die zegt met een paar grafiekjes in de hand: 'Het gaat weer béter met
Nederland'. Dan maak je je toch volslagen belachelijk?''

Soms wil Vinders het wel uitschreeuwen als hij Samsom weer op tv ziet.
,,Misschien weet hij wel hoe slecht het gaat met de kleine man. Ik hoop het.
Maar ZEG DAT DAN HARDOP!'' Hij slaat op tafel. Zijn hondje schrikt wakker. ,,Zég
dan dat het je spijt. Zég dan: 'Lieve mensen, ik schaam me dat het zo druk is
bij de voedselbanken. Ik weet dat u minder heeft dan voorheen, en ik vecht om
het beter te maken.' Kijk, dan denken de mensen: die man kent me. Die wil wat
voor me doen. Maar dat voel ik totaal niet meer. En dat neem ik 'm kwalijk.''

Harde kern

Alles hebben ze al geprobeerd, zegt fractievoorzitter René van Drunen.
Youtubefilmpjes, wijkbezoeken, met flyers langs de deuren. Allemaal om duidelijk
te maken wat de PvdA in Kerkrade heeft bereikt. Maar de mensen zien alleen wat
er in Den Haag gebeurt. ,,En dat is niet best.''

Het is zaterdagochtend. De harde kern van de PvdA Kerkrade - vijftien man - is
bijeen voor een 'strategiesessie' in het gemeentehuis. Centrale vraag: hoe
leggen we de burger uit dat de PvdA meer is dan Samsom en Asscher? ,,Wij hebben
hier de laatste jaren heel veel voor elkaar gekregen,'' zegt Van Drunen tegen
zijn partijgenoten. ,,Het openbaar vervoer, de WMO... Maar er zit geen mens op
de publieke tribune en de regionale krant leest niemand meer. De gewone man
denkt bij de PvdA aan Samsom. Niet aan ons.'' De andere leden knikken
instemmend.

Een paar ideeën borrelen op. Campagneleider Sander schrijft ze op een flipover.
,,Permanent campagne voeren: straal je idealen uit, ook als je op de voetbalclub
bent.'' En: ,,Visitekaartjes drukken voor alle actieve leden, met je privénummer
erop'.' Maar al snel gaat de discussie weer over de landelijke kopstukken. Die
hebben het verstierd, vinden de meesten. ,,De mensen denken gewoon dat de PvdA
niet meer voor sociaal beleid staat.''

Als de groep in tweeën wordt geknipt voor een 'themaronde', neemt
bestuursvoorzitter Els Tans de verslaggever apart. Want die moet niet denken dat
het probleem alleen maar in Den Haag zit, zegt zij. ,,Alsof we het zelf zo
lekker doen. We hebben vier raadsleden, maar twee van hen hoor je zelden. En
zo'n vergadering als vandaag...'' Ze kijkt om zich heen. ,,Vijftien man. We
hebben 130 leden. Waar is de rest?''

Tans, een ervaren politica die van 2003 tot 2010 Statenlid was, werd een
halfjaar geleden voorzitter van de lokale PvdA-afdeling. Ze heeft er nu al spijt
van. ,,We kunnen wel klagen over Den Haag, maar het is onze eigen schuld dat de
mensen ons niet kennen. Ja, Jack, die kent iedereen. Verder niet. Ik weet niet
hoe ik dat nog moet veranderen. Ik houd ermee op.''

Spreekuur

Het spreekuur van het Ombudsteam zit erop. Er is niemand langsgekomen.
,,Jammer,'' zegt Annette Brouwers. ,,Maar mensen moeten ons nog leren kennen,
hè. En het was ook geen weer om naar buiten te gaan.''

Ze geeft Mustapha een schouderklop, pakt haar sigaretten en trekt haar jas aan.
Komende zaterdag, als in Utrecht het landelijke PvdA-congres plaatsvindt, zit
zij gewoon weer hier. ,,Ik ben al een rooie vanaf mijn 18de,'' zegt ze. ,,En dan
geef je gewoon niet op. Ik zie ook wel dat het niet goed gaat met de partij.
Maar weet je? Als we er níet waren, ging het nog veel slechter met dit land.''




Bekijk de oorspronkelijke pagina: , ,

LOAD-DATE: 16 January 2015

LANGUAGE: DUTCH; NEDERLANDS

GRAPHIC: PvdA-raadslid Jack Vinders (rode jas) en René van Drunen,
fractievoorzitter van de partij in Kerkrade, spreken met mensen op straat.
ANNEMIEK MOMMERS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               86 of 92 DOCUMENTS



                              AD/Algemeen Dagblad

                            16 januari 2015 vrijdag

Uw mening

SECTION: Service; Blz. 28


Vreemd dat villa Koen niet meer te koop staat

'Burgemeester Frank Koen mag wet overtreden van gemeenteraad Capelle aan den
IJssel' (AD 15-1). Wat hebben wetten nog voor zin als zij overtreden mogen
worden? Geldt dat vanaf nu ook voor ons, gewone burgers? Op een grote,
landelijke huizensite staan prachtige villa's in Capelle aan den IJssel te koop
voor minder dan de prijs die de burgemeester vraagt voor zijn eigen villa in
Lexmond. De 25.000 euro die al verspild is aan de nutteloze huurwoning in
Capelle had de burgemeester beter kunnen ontvangen voor verhuis- en
inrichtingskosten. De villa zou volgens de makelaar in Nieuwegein sinds augustus
niet meer te koop staan. Wat is de werkelijke reden waarom de burgemeester niet
wil verhuizen? Door de slappe houding van de Capelse raad die het probleem
buiten het zicht wil houden, groeit bij de burgers het onbegrip over de
politiek. Er zullen toch wel andere capabele mensen zijn die willen solliciteren
naar het mooie ambt van burgemeester in Capelle aan den IJssel en die wél aan de
verhuisplicht willen voldoen?

M.E.A. Hompus, Ridderkerk.

Koen doet het prima als onze burgervader

Als inwoner van Capelle aan den IJssel voel ik mij aangesproken door de
commentaren van buiten onze woonplaats over het al dan niet verhuizen van onze
burgemeester. Naast de terechte opmerking en vaststelling in de raad dat een
burgemeester in zijn eigen plaats hoort te wonen, is er ook nog zoiets als de
zichtbaarheid van de man in de stad. Burgemeester Koen is samen met zijn
echtgenote goed zichtbaar in onze gemeente. Verzoeken om aanwezig te zijn bij
kleinere en grotere evenementen vinden altijd gehoor, ook in het weekend. Naar
mijn mening is er te veel ophef over deze volop aanwezige en prima
functionerende burgervader.

Bernard Geise, Capelle aan den IJssel.

Dit soort misleiding verdienen we niet

'Energielabel onzinnig' (Brieven 15-1). Denkt onze overheid dat de bevolking uit
louter domkoppen bestaat? Of zijn ze dat daar zelf? Wie een huis wil kopen, die
gaat dat toch bezichtigen? Dan zie je vanzelf of er al dan niet dubbel glas
aanwezig is. En je vraagt inzage in de laatste jaarafrekening van het
energiebedrijf. En je vraagt of muren en vloeren zijn geïsoleerd. Of je laat een
bouwtechnische keuring uitvoeren, altijd raadzaam. Dat energielabel is
beduvelarij. De overheid wil trouwens niet echt dat wij energie besparen, of dat
wij minder benzine gaan tanken of minder gaan roken. De accijnsinkomsten zijn
immers veel hoger dan de kosten. Pure misleiding. Waar hebben wij dit aan
verdiend?

A. Quist, Rotterdam.

Wie we ook kiezen, de onzin gaat maar door

'Nieuwe melkkoe' (Brieven 15-1). Dat is het energielabel inderdaad. Gaat het de
overheid echt om energiezuinig bezig zijn of wil men enkel de staatskas spekken?
Men denkt in Den Haag dat we allemaal gek zijn. We laten ons die keuterige
regels elke keer ook zelf maar weer welgevallen. Wat wordt de volgende melkkoe?
Wie we ook kiezen, er verandert niets.

R. George, Voorschoten.




Bekijk de oorspronkelijke pagina:

LOAD-DATE: 15 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               87 of 92 DOCUMENTS



                              AD/Algemeen Dagblad

                           15 januari 2015 donderdag

Voor iedereen

SECTION: Service; Blz. 27


Burgemeester Koen overtreedt de wet door niet in zijn gemeente te wonen. Ik
vraag me af of dat voor meer hoge functionarissen opgaat. Zo heeft minister
Plasterk een wet door de Senaat geloodst waarin per 1 januari de salarissen van
topfunctionarissen bij onder meer zorginstellingen en woningcorporaties aan
banden werden gelegd. Waarom houden de ministers Schippers en Blok zich daar
niet aan? Of geldt de wet alleen voor de gewone burger en pech hebbende maar
verder goed functionerende burgemeesters?

J.M. Smulders, Capelle aan den IJssel.




Bekijk de oorspronkelijke pagina:

LOAD-DATE: 15 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               88 of 92 DOCUMENTS



                              AD/Algemeen Dagblad

                           15 januari 2015 donderdag

Agent Ahmed stierf voor het vrije woord

SECTION: Service; Blz. 27


Post van de dag

Europa is in rep en roer. Ultrarechtse populisten schreeuwen in onwetendheid en
in een waan van emoties dat de islam schuldig is nadat extremisten bij de
aanslag in Parijs 'wraak namen' voor de profeet. Wraak nemen namens de profeet?
Ik kan bewijzen leveren uit de Koran en uit het leven van de profeet dat een
dergelijke barbaarsheid niet alleen een aanslag is op de menselijkheid, maar
juist ook op de islam en alles waar onze profeet werkelijk voor stond. Het feit
dat de extremisten ook een islamitische agent hebben gedood, betekent expliciet
dat zij niets om het geloof geven. Laten wij een voorbeeld nemen aan het motto
van de Ahmadiyya Moslim Gemeenschap: 'Liefde voor iedereen, haat voor niemand'.
Iedereen identificeert zich met Charlie Hebdo door de woorden 'Je suis Charlie'
te tonen op borden en op kleding. Het is een symbool voor de vrije
meningsuiting. Maar laten we die politieagent Ahmed niet vergeten die in koelen
bloede werd doodgeschoten. Bij Charlie Hebdo tekenden mensen cartoons en
karikaturen. Hun recht op vrije meningsuiting werd ook beschermd door Ahmed, de
agent. Zo ziet Wilders dat niet alleen Henk en Ingrid de vrijheid van
meningsuiting beschermen. Dat geldt ook voor Ahmed en Fatima. Agent Ahmed
verdient postuum een staande ovatie. Je suis Ahmed!

Youssef Ikhlaf, Tilburg.




Bekijk de oorspronkelijke pagina:

LOAD-DATE: 15 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               89 of 92 DOCUMENTS



                              AD/Algemeen Dagblad

                            10 januari 2015 zaterdag

Terreur eindigt, oh ironie, in een drukkerij

SECTION: Nieuws


Ruim 2 dagen na de aanslag op charlie hebdo kijkt heel frankrijk toe als het
drama zijn apotheose krijgt

Frankrijk belandde gisteren van de ene nachtmerrie in de volgende. Alsof de
klopjacht op de daders van het bloedbad bij Charlie Hebdo nog niet genoeg was,
gijzelde een vriend van de broers mensen in een Parijse winkel. De terreuroorlog
rond Parijs was compleet, bestormingen door de politie konden de levens van vier
gegijzelden niet redden. Ook de terroristen stierven, bloedend op de grond.

En dan, ruim 54 uur na de eerste kogelregen in de straten van Parijs, kan
Frankrijk - enigszins - opgelucht ademhalen. Net voordat de avond valt over
Dammartin-en-Goële, vlak bij het Parijse vliegveld Charles de Gaulle, rolt het
geluid van vier explosies over de groene akkers rond het dorpje. Dikke witte
rook stijgt op vanaf het industrieterrein.

De klopjacht op de moordende broers Chérif en Saïd Kouachi is voorbij, nadat de
speciale anti-terreureenheid hun zeker 7 uur durende gijzeling heeft beëindigd
met een bestorming. Ze komen schietend naar buiten om vervolgens te sterven, in
hun eigen ogen waarschijnlijk als nobele martelaren, zoals ze eerder hun wens
uitspraken tegenover de politie.

Maar er zit meer achter de zucht van verlichting die door Frankrijk klinkt. Want
op hetzelfde moment wordt nóg een gijzeling ten einde gebracht, die in direct
verband stond met die van Chérif (32) en Saïd (34).

Rond het middaguur, 5 uur eerder, is de klopjacht op de broers namelijk
afgestevend op een bizarre apotheose. Vanuit Parijs komt dan het bericht dat
zich nóg een gijzeling voltrekt. Bij een joodse kruidenier in de stad houdt een
gewapende man een aantal klanten vast.

Plots weet de Franse inlichtingendienst zich speler op meerdere schaakborden. De
terreuroorlog lijkt compleet. Al snel vallen de puzzelstukjes op hun plek.

De man die in de joodse winkel heeft toegeslagen, blijkt dezelfde te zijn die op
donderdagochtend in een wijk in het zuiden van Parijs op agenten heeft
geschoten, waarbij hij één van hen doodde.

Bovendien vlooien de agenten uit dat deze man, ene Amedy Coulibaly, een
32-jarige bekende is van de gevluchte Chérif. Nu houdt hij plotseling vrouwen en
kinderen onder schot in de Parijse winkel, waarschijnlijk samen met zijn
radicale vrouw Hayat (26), zo luiden de eerste berichten.

Voor zover angst en paniek Frankrijk al niet in hun greep hadden, snellen die
gevoelens nu naar alle uithoeken van de natie. Niet langer is louter sprake van
de jacht op Chérif en Saïd, maar lijkt een heus 'terreurnetwerk' zichtbaar te
worden voor de rechercheurs.

Zowel Chérif als Amedy Coulibaly waren ooit volgelingen van hetzelfde notoire
terreurkopstuk, de gevreesde jihadronselaar Djamel Beghal. Hun contact stamt al
uit de tijd dat Chérif zich opmaakte voor de jihad in Irak, in 2005. Chérif werd
onderschept en gearresteerd, maar kwam nog radicaler uit de bajes omdat hij er
belandde in hetzelfde cellencomplex als Beghal.

Wandeling in het park

Ze bleven hecht, zo blijkt wel uit gisteren opgedoken politiefoto's uit 2010.
Agenten fotografeerden de twee heimelijk, terwijl ze samen in een park
wandelden. Amper enkele weken later smeedden ze een plan om een Algerijnse
terrorist te bevrijden uit een gevangenis in Frankrijk, maar dat werd voorkomen.
Beghal zou de schakel zijn gebleven in de vriendschap tussen Chérif Kouachi en
Coulibaly.

Dat die twee elkaar als geradicaliseerde jongemannen daarna niet meer loslieten,
blijkt aan het eind van de middag al snel voor de Franse politie.

Als de twee gijzelingen in volle gang zijn, wordt bewezen hoe verweven de
terroristen zijn. Wanneer de politie contact krijgt met Coulibaly, eist hij
namelijk een 'vrije aftocht' voor maatje Chérif en broer Saïd. Zijn complete
gijzelingsplan is er op gericht om zijn 'broeders' vrij te krijgen.

Het Franse televisiestation BFMTV krijgt opmerkelijk genoeg zowel Coulibaly als
een van de broers Kouachi aan de telefoon. Chérif zegt: ,,We zijn verdedigers
van de profeet.'' En: ,,We zijn gestuurd door al-Qaeda in Jemen.''

Coulibaly, die zelf contact opneemt met de zender, zegt juist te handelen in uit
naam van IS - Islamitische Staat. Desondanks hebben ze hun acties op elkaar
afgestemd, bevestigt hij. ,,Zij Charlie Hebdo, ik de agenten.''

Blijkbaar deinst hij er ook niet voor terug om 'gewone burgers' te doden.
Althans, hij zegt dat er vier doden in de winkel zijn en nog zestien mensen, van
wie er vier zwaargewond zijn.

Coulibaly wil vervolgens in contact komen met de politie, de collega's van de
agente die hij een dag eerder heeft omgebracht. Als dat contact er is, schreeuwt
hij: ,,Jullie weten wel wie ik ben.''

Alsof het nog niet genoeg was voor de Fransen met alleen de dolle klopjacht op
Chérif en Saïd. Ook in Dammartin-en-Goële volgden ze die aanvankelijk vooral via
de televisie. Ze hebben gezien hoe de twee een spoor van tientallen kilometers
trokken, vol ellende en angst. Tot ze plots hun dorp binnentrokken.

Even was er hoop op een snelle arrestatie, als de twee donderdagochtend - nog
steeds gewapend met een AK47 en een raketwerper - een Avia-tankstation nabij
Villers-Cotterêts overvallen.

Via een getuige in het gebied Picardië zet de Franse politie 's middags de
achtervolging in naar het gehucht Longpont. De agenten gaan van deur tot deur,
zoekend naar de twee broers. Geen kelder, zolder of schuur wordt vergeten. Maar
als er niemand gevonden wordt, speculeren de driehonderd bewoners 's avonds dat
de gevreesde broers zich schuil moeten houden in de vele grotten in het gebied.


Wellicht zelfs in oude stellingen van de Eerste Wereldoorlog. Ramen worden
gebarricadeerd, wegen afgesloten, de auto's uit het zicht geparkeerd. De vrees
dat dit een lange zoektocht wordt, groeit dan al. Maar ondanks het speuren met
warmtelampen druipen de gendarmes teleurgesteld af. Geen spoor van de twee
verdachten.

Tot gisterochtend op het politiebureau van Dammartin-en-Goële de telefoon gaat.
Ene Didier meldt dat hij 's lands meest gezocht terroristen doodkalm de hand
heeft geschud, even ervoor. Hij vertelt dat hij op een bedrijventerrein buiten
het dorp is geweest voor een afspraak, maar dat hij daar een merkwaardig
tafereel trof.

Bij de drukkerij ziet hij namelijk de man die hij wil bezoeken ineens met een
bewapende man op de stoep van het bedrijf. ,,Hij zei: ik ben van de politie. Ga,
wij doden geen burgers.'' Om hem vervolgens kalmpjes de hand te schudden.

Daarna ziet Didier ze samen naar binnen gaan en de gewapende man de deur
sluiten. Pas dan beseft hij dat hij met de broers Kouachi van doen heeft en dat
een heuse gijzeling het volgende hoofdstuk is in deze achtervolgingssaga. Al
snel zit het hele land aan tv, radio en internet gekluisterd.

Hollande

President Hollande wordt in allerijl naar zijn werkplek geroepen. Hij en niemand
anders moet beslissen of de twee gijzelingsplekken bestormd moeten worden.
Hollande zet direct Denis Favier aan het werk, het hoofd van de politie én de
leider bij de bestorming van een gekaapte Airbus in 1994. Hollande kan alle
wijze raad gebruiken. Niet alleen de joodse winkel en de drukkerij, maar het
hele land is nu in de greep van terreur.

Ziekenhuizen worden voorbereid op grote hoeveelheden gewonden, terwijl
vliegtuigen die vliegveld Charles de Gaulle aandoen, moeten omvliegen om een
eventuele extra ramp te voorkomen.

Op de snelweg nabij Dammartin-en-Goële snelt zelfs een tank op een oplegger
voorbij. Het maakt de situatie nog meer sinister.

Duizenden leerlingen van scholen in de nabijheid van de twee gijzelingsplekken
worden geëvacueerd. Agentes met peuters op de armen passeren op straat.

Het dorp Dammartin-en-Goële gaat zelfs helemaal op slot. Op elk kruispunt
verzamelen agenten, de wapens stevig in de handen geklemd. Even is er zelfs
sprake van dat de noodtoestand moet worden uitgeroepen in het land.

Premier Manuel Valls verkondigt moedig aan verslaggevers dat de drie terroristen
'in de val zitten', maar de onmacht klinkt door in zijn woorden. Analisten
voorspellen al: deze mannen geven zich niet gewonnen tot ze zijn gedood als
martelaren.

Op de radio vertelt een bekende van Coulibaly dat hij niet weet waartoe zijn
maatje allemaal in staat is. ,,Hij is van kleine criminaliteit verschoven naar
de islam. Hij heeft veel tijd van z'n leven in de gevangenis doorgebracht.''

Wat de agenten overigens ook al snel ontdekken: Coulibaly is op merkwaardige
wijze een bekende van hen. De man werd nota bene gescreend toen hij een
ontmoeting had met de toenmalige president Nicolas Sarkozy, in 2009. Als één van
negen jonge medewerkers van een lokale Coca-Colafabriek had hij de eer de
staatsman rond te leiden in verband met een werkproject. In de politieregisters
staat echter ook een reeks diefstallen vermeld.

Als rond 17.00 uur de bestormingen worden gemeld van eerst de drukkerij en kort
daarna ook de winkel, lijkt de nachtmerrie voorbij. Chérif en Saïd Kouachi zijn
écht dood, bevestigt de politie, net als Amedy Coulibaly. Tegelijkertijd
strompelen zeker tien gegijzelden, volwassenen en twee kinderen, aangeslagen
maar ongeschonden de winkel uit. Vier anderen blijven wel levenloos achter in de
winkel: de gijzeling werd hen waarschijnlijk voor de politie-inval al fataal.

Verstopt tussen dozen

De gegijzelde in de drukkerij, volgens procureur François Molins de 26-jarige
eigenaar, komt er wel ongedeerd uit. Kort daarna dient zich er nog een verhaal
aan. De broers wisten niet dat er nog iemand in het gebouw was. Deze werknemer
wist zich te verstoppen op de tweede etage en legde contact met de politie. Ook
hij blijft ongedeerd.

In Parijs gaat men de straten weer op, het Je Suis Charlie kan weer zorgeloos
over het plein Place de la République schallen. En ook in het nietige
Dammartin-en-Goële kruipen de burgers uit hun schulp. De luiken die zo angstig
gesloten waren, worden opengegooid.

De lieflijke heuvels van dit rurale Franse gebied keren terug naar hun rust. Het
geronk van rondcirkelende helikopters en gejank van sirenes verstomt
geleidelijk.

De oorlog tegen terrorisme is voor Frankrijk allerminst beslist, maar de slag
van vandaag is gewonnen. En dat in een drukkerij, nota bene. Een domein van
krantenmakers, schrijvers én cartoonisten, ironisch genoeg.

Met medewerking van Karlijn van Houwelingen en Laura Schalkwijk




Bekijk de oorspronkelijke pagina: , ,

LOAD-DATE: 15 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               90 of 92 DOCUMENTS



                              AD/Algemeen Dagblad

                            7 januari 2015 woensdag

'Moordmachine in rok' wil met kerst thuis zijn

BYLINE: KARLIJN VAN HOUWELINGEN

SECTION: Nieuws; Blz. 16


Oekraïne eist dat Russen gevechtspiloot vrijlaten

Tijdens de orthodoxe kerstdagen moet Nadja Savtsjenko geen hongerstaking houden
in een Russische cel, maar thuis bij haar familie zijn. Oekraïners overspoelen
sociale media met oproepen om Oekraïnes enige vrouwelijke gevechtspiloot vrij te
krijgen. Maar in Rusland wordt ze gezien als 'moordmachine in een rok'.

Nadja Savtsjenko (33) belandde in de zomer op mysterieuze wijze in een
gevangenis in Rusland. Volgens Oekraïne is ze ontvoerd toen ze in het oosten
vocht tegen separatisten, volgens Rusland ging ze vermomd als vluchteling zelf
de grens over en is ze opgepakt op Russisch grondgebied. Ze zit vast omdat ze
medeverantwoordelijk zou zijn voor de dood van twee Russische tv-journalisten in
het gebied waar separatisten met het Oekraïense leger strijden.

In de aanloop naar de Oekraïense kerstdagen - in de orthodoxe kerk valt kerst op
7 januari - is de campagne om haar vrij te krijgen opgevoerd. Activisten, gewone
burgers en vertegenwoordigers van de Oekraïense autoriteiten vragen online
massaal aandacht voor haar situatie. Ook de Amerikaanse ambassadeur in Kiev
Geoffrey Pyatt steunt de actie: ,,Familie van Nadja Savtsjenko moet haar
terugkrijgen voor kerst," schreef hij op Twitter.

Hongerstaking

De piloot is in haar cel in Moskou inmiddels al ruim 3 weken in hongerstaking.
Voormalig premier Joelia Timosjenko, die zelf in hongerstaking ging toen ze
onder de verdreven president Janoekovitsj werd vastgehouden vanwege
machtsmisbruik, roept de piloot in een verklaring op om weer te gaan eten.
,,Alleen de vijand wil je zwak hebben," schrijft ze.

,,De kerstdagen zijn dagen van hoop. Onze gebeden zijn voor jou, Nadiya.
Oekraïne bidt voor je snelle vrijlating."

Savtsjenko is in Oekraïne een nationale heldin. Ze was al bekend als de eerste
vrouw die erin slaagde toegelaten te worden tot de luchtmachtacademie in
Charkov, waar tot dan toe slechts mannen studeerden.

Nog altijd is ze de enige vrouwelijke gevechtspiloot van het land, onder meer
actief in Mi-24 helikopters.

In Irak diende ze als enige vrouw in de Oekraïense vredesmacht, wat breed werd
uitgemeten in een documentaire op het militaire tv-kanaal.

Savtsjenko wordt geprezen om haar trotse, moedige houding tijdens een
ondervraging door Russische separatisten, net nadat ze was vastgezet. In
videobeelden die op internet opdoken, is te zien hoe ze weigert informatie te
geven en volhoudt dat ze zich verzet tegen een 'buitenlandse invasie'. Tijdens
haar gevangenschap is ze bij verstek gekozen als parlementslid.

Russen krijgen een heel ander beeld: de staatsmedia portretteren haar als een
meedogenloze strijder die aan schutters doorgaf waar de omgekomen journalisten
zich precies bevonden. De krant Komsomolskaya Pravda beschreef haar als
'moordmachine in een rok'. 'Satans dochter', werd ze door tabloid Tvoi Den
genoemd.

Poetin

President Vladimir Poetin heeft zich van eerdere verzoeken tot vrijlating van
zijn Oekraïense collega Porosjenko nog weinig aangetrokken. Hij gaf slechts aan
dat Savtsjenko vrij zal komen 'als rechters oordelen dat ze onschuldig is'.

Nadja Savtsjenko zal vrijkomen als rechters oordelen dat ze onschuldig is
(-Poetin (president Rusland))




Bekijk de oorspronkelijke pagina:

LOAD-DATE: 15 March 2015

LANGUAGE: DUTCH; NEDERLANDS

GRAPHIC: Nadja Savtsjenko, de enige vrouwelijke gevechtspiloot van Oekraïne, is
in een Russische cel in hongerstaking.

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               91 of 92 DOCUMENTS



                              AD/Algemeen Dagblad

                            7 januari 2015 woensdag

Mail

SECTION: Service


Bonussen

Gaan we beide Kamers nu ook maar omzeilen?

'Bankiers hoeven niet te vrezen voor bonus' (AD 6-1). Wie had gedacht dat zij
zich écht zorgen maakten, kent dit wereldje niet. Er is altijd nog een Eerste
Kamer die afgeladen is met vriendjes van bankiers. Het toeval wil dat men in de
Eerste Kamer met een overvolle agenda kampt waardoor het aanpakken van de
bonuscultuur nog wel even op zich laat wachten. Een uitgelezen moment voor
bankiers om nog snel een extra centje mee te pakken voordat zij vanuit de
politiek worden ingeseind dat het wetsontwerp op de agenda kan worden geplaatst.
Het zou politiek Den Haag sieren als ook dit wetsontwerp - net als de zorgwet -
met spoed wordt omgezet in een Algemene Maatregel van Bestuur, waarmee de ploeg
van Rutte de inspraak van beide Kamers kan omzeilen. Of zijn de signalen in zijn
richting te sterk om dit toch maar niet te doen?

Ad Kroon, Hantum.

Bonussen II

Genoeg mogelijkheden om korting te ontlopen

De beperking van bonussen kan op vele manieren worden omzeild. Dat kan
bijvoorbeeld door het vaste salaris te verhogen (bij ABN Amro waren
salarisverhogingen van 20 procent geen uitzondering), of door
pensioenstortingen, of extra goede vertrekcondities. Het argument dat goede
functionarissen anders naar het buitenland zouden vertrekken, is niet gebaseerd
op feiten. Belangrijke Nederlandse bedrijven worden nota bene vaak geleid door
buitenlanders. Kijk maar naar Heineken, waar de ceo een Belg is en de cfo een
Française. Overigens kan daarbij nog worden opgemerkt dat men gewoon betaald
wordt om zijn werk goed te doen.

A.W. Schmidt, De Wijk.

Bonussen III

Ook nu weer ontspringt grootverdiener de dans

De bonuswet wordt uitgesteld (AD 6-1). Het is opmerkelijk dat zodra er aan het
inkomen van rijkere mensen wordt getornd - zie ook de salarissen in de top van
het onderwijs en in de zorg - de VVD alle registers opentrekt om dwars te
liggen. Hoe anders is het bij deze partij als het om het gewone volk gaat. Dan
kunnen er zelfs met terugwerkende kracht maatregelen worden genomen. En de PvdA,
de partij zonder ruggengraat, laat alles toe.

Piet Blokzijl, Nieuwegein.

Oad

Slechte ervaring met Rabobank herkenbaar

De ex-eigenaren van Oad eisen 80 miljoen euro van de 'volstrekt incompetente'
Rabobank (AD 6-1). De familie Ter Haar heeft volkomen gelijk. En ik hoop dat zij
hun gelijk ook zullen krijgen. Na een traject van meer dan 2 jaar waarin
Rabobank maar bleef zeggen dat ze graag iets voor ons bedrijf wilde betekenen
vanwege het innovatieve en duurzame karakter, heeft men ons alleen maar verder
in de ellende geholpen. Wij kregen slecht voorbereide en incompetente mensen
tegenover ons aan tafel. De Rabobank blinkt uit in risicomijdend gedrag. Wat ze
niet kennen wordt als 'onmogelijk' afgedaan. Schandalig dat, zoals in dezelfde
krant wordt gemeld, bankiers zich geen zorgen hoeven maken over hun bonus.

Janneke Verbaan, Hierden.

Letter R

Zinloos onderzoek was hopelijk wel kosteloos

Ik mag hopen dat het onderzoek naar de letter r (AD 6-1) een uit de hand gelopen
hobby is geweest en dat er niet één euro beschikbaar is gesteld voor zoiets
stompzinnigs. Gelukkig voor onderzoeker Koen Sebregts van de Universiteit
Utrecht zitten er nog genoeg letters in het alfabet waarmee hij na deze 4 jaar
kan afkicken.

Harm Oosterhof, Hoofddorp.

Vuurwerk

Hou je aan de regels en de weerstand verdwijnt

Briefschrijver Koeleman uit Hazerswoude-Rijndijk wordt moe van alle klagers over
vuurwerkoverlast. (Brieven 6-1). Hij stelt dat je niet verplicht bent met oud en
nieuw buiten te zijn. Helemaal waar, maar de overlast beperkt zich niet tot die
ene avond. Vanaf Kerstmis tot op de dag van vandaag wordt er vuurwerk
afgestoken. Voor mij is dat de grootste ergernis. Onze hond is doodsbenauwd voor
deze knallen en durft al dagen de deur niet uit. Als iedereen zich aan de regels
voor het afsteken van vuurwerk houdt, ben ik ervan overtuigd dat veel weerstand
tegen dit gebruik wordt weggenomen.

Sandra Timmers, Almere.

Vuurwerk II

Auto uitgebrand? Dat is dan je eigen schuld

Met verbijstering heb ik de ingezonden brief van Roy Koeleman gelezen (Brieven
6-1). Hij stelt dat je niet verplicht bent om rond de jaarwisseling buiten te
zijn. Doe je dat toch, dan is het kennelijk voor eigen risico. Dus als mensen
vuurwerk afsteken en ik raak gewond, is dat mijn eigen schuld. Brandt mijn auto
uit door vuurwerk, dan is ook dat mijn eigen domme fout. Had ik de wagen daar
maar niet moeten parkeren. Wat is deze briefschrijver voor een mens? Wat is dat
voor mentaliteit? Ieder mens heeft hersens, maar sommigen gebruiken ze niet.

Cees Tak, Burgh-Haamstede.

Millenniumkids

Die positieve artikelen stemmen mij gelukkig

'Opgeruimd hè? Heeft mijn moeder gedaan' (AD 6-1). Met veel plezier lees ik de
artikelen over de Millenniumkids. Gelukkig zijn deze kinderen allemaal in
normale gezinnen terechtgekomen. Bedankt voor deze positieve berichten.

Jeanne van Geloven- van der Toorn, Hengstdijk.

Bont

Geen letter over triest lot van slachtoffers

'Het kan niet bont genoeg' (AD-Magazine 3-1). Het uiterst trieste lot van de
slachtoffers van deze industrie komt in het geheel niet, in elk geval niet op
serieus te nemen wijze, ter sprake. Aanvankelijk meende ik per vergissing het
vakblad van de belangenvereniging van de bontindustrie in handen te hebben.
Daarnaast verbaasde het mij buitengewoon dat, in strijd met een van de meest
basale regels in de journalistiek, slechts voorstanders van bont in het artikel
aan het woord kwamen. De betrokken journalist is kennelijk niet aan het beginsel
'hoor en wederhoor' toegekomen. Al meer dan 20 jaar lees ik uw krant. De
eenzijdigheid waarvan thans in de berichtgeving sprake is, is voor mij een
triest novum.

Koosje de Ridder, Dordrecht.




Bekijk de oorspronkelijke pagina: ,

LOAD-DATE: 15 March 2015

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved

                               92 of 92 DOCUMENTS



                              AD/Algemeen Dagblad

                            7 januari 2015 woensdag

Vrees voor islam goed te begrijpen

SECTION: Service


Neem angst weg

'Moslims: Regel bescherming' (AD 6-1). De overheid is verantwoordelijk voor de
veiligheid van al haar burgers, ongeacht cultuur, geloof of ras. Dit is ook een
van de mooie grondbeginselen van de Nederlandse cultuur. Maar ik vind dat de
bestuursorganen van de moskeeën zelf de financiële lasten moeten dragen voor de
beveiliging. De overheid moet wel samen met moskeeën de angst van niet-moslims
voor de islam wegnemen.

Safeer Siddiqui, Nunspeet.

Oorlogsrecht

Lieden die moskeeën bekladden spelen Islamitische Staat in de kaart. Dat is
precies wat IS wil. Het geeft hun een motief om hier aanslagen te plegen. In
plaats van moskeeën in brand te steken, kunnen tegenstanders van de islam beter
in Den Haag gaan demonstreren voor invoering van het oorlogsrecht. Dat betekent
dat sympathisanten van IS opgesloten kunnen worden omdat ze de staatsveiligheid
bedreigen.

Rupert van de Linden, Amsterdam.

Gevaar niet gezien

'Oproepen tot haat mag nooit' (Opinie 5-1). Daar ben ik het in principe mee
eens. Hoewel ik al jaren een fervent tegenstander ben van de ontoelaatbare
toestroom van vreemdelingen naar ons land, zal ik nooit in staat zijn tot iets
als het in brand steken van een moskee. Maar wat er nu in Zweden en Duitsland
gebeurt, en wat ook hier broeit, is niet de schuld van de gewone burger. Het is
de schuld van de opeenvolgende regeringen, maar ook van veel immigranten die
hier haat komen zaaien. Voor veel van hen, ook al hebben ze een Nederlands
paspoort, komt Nederland op de tweede plaats. Nederlanders zijn in de ogen van
die personen niets meer dan varkens of christenhonden. En nog immer wordt het
smeulende gevaar hiervan niet voldoende door onze regering onderkend. Alle mooie
praatjes ten spijt.

J. Cornelisse, Den Haag.

Grens is bereikt

Een aanslag op een moskee is nooit goed te praten. Mensen die dit treft voelen
nu echter wel wat Wilders voelde toen hij vanuit diezelfde groep bedreigd werd.
Als gevolg daarvan wordt hij al jaren beveiligd. De woede van veel Nederlanders
over de multiculti-maatschappij en over veel aanhangers van de islam kan ik wel
begrijpen. Onze tradities moeten verdwijnen, alles om maar niet te
'discrimineren'. Daarnaast is de autochtone Nederlander ook financieel aan het
inleveren. Wij moeten immers de hoge kosten die de enorme toestroom van
asielzoekers met zich meebrengt betalen. Alles onder het motto: 'Kom maar binnen
met je hele familie'. De koning kan in zijn kersttoespraak van alles roepen,
maar voor hem en vele anderen aan de top blijft het een ver-van-mijn-bedshow.
Niemand wordt overigens gedwongen hier te komen wonen. Het blijft een vrije
keuze. Wil men zich niet aanpassen of gedragen, dan is het advies: vertrek en ga
naar een land waar je je wel op je gemak voelt. De grens aan onze tolerantie is
zo langzamerhand bereikt.

J. Ploeg, Apeldoorn.




Bekijk de oorspronkelijke pagina: ,

LOAD-DATE: 15 March 2015

LANGUAGE: DUTCH; NEDERLANDS

GRAPHIC: Pro IS-demonstranten in de Haagse Schilderswijk, afgelopen zomer. Wie
zich niet wil aanpassen aan de Nederlandse normen en waarden, staat het vrij te
vertrekken, aldus een briefschrijver.
ANP

PUBLICATION-TYPE: Krant

JOURNAL-CODE: ADNL


                    Copyright 2015 De Persgroep Nederland BV
                              All Rights Reserved
