
                               1 of 200 DOCUMENTS



                                NRC Handelsblad

                           27 december 2012 donderdag

Kunnen de 'robuuste basisteams' alle klussen straks echt klaren?;
Aanpak van criminaliteit moet effectiever, maar de bezorgdheid groeit of de
capaciteit voor al die taken wel voldoende zal zijn

BYLINE: Annemarie Kas

SECTION: In het nieuws

LENGTH: 1227 woorden

SAMENVATTING

Op 1 januari gaat de nieuwe politiewet in: geen regiokorpsen meer, maar één
politieorganisatie met één chef. Iedereen is er voor. Maar worden de hoge
verwachtingen waargemaakt? Nu al zijn er zorgen over de capaciteit, ruim 60.000
politiemensen zijn bezorgd over hun werkplek en over ICT.

VOLLEDIGE TEKST:

Al maanden krijgen politieagenten die inloggen op hun werkcomputer een melding
in beeld. Nog X dagen tot dag 1 van de nationale politie.  Vandaag staat er: nog
vijf dagen te gaan. Op  1 januari gaat de nieuwe Politiewet in. Die regelt dat
de huidige 25 regiokorpsen en het landelijk korps opgaan in één centraal
aangestuurde politieorganisatie, met één landelijke korpschef. De landelijke
organisatie wordt verdeeld over tien regio's, plus weer een landelijke eenheid.

Minister Ivo Opstelten (Veiligheid en Justitie, VVD) presenteerde de nationale
politie  als dé oplossing voor allerlei problemen waar politie en burgers nu mee
te maken hebben. Een slachtoffer van woninginbraak dat lang moet wachten op
bericht na aangifte? Met de nationale politie moeten burgers binnen twee weken
iets horen. Grote kinderpornozaak? Opstelten belooft capaciteit om kinderporno
op te sporen en makers of verspreiders aan te pakken. Meer aandacht voor high
tech criminaliteit. Mensenhandel moet aangepakt, net als financieel-economische
criminaliteit.

En de lokale veiligheid dan, van de 'gewone' burger? Ook die blijft gewaarborgd,
beloofde Opstelten. Burgemeesters houden  in elk geval één wijkagent per 5.000
inwoners. Zij houden ook het lokaal gezag, dus het zijn  de burgemeesters die de
lokale prioriteiten bepalen.

Aanstaand korpschef Gerard Bouman temperde de hoge verwachtingen van  Opstelten
wel iets. In deze krant zei hij afgelopen weekend dat de nationale politie op 1
januari net zo goed is als de verdeelde politiekorpsen dat op 31 december zijn.
Maar Bouman is er ,,tot op het bot van overtuigd dat we over twee jaar de
grootste slag hebben gemaakt".  Op 1 januari 2015 moet de nationale politie in
werking zijn, is de personele reorganisatie klaar en moeten
informatievoorziening en ICT zijn verbeterd.  Bouman: ,,Als dit apparaat echt
één korps is geworden dat eenduidig kan worden aangestuurd, dan zal het
rendement blijken."

Dát zo'n nationale politie er moest komen, daarover waren alle betrokken
partijen het eens. Er valt veel verbetering te halen op bijvoorbeeld ICT-gebied,
bij inkoop van spullen of met personeelsbeleid. Goed dat zulke zaken gelijk
worden getrokken, is de heersende opinie  - niet voor niets stemden Eerste en
Tweede Kamer unaniem in met de nieuwe Politiewet.

Alleen leven nu bijna even breed gedeelde zorgen over  hoe de plannen zullen
uitpakken. Ofwel: kunnen Opstelten en Bouman de hoge verwachtingen waarmaken?
Drie problemen springen eruit:  de capaciteit, de onzekerheid over functies en
de ICT.

Robuuste basisteams

Een van de belangrijkste problemen is de capaciteit. Althans, het gebrek
daaraan, voorspellen zowel vakbonden als centrale ondernemingsraad van de
politie. De politie organiseert zich straks via robuuste basisteams. De grootte
varieert van 60 tot 200 man.  Maar ,,de taakstelling en de inrichting van de
robuuste teams lijken niet te stroken met de formatie", schrijft de
ondernemingsraad in haar reactie op het inrichtingsplan  van Opstelten.

Alle partijen erkennen dat er altijd te weinig politie zal zijn om álle
criminaliteit te kunnen voorkomen of opsporen. Maar de politie heeft nu al
problemen met bijvoorbeeld arbeidstijden: keer op keer blijkt uit onderzoeken
dat politieagenten vaak te lange dagen maken.

Het lijstje prioriteiten voor de nationale politie is te ambitieus, zegt de
Nederlandse Politiebond. ,,Ook al sloop je alle bureaucratie weg en maak je de
aansturing nog zo scherp, met een uitdijend takenpakket duurt het niet lang of
er is weer meer werk te doen dan het beschikbare aantal medewerkers aankan."

De ondernemingsraad vreest onder andere dat ,,door de huidige onevenwichtige
leeftijdsopbouw van het personeel de invulling van 24-uursdiensten, zoals
noodhulp, onder druk komt te staan". Oudere politiemensen hoeven minder of geen
nachtdiensten meer te draaien, bijvoorbeeld. Dat is nu al een probleem, maar ook
in de nieuwe plannen van Opstelten komt het woord 'leeftijdsopbouw' niet voor.
Dus ontstaat een gat, of jongere collega's moeten die diensten opvullen. ,,De
vraag is of de robuuste teams kunnen voldoen aan het uitgangspunt van garanderen
van de stabiliteit."

De basisteams zijn verantwoordelijk voor bijna alles wat bij regulier
politiewerk komt kijken: van noodhulp tot opsporing, van inzet van de mobiele
eenheid tot horecatoezicht, van aanwezigheid bij evenementen tot de aanpak van
huiselijk geweld of hangjongeren. Plus nog de landelijke prioriteiten.

De grootste vakbond, de ACP, concludeert dat met de huidige berekeningen ,,de
basis van het politiewerk niet is uit te voeren". Wat de vakbonden zeggen en
doen is in deze sector van groter belang dan gemiddeld: 80 procent van de
politiemensen is lid van één van de vakbonden. De oplossing? Keuzes maken,
schrijft de ACP: ,,In wat de politie wel en vooral niet aankan."

Onzekerheid over baan

Dan is er de onzekerheid onder het personeel.  Van de  hele politieorganisatie
(62.560 mensen in 2011) weten er 61 precies waar ze aan toe zijn in 2013.  Dat
zijn Gerard Bouman en de andere drie leden van de landelijke korpsleiding, plus
de teamchefs van de nieuwe regio's.  De rest weet formeel zijn of haar plek  nog
niet.

Volgens Opstelten is 1,5 uur reistijd per dag acceptabel. Daar denken de agenten
anders over: ,,Nu nog 5 minuten op de fiets en straks met een auto op en neer
rijden. Kost mij extra tijd, aanschaf auto,  benzinekosten en veel werkvreugde",
zegt een agent in een onderzoek van de SP .

De grootste onzekerheid zit niet bij het 'blauw op straat' -  het zijn de
werknemers met ondersteunende functies voor wie  het meeste verandert. Zaken als
inkoop, communicatie, personeelsbeleid en financiële administratie lopen straks
allemaal, via het politiedienstencentrum. En dat vestigt zich 'maar' op drie
plekken: Zwolle, Eindhoven en Rotterdam.

Op ondersteuning valt ook het meest te besparen - volgens KPMG en Deloitte kan
een nationale politie met 2.650 voltijdbanen  minder toe. Communicatie zou met
84 fte minder toe kunnen, personeelsbeleid met 1.035 en  informatievoorziening
met 1.069. Maar wat betekent minder lokale ondersteuning voor de 'blauwe'
mensen? Uit het SP-onderzoek: ,,Het feit dat aan het bureau geen of nauwelijks
ondersteuning wordt georganiseerd noopt agenten het werk binnen het bureau zelf
te doen."

ICT is ,,majeur zorgpunt"

Volgend ,,majeur zorgpunt", aldus de ondernemingsraad: ICT. Netwerken, servers
en  systemen van de diverse korpsen draaien naast elkaar, en sluiten niet of
niet goed op elkaar aan.  In 2014 moet er één basisvoorziening zijn  voor
handhaving en opsporing, waarvoor ook gegevensuitwisseling verbetert. Maar op
advies van deskundigen heeft Opstelten dat plan al moeten aanpassen wegens
,,zwaarwegende risico's" bij de uitvoering.

Het programma was te ambitieus, te complex en er was te weinig samenhang tussen
het ICT-project en de ontwikkeling van de nationale politie. Ondanks de
bijstelling vindt  de onafhankelijke review board  het project nog
,,risicovol". Daarmee loopt ook de geplande bezuiniging op de nationale politie
van 230 miljoen vanaf 2015 gevaar.

LOAD-DATE: 27 December 2012

LANGUAGE: DUTCH; NEDERLANDS

GRAPHIC: De politie krijgt in 2014 een nieuw uniform. Het huidige rent en
springt onhandig, de pet valt snel van het hoofd.
Agenten konden kiezen uit twee opties:  'schuitje' of cap in plaats van pet, en
werkhemd of polo. De uitslag volgt in het voorjaar.
Foto's ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                               2 of 200 DOCUMENTS



                                NRC Handelsblad

                           22 december 2012 zaterdag

Ik kan  niet  toveren

BYLINE: tekst Jan Benjamin foto Merlijn Doomernik

SECTION: Special

LENGTH: 1224 woorden

SAMENVATTING

Ze moest op zoek naar magie voor de fletse tv-zenders van SBS. Georgette Schlick
is agressief, doldwaas, stoer én geduldig. De magie zal ze vinden. Maar het
duurt even.

VOLLEDIGE TEKST:

Georgette Schlick (41) schaterlacht. ,,Ongeduldig? Ha! Ik ben elke dag
ongeduldig. Maar ik heb geen moment het gevoel dat we niet snel genoeg gaan. We
sturen een tanker bij, dat gaat nou eenmaal langzaam."

Geduld. Dat is wat Schlick al een jaar predikt. Heb geduld, zegt de
bestuursvoorzitter van SBS tegen kijkers en adverteerders. De zenders SBS 6, Net
5 en Veronica komen uit de dip, maar het duurt even. We vallen, we staan op,
maar we doen het. Van de drie SBS-zenders is SBS 6 de belangrijkste. Het is de
grootste, en degene die het meeste geld oplevert.

,,Wij zijn niet richtingloos", zegt ze eind november, twee dagen na een positief
ontvangen winterpresentatie. Ze heeft nieuw amusement aangekondigd, waaronder
een verse serie Sterren dansen op het ijs en Met bloed, zweet en tranen, een
zoektocht naar de nieuwe volkszanger van Nederland. ,,We weten welke koers we
moeten varen. Er is nieuw elan. Er staat een team. En zo voelde dat bij de
vorige winterpresentatie niet."

Terug naar november 2011. SBS is een paar maanden in handen van uitgever Sanoma
en tv-producent Talpa van John de Mol. Zij betaalden circa 1 miljard euro voor
drie tv-zenders en omroepblad Veronica Magazine. SBS is er slecht aan toe. ,,De
kijkcijfers waren teruggelopen, we zouden niet meer te redden zijn", blikt
Schlick terug. Ze is dan een maand in dienst. Overgekomen van facilitair
tv-bedrijf Dutchview. ,,Daar stond ik dan", zegt ze over haar eerste
winterpresentatie eind vorig jaar. ,,Als kersverse CEO zei ik - zwaaiend met de
toverstaf van mijn dochter - dat ik niet kon toveren, maar ik beloofde wel de
magie van SBS terug te brengen."

Hart van Nederland

Ze zegt dat ze tijd zal krijgen van de aandeelhouders. ,,De nieuwe eigenaren
hebben het budget van SBS gegarandeerd tot en met 2014." Maar ook: ,,SBS heeft
veel beloofd en weinig waargemaakt."

Zo geduldig als de nieuwe eigenaren blijkbaar zijn, kijkers en pers zijn dat
niet. ,,We liggen al maanden onder een vergrootglas", zegt ze tijdens een
gesprek in het voorjaar. Herhaaldelijk moet ze strijden tegen het verwijt dat ze
vooral de belangen van John de Mol behartigt. ,,Hij bepaalt níet hoe hier de
programmering eruit ziet." Ze verbaast zich over de negatieve aandacht voor SBS.
Kijkers verwachten al begin 2012 betere programma's, maar het eerste half jaar
heeft Schlick nog nauwelijks invloed op de programmering. ,,Die was al lang
bepaald door de vorige directie."

Of neem de ophef over de vernieuwingen bij Hart van Nederland. SBS wil de
nieuwsrubriek vernieuwen en ontslaat enkele presentatrices. ,,Alsof dat bij de
collega's niet gebeurt", zegt ze verongelijkt. ,,Er moest iets gebeuren bij Hart
van Nederland. Er kwamen geen jonge kijkers bij."

In april is haar geduld even op. ,,Wie geschoren wordt moet stilzitten, maar
soms is dat moeilijk. Vaak wordt onnodig negatief over SBS gesproken. ,,Maar je
kunt niet blijven zeggen dat je tijd nodig hebt.  We moeten wel met daden komen.
Maar je ziet pas over zes maanden wat we nu aan het doen zijn."

We gaan drie dingen doen, legt ze uit in mei. Kijkers terugwinnen met heldere
profielen van de drie zenders, fors investeren in digitale activiteiten en beter
samenwerken met adverteerders. ,,We zijn het contact met de kijkers helemaal
kwijtgeraakt. Waarom zou iemand nog afstemmen op SBS 6? De kijker zag te veel
herhalingen, te lange programma's, buitenlandse aankoop van mindere kwaliteit."

Dan volgt de sportzomer. Nog kan SBS niet laten zien wat ze waard is. Nederland
kijkt massaal EK en Olympische Spelen. ,,We wisten dat de Spelen in Londen veel
bekeken zouden worden, maar dat het zo ingrijpend zou zijn hadden we niet
verwacht", zegt Schlick. ,,Voor ons was er weinig eer te behalen."

September moest dé maand van SBS worden. Schlick: ,,En dat werd het ook. Sterren
springen op zaterdag [schoonspringen] werd een succes. Dokter Tinus [comedy met
Thom Hoffman als stadse huisarts in een klein dorp] werd ook een regelrechte
hit. En de Lijfshow [amusement over gezondheid] deed het ook goed." Blij zegt
Schlick: ,,We hebben weer building blocks." Bouwstenen bedoelt ze, om de
programmering op te bouwen.

Sterren springen

Het succes van Sterren springen is onverwacht. ,,Het is een heel bewerkelijk
programma. Het was niet eenvoudig om deelnemers te vinden. Sterren springen ging
ook over grenzen verleggen. Neem Patty Brard: ze valt hard op haar gezicht,
verschijnt bloedend voor de camera, maar straalt kracht uit." Schlick zegt dat
SBS 6 het programma goed heeft weten te koppelen aan de gehoopte
wederopstanding. Ze noemt het een ,,positief programma". ,,We hebben alle
sterren overeind gehouden. Niemand uitgelachen."

Positiviteit noemt ze in elk gesprek het afgelopen jaar. ,,Afzeik-tv werkt niet
meer." Al in november vorig jaar noemde SBS de kijkers ,,onze helden,
hardwerkende Nederlanders die zich 's avonds willen ontspannen voor de tv". En
in april zegt Schlick: ,,Kijkers willen positievere programma's. The winner is
[talentenjacht die geen succes werd] was misschien niet positief genoeg.
Sarcasme en cynisme horen niet meer bij de tv van deze tijd."

Na het succes van Sterren springen zakt het marktaandeel van de belangrijkste
zender SBS 6 snel terug. ,,We zijn kwetsbaar, dat blijkt. Maar je moet het wel
in de context plaatsen", zegt Schlick eind november. ,,Helemaal niemand kan op
tegen The Voice en Boer zoekt vrouw."  Concurrentie zoeken met The Voice voelde
,,als weggegooid geld".

En nu? ,,Wij zoeken keihard de concurrentie op. Agressief programmeren. Als een
doldwaze uit de startblokken." SBS schuwt daarbij de onorthodoxe middelen niet.
Het ijsdansen op zaterdag begint om zeven uur, een uur eerder dan gewone
primetimeprogrammering. Schlick: ,,Ja, stoer hè?" Stoer? ,,Dat is toch best wel
een beetje stoer? We doen het om twee redenen: zo kunnen ook ouders met kinderen
kijken en maken we waar dat we een familiezender zijn. En op deze manier lossen
we op zaterdag ons probleem in de vooravond op."

SBS zoekt al een jaar naar een programma dat rond half acht kijkers de rest van
de avond in trekt. ,,Een goede lead in op access prime time", noemt Schlick dat.
RTL 4 heeft Goede Tijden Slechte Tijden, Nederland 3 De wereld draait door.
Schlick: ,,Wij hebben de vroege editie van Hart van Nederland, daarna Shownieuws
en daar moet er nog een achteraan."

SBS blijft dingen uitproberen. Dat kan scripted reality zijn, zegt Schlick. Dat
zijn nagespeelde waar gebeurde verhalen, gemaakt alsof het reality is. Net 5
scoort in het (redelijk nieuwe) genre met nep-reality over gevangenissen en
ziekenhuizen. Infotainment als DWDD of een soap als GTST gaat SBS zeker niet
doen.

,,2012 Was het jaar waarin SBS weer richting heeft gekregen, zegt ze. ,,Dat
geldt ook voor mijzelf. Nu moeten we vasthouden aan de koers, niet gaan
zwabberen. De magie vinden we weer terug. Stap voor stap." Tot die tijd blijft
het, ook in 2013:  nog even geduld a.u.b.

Waarom zou iemand nog afstemmen op SBS 6?

Georgette Schlick (Nijmegen, 1971)  is bestuursvoorzitter van SBS. Ze moest de
televisiezenders SBS 6, Net5 en Veronica dit jaar  weer laten bloeien. Schlick
is benoemd door uitgever Sanoma en tv-producent Talpa, sinds medio 2011
eigenaren van SBS.

LOAD-DATE: 24 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                               3 of 200 DOCUMENTS



                                NRC Handelsblad

                            21 december 2012 vrijdag

Balans van het boekjaar

SECTION: Boeken

LENGTH: 3228 woorden

SAMENVATTING

Vier keer Oek de Jongs Pier en oceaan, driemaal de biografie van de Amerikaanse
president Lyndon Johnson, twee keer McEwan, Mysliwski en Macfarlane - dit zijn
onze favorieten van het bijna voorbije jaar.

VOLLEDIGE TEKST:

Arie van den Berg

Tomas Lieske: Haar nijlpaard optillen. Querido, 64 blz. EUR 17,95

Superieure gedichten over engelen, acteurs en een turfsteker als rituele
passanten.

Durs Grünbein: Koloss im Nebel. Suhrkamp,  226 blz. EUR 29,50 (geb.)

Poëzie als een schilderijententoonstelling. Grünbein tart en koestert je ogen.

Jerry White: London in the Eighteenth Century. The Bodley Head, 682 blz. EUR
36,95 (geb.)

Wanneer schrijft iemand nou zo'n panoramisch boek over Amsterdam?

Margot Dijkgraaf

Mona Ozouf: La cause des livres. Gallimard, 560 blz.EUR 24,40

De briljante Franse historica en essayiste Mona Ozouf bundelde haar absolute
topstukken.

Alice Kaplan: Dreaming in French. The Paris years of Jacqueline Bouvier Kennedy,
Susan Sontag and Angela Davis. The University of Chicago Press, 272 blz. EUR
26,-

Een schitterend geschreven boek over hoe een jaar in Frankrijk je leven kan
veranderen.

Matthias Enard: Rue des Voleurs. Actes Sud, 256 blz. EUR 23,15

Een Franse schrijver meet magistraal de polsslag  van Europa en de Arabische
wereld, maar kreeg er toch  niet de Prix Goncourt voor.

Jan Donkers

David Vann: Aarde.  De Bezige Bij, 269 blz. EUR 19,90

Een gruwelijk meesterwerkje, dat toont dat Vann niet de eendagsvlieg is waar hij
na Legende van een zelfmoord voor werd gehouden.

Kevin Powers: De gele vogels.  Prometheus, 236 blz. EUR 16,90

Dit boek verscheen hier ongeveer tegelijk met een andere briljante Irak-roman
van Ben Fountain, Billy Lynn en hoe hij de rust overleefde. Maar Powers' boek
beklijft langer, vanwege de indringende poëtische toon.

Robert Caro: The Passage of Power. The Years of Lyndon Johnson, vol. 4. Knopf,
605 blz. EUR 31,-

Als er een hedendaagse Shakespeare zou zijn dan kon hij uit de vete tussen
Johnson en Bobby Kennedy zoals hier beschreven een drama creëren dat nog eeuwen
meegaat.

Rob van Essen

A.M. Homes: Vergeef ons. De Bezige Bij, 512 blz. EUR 19,90

Met haar panoramische maar razendsnelle roman liet A.M. Homes nog maar weer eens
zien waartoe ze in staat is.

Ian McEwan: Suikertand. De Harmonie, 416 blz.EUR 24,50

Het bewijs dat een luchtige roman   ook heel inventief en speels kan zijn.

James Joyce: Ulixes. Athenaeum- Polak& Van Gennep, 800 blz. EUR 44,95

Een van de mooiste literaire gebeurtenissen van het jaar was deze frisse en
soepele nieuwe Nederlandse Ulysses-vertaling door Erik Bindervoet en Robbert-Jan
Henkes.

Elsbeth Etty

Ian McEwan: Suikertand. De Harmonie, 416 blz.  EUR 24,50

Ingenieus, spannend en amusant verhaal dat licht werpt op de vroege jaren
zeventig en de inzet van McEwans eigen schrijverschap.

Robert Caro: The Passage of Power. The Years of Lyndon Johnson, vol. 4. Knopf,
605 blz. EUR 31,-

Het fenomenale vierde deel van de alomvattende biografie van Johnson is een
schoolvoorbeeld van wat de biograaf als geschiedschrijver vermag.

Oek de Jong: Pier en oceaan. Atlas Contact, 805 blz. EUR 39,95

Proustiaanse evocatie van een verloren gewaande tijd (de naoorlogse decennia in
Nederland) uitmondend in de annunciatie  van een groot en hooggestemd
schrijverschap.

Arjen Fortuin

Martin Michael Driessen: Vader van God. Wereldbibliotheek, 206 blz. EUR 17,90

Briljant. Bijbelvast. Blasfemisch. Onmisbare vader-zoonroman over de
wederwaardigheden van God.

Peter Terrin: Post Mortem. De Arbeiderspers, 286 blz. EUR 19,95

De meeste romans gaan over de macht van de verbeelding. Post Mortem verbeeldt de
onmacht ervan.

Tim Krabbé: Wij zijn maar wij zijn niet geschift. De schietpartij van Columbine.
Prometheus, 416 blz. EUR19,95

Merkwaardig en  monomaan onderzoeksboek dat onverwacht inzicht geeft in Krabbé
en Columbine. Literaire non-fictie bestaat echt.

Kester Freriks

Karl Ove Knausgård: Liefde. Mijn strijd 2.  De Geus, 602 blz. EUR 25,-

Indrukwekkend tweede deel van Knausgårds autobiografische reeks, ditmaal over de
ondraaglijke spanning tussen huwelijkse banden en literaire creativiteit.

Robert Macfarlane: De oude wegen. De Bezige Bij, 352 blz. EUR 24,95

Poëtisch reisverhaal vol verwondering en verrassende observaties over het
bijzondere van bekende landschappen en eeuwenoude wegen.

Reggie Baay: Gebleekte ziel. Athenaeum-Polak & Van Gennep, 256 blz. EUR 17,95

Prachtige historische roman over het heen en weer geslingerd worden tussen Oost
en West, tussen Nederlands-Indië en Nederland.

Bart Funnekotter

Anthony Beevor: De Tweede Wereldoorlog. Ambo, 960 blz. EUR 49,95

Standaardwerk waarin Beevor op de van hem bekende wijze wisselt van
perspectieven: van frontlinie tot topconferentie. Lezenswaardig, ook voor wie
denkt  alles al over de oorlog te weten.

Bart van der Boom: 'Wij weten niets van hun lot'. Gewone Nederlanders en de
holocaust. Boom, 540 blz. EUR 29,90

Het definitieve boek over de vraag wat Nederlanders  tijdens de oorlog wisten
van de Holocaust. Maakt een einde aan de  mythe van de schuldige omstander.

Norman Davies: Vanished Kingdoms. The History of Half-Forgotten Europe. Penguin
Books, 848 blz. EUR 17,80

Een  bruisend requiem voor de verliezers van de geschiedenis.

Roelof van Gelder

Piet Emmer en Jos Gommans: Rijk aan de rand van de wereld. De geschiedenis van
Nederland overzee, 1600-1800. Bert Bakker, 542 blz. EUR 29,95

Het actueelste overzicht van de geschiedenis van de VOC en de WIC. Een proeve
van global history met een sterk economisch accent.

Jan Willem Stutje: Ferdinand Domela Nieuwenhuis. Een romantische revolutionair.
Atlas Contact, 551 blz. EUR 34,95

'Us verlosser' zowel geplaatst in internationaal perspectief als in huiselijke
kring en geschetst als een autoritaire ruziezoeker.

Dick E.H. de Boer: Emo's reis. Een historisch culturele ontdekkingsreis door
Europa in 1222. Friese Pers/Noordboek, 496 blz. EUR 24,95

Een prachtig geïllustreerde, informatieve reconstructie van de reis die de
Groninger abt Emo maakte van Wittewierum naar Rome. En terug.

Robert Gooijer

Håkan Nesser: Een heel ander verhaal.  De Geus, 598 blz. EUR 17,50

Inspecteur Barbarotti krijgt brieven van een moordenaar en piekert over het
verband tussen de doden en tussen hemzelf en de moordenaar. Beste plot van het
jaar, uitzonderlijke en rare thriller.

Gillian Flynn: Donker hart. Boekerij, 432 blz.EUR 19,95

Uitmuntend geschreven thriller over de verdwijning van de vrouw van hoofdpersoon
Nick is een briljante 'mindfuck'; zowel Nick als de lezer zijn het spoor snel
bijster.

Andrej Longo: Wie heeft Sarah vermoord? Serena Libri, 203 blz. EUR 18,90

Gevoelige, lome en zeer Italiaanse zoektocht van de ontstelde jonge agent
Acanfora naar de moordenaar van Sarah, 'zijn' eerste dode.

Ger Groot

Hannah Arendt: Denken. Klement, 304 blz. EUR 29,50

Indrukwekkend essay over het kwaad van de gedachtenloosheid en de vraag wat écht
denken nu eigenlijk is.

Gilles Deleuze: Verschil en herhaling. Boom, 480 blz. EUR 59,50

Intellectuele aanstellerij of een van de diepste beschouwingen uit de
20ste-eeuwse filosofie? In ieder geval een boek waarover je je het hoofd moet
breken.

Josep Maria de Sagarra: Knoflook en pekel. Menken Kasander & Wigman, 215 blz.
EUR 22,50

Rauw drama in een Catalaans vissersdorp, vroeg in de 20ste eeuw. Zelden werd de
taal zo zinnelijk gebruikt.

Caroline de Gruyter

David Graeber: Schuld, de eerste 5000 jaar.   Business Contact, 592 blz. EUR
35,-

Plaatst de eurocrisis in een ander licht door een  andere, historische kijk op
het begrip 'schuld'.

Jean-Claude Piris: The future of Europe; towards a Two-Speed Europe? Cambridge
University Press, 166 blz. EUR 24,-

Het voormalig hoofd juridische zaken van de Europese raad is een van de weinigen
die vooruitkijkt en realistische mogelijkheden voor Europa in kaart brengt, in
plaats van terugblikt. Verfrissend door het gebrek aan drama.

Michael Odaatje: The Cat's Table. Jonathan Cape, 287 blz. EUR 11,-

Autonome, autobiografische roman over een jongetje op een schip tussen twee
continenten.

Ronald Havenaar

Oek de Jong: Pier en oceaan. Atlas Contact, 805 blz. EUR 39,95

Anton Wachter heet vijftig jaar  later Abel Roorda. Oek de Jong evenaart
Vestdijk in mooie roman-fleuve over de jaren vijftig en zestig.

Robert A. Caro: The Passage of Power. The Years of Lyndon Johnson, vol. 4.
Alfred A. Knopf, 605 blz. EUR 31,00

In het genre politieke biografie is Caro de beste. Over Lyndon Johnson als
vicepresident en beginnend president (1961-1964).

J.L. Heldring: Dezer dagen. Van Oorschot, 224 blz.EUR 17,50

In deze bloemlezing, zijn afscheid van de publiciteit, toont Heldring dat
scherpte en beschaving goed zijn te combineren.

Bas Heijne

Michael Sandel: Niet alles is te koop. Ten Have, 288 blz. EUR 19,95

Niet zo goed als Justice, maar ook in zijn nieuwe boek gaat Harvardprofessor
Sandel aan de hand van ethische dilemma's op zoek naar waarden die niet enkel
pragmatisch of commercieel zijn.

Jonathan Haidt: The Righteous Mind. Allen Lane, 448 blz. EUR 28,50

Over morele psychologie: waarom onze overtuigingen vooral emoties  zijn en we
vaak volharden in standpunten tegen beter weten in.

Zadie Smith: NW. Prometheus, 304 blz. EUR 19,95

Uitdagende, vitale roman over mensen die opgroeiden in dezelfde arme Londense
wijk wiens verwachtingen het moeten afleggen tegen de vaak schrijnende
realiteit. Wrang, komisch, ontroerend.

Arnold Heumakers

Anton Valens: Het boek Ont.  Augustus, 352  blz. EUR19,95

Krankzinnige, maar stiekem aangrijpende roman, die het openen van de post
voortaan tot een heroïsche daad maakt.

Jacob Groot: Adam Seconde. De Harmonie, 320 blz. EUR 19,90

Het kijken naar pornografie verandert in een openbaring van metafysische allure
dankzij deze zeldzaam poëtische roman met eindeloos veel facetten.

Kees 't Hart: Hotel Vertigo. Querido, 300 blz. EUR 19,95

Lees deze even melancholische als spannende roman over de speurtocht naar een
gemiste kans in het leven, en Hitchcock zal nooit meer dezelfde zijn.

Bernard Hulsman

David Priestland: Merchant, Soldier, Sage. A New History of Power.  Allen Lane,
331 blz.  EUR 29,90

Indrukwekkende grote greep van de Britse historicus David Priestland die eindigt
in een verhelderende analyse van de huidige  financiële crisis.

Jean-Louis Cohen: The Future of Architecture. Since 1889. Phaidon, 528 blz. EUR
65,-

Jean-Louis Cohens architectuurgeschiedenis van de twintigste eeuw is
opzienbarend anders: ook Auschwitz heeft er een plek in gekregen.

R.J. Smith: The One.  The Life and Music of James Brown. Gotham Books, 455 blz.
EUR 27,-

Nietsverhullende maar liefdevolle biografie van de man die de blues, de muziek
van verliezers, veranderde in funk, de muziek van winnaars.

Auke Hulst

John Williams: Stoner. Lebowski Publishers, 320 blz. EUR 19,95

Vergeten meesterwerk. Trefzeker portret van een gemankeerd leven dat gered wordt
door de liefde voor lesgeven en literatuur.

Valeria Luiselli: Valse Papieren. Karaat, 144 blz. EUR 16,90

Roman in essays? Verhalenbundel? Memoires? Filosofisch traktaat?  Luiselli leidt
ons  door een persoonlijk labyrint van schrijvers, gedachten en wereldsteden.
Literatuur, maar dan anders.

Denis Johnson: Treindromen.  Anthos, 96 blz. EUR 12,95

Eindelijk in boekvorm, deze parel uit The Paris Review. Evocatief portret van
het (ruw) ontluikende Amerikaanse westen. Johnson blijkt op de vierkante
millimeter net zo goed als op het immense speelbord van zijn Vietnam-meesterwerk
Tree of Smoke.

Toef Jaeger

Arnon Grunberg: De man zonder ziekte. Nijgh & Van Ditmar, 160 blz. EUR 17,50

Tijdens zijn proces zwaaide piloot Julio Poch even naar de camera's - zoals
Grunberg zijn man zonder ziekte al had laten doen bij zijn fatale proces.
Grunberg is een van de weinige schrijvers wiens fantasie groot genoeg is om de
werkelijkheid te bevatten.

Paul Theroux: De Benedenrivier. Atlas Contact, 380 blz. EUR 21,95

Van een hulpverlener vol idealen in Malawi blijft weinig méér over dan een
angstige man die mislukking op zijn voorhoofd heeft staan. Wie iets over
ontwikkelingshulp wil zeggen, moet eerst De Benedenrivier lezen.

Teju Cole: Open stad. De Bezige Bij, 320 blz. EUR 19,90

De psycho-geograaf Julius neemt  in New York  de schade op van een
getraumatiseerde stad, als 'flaneur van rampen' zoals de auteur het zelf noemde.
Zo mooi kan literatuur zonder plot zijn.

Anneriek de Jong

Catalin Dorian Florescu: Jacob besluit lief te hebben. Signatuur, 330 blz. EUR
19,95

Grandioos epos over hebzucht en verraad, gesitueerd in de Roemeense Banaat en
verteld in beelden die je nooit meer vergeet.

Sherko Fatah: De dief van Bagdad  Cossee, 480 blz. EUR 22,90

Dat er aan de zijde van Hitler ook moslims uit het Midden-Oosten vochten is een
onbekend hoofdstuk uit de wereldgeschiedenis waar Fatah zich met
hyperrealistische hardheid aan waagt.

Julia Franck: Rug aan Rug.  Wereldbibliotheek, 320 blz. EUR 19,90

In de vroege DDR heeft een moeder het zo druk met haar idealen dat zij het
bestaan van haar kinderen gewoon vergeet: pijnlijke literatuur, in de goede zin
van het woord.

Atte Jongstra

Winfried Wihelmy (red.):  Seliges Lächeln und höllisches Gelächter. Das Lachen
in Kunst und Kultur des Mittelalters. Dommuseum Mainz, 252 blz.  EUR 19,80

Instructieve artikelenbundel, fraaie uitgave,  over boeiende vraagstukken als
'waarover lachte men in de middeleeuwen?' en 'lachen in de Bijbel'.

Andrew Hugill: Pataphysics. A Useless Guide. MIT Press, 275 blz. EUR 29,90

Bijzonder nuttige studie, die de raadselen van de ook in ons land ernstig
beoefende neo-wetenschap (Bâtafysica) duidt en uitbreidt.

Karl Friedrich Schinkel: Geschichte und Poesie. Hirmer Verlag, 360 blz. EUR 40,-

Prachtige catalogus. Overzicht van leven en werken van deze altijd weer
verbluffende architect-schilder bij zijn 200ste geboortedag.

Marco Kamphuis

Boris Zjitkov: Viktor Vavitsj.  Atlas Contact, 704 blz. EUR 49,95

De chaos van de Eerste Russische Revolutie in onvergetelijke scènes.

Wieslaw Mysliwski: Steen op steen. Querido, 526 blz. EUR 24,95

Een welbespraakte boer draagt het Poolse landleven ten grave. Over liefde voor
paarden en de kunst van het maaien.

Lojze Kovacic, De nieuwkomers II. Van Gennep, 298 blz. EUR 19,90

Deel twee van deze Sloveense trilogie was  de verrassing van het jaar. Een
wonderlijke jongen - straatschoffie en beginnend schrijver - ontdekt Ljubljana
en de wereld: 'Zo, dus dat was nu neuken, het grootste geheim tussen man en
vrouw! Nog erger dan de akeligste gymnastiekoefeningen!' Hij is zijn
teleurstelling echter snel te boven.

Sebastiaan Kort

Oek de Jong: Pier en oceaan. Atlas Contact, 804 blz. EUR 39,95

Verbluffende revitalisering van de zintuigen. Schraapt het roest van het
bewustzijn.

Wytske Versteeg: De wezenlozen. Prometheus, 199 blz. EUR 17,95

Debutante strekt zich in de taal uit als een kind in zee. Nota bene in een boek
waarin iemand de taal áfschaft.

Patrick Bassant: Joy. Wereldbibliotheek, 157 blz. EUR 17,90

Debutant doet lichtje aan in het vriesvak van het moderne leven.

Michel Krielaars

Wieslaw Mysliwski: Steen op steen. Querido, 526 blz. EUR 24,95

Aangrijpende roman waarin een boerenzoon de geschiedenis vertelt van zijn eigen
leven en van het Polen in WOII en onder het Russische juk van na 1945.

Nir Baram: Goede mensen.  De Bezige Bij, 508 blz. EUR 23,90

Israëlische roman over een jonge Duitser en een jonge Joodse Russin die vermalen
worden door hun naïeve medeplichtigheid aan de dictaturen van Hitler en Stalin.

Oek de Jong: Pier en oceaan. Atlas Contact, 805 blz. EUR 39,95

Proust ontmoet Anthony Powell in een epische roman die zich afspeelt in het
benauwende, christelijke Nederland van de wederopbouwjaren.

Michiel Leezenberg

Abolqasem Ferdowsi: Het boek der koningen (Shahname). De verhalen van Rostam.
Bulaaq, 496 blz. EUR 39,50

Een van de grootste meesterwerken uit de Perzische literatuur eindelijk
ontsloten.

Tony Judt: Thinking the Twentieth Century. Heinemann, 432 blz. EUR 38,95

Postuum gepubliceerde memoires  van een bewonderenswaardig veelzijdig leven
nodigen de lezer uit tot nadenken over zijn eigen plaats en rol in de
openbaarheid.

John E. Joseph, Saussure. Oxford University Press, 800 blz. EUR 38,-

Een vakkundige biografie van de grondlegger van de moderne taalwetenschap en
ook een meeslepende generatieroman.

Janet Luis

Thomas Rosenboom: De rode loper. Querido, 252 blz. EUR 19,95

Een tragikomische roman over eenzaamheid in Arnhem en Zevenaar - en andere
ongemakken.

Jeroen Brouwers: Restletsels. Atlas Contact, 296 blz. EUR 21,95

Montere beschouwingen over een  verlamde schrijfhand ten gevolge  van een
herseninfarct - en andere  ongemakken.

Gerard Koolschijn: Geen sterveling weet. Athenaeum-Polak & Van Gennep, 520 blz.
EUR 21,95

Een lekker dik winterboek over een gereformeerde jeugd, een mislukt huwelijk,
maatschappelijke verplichtingen, en meer zorgen - en andere ongemakken.

Guus Middag

The Complete Poems of Philip Larkin. Ed. Archie Burnett. Faber and Faber, 730
blz. EUR 61,95

Het ideale boek voor de Larkin-liefhebber: eerst alle gedichten, dan alle
achtergronden.

Gerrit Komrij: Mijn Poëziekalender voor het jaar 2012. Van Gennep, 365 blz. EUR
14,95

De ideale poëziekalender: elke dag een goed gedicht en een geestig en goed
geschreven bijschrift. Door het overlijden van Komrij zal er geen vervolg op
komen. Kan zo herdrukt worden voor 2013.

Rolf Dobelli: De kunst van het heldere denken. 52 denkfouten die u beter aan
anderen kunt overlaten.  Vert. Liesbeth van Nes. De Bezige Bij. 176 blz. EUR
18,90

Het ideale zelfhaatboek: 52 denkfouten die ik zelf had moeten bedenken.

Maartje Somers

Robert Skidelsky & Edward Skidelsky: How much is enough?  The Love of Money and
the Case for the Good Life. Allen Lane, 243 blz. EUR 25,-

Elegante bespiegeling over het doel van economisch beleid, van vader-econoom en
zoon-filosoof. Vertaling verschijnt in februari.

Robert Macfarlane: De oude wegen.  De Bezige Bij, 352 blz. EUR 24,95

Niemand schrijft mooier over natuur dan Macfarlane. Dit boek gaat over de sporen
die de mens nalaat in het landschap.

Paul Verhaeghe: Identiteit. De Bezige Bij, 256 blz. EUR 19,90

Doordachte en felle aanklacht tegen de ratrace die wij leven noemen en de tol
die dat van ons eist.

Thomas de Veen

John Green: Een weeffout in onze sterren. Lemniscaat, 264 blz. EUR16,50. 16+

Green stelt een nieuwe norm  voor young adult-literatuur, met een even
intelligente als aangrijpende roman over leven, liefde en literatuur in tijden
van kanker.

Simon van der Geest: Spinder. Querido, 232 blz. EUR13,95. 10+

Dagboek over een broederoorlog om een kelder leest als een bloedstollende
thriller, is psychologisch ijzersterk, ontknoopt briljant en ontroert. Een
lievelingsboek.

Charlotte Dematons: Nederland. Lemniscaat, 56 blz. EUR 24,50

Non-fictie, fictie en prentenboek ineen, en voor alle leeftijden, én nu al een
standaardwerk: platen van een encyclopedische volheid over alles wat
Nederland(s) is. (En zoek het poepende mannetje  in de duinen.)

Marianne Vermeijden

Robert Joost Willink: Reis naar het noodlot. Amsterdam University Press, 250
blz. EUR 29,50

Secuur verslag, heel secuur, van een verbijsterende reis over en langs de Nijl,
halverwege de 19de eeuw, ondernomen door rijke Haagse dames zonder
realiteitszin.

Gijsbert van der Wal: Wijd open ogen. De Bezige Bij, 400 blz. EUR 32,50

Bekende en onbekende schilderkunst speels, associatief en vaak roerend raak in
woorden gevat door een jonge kunsthistoricus die niet de kunsthistoricus
uithangt.

Steve McCurry: The Iconic Phographs. Phaidon, 268 blz. EUR 49,50

Als boeddhist rondkijken in vooral Azië en dan zulke innemende, beeldschone
kleurenfoto's maken van medemensen en landschappen dat de huismus zich een
wereldreiziger waant.

LOAD-DATE: 21 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                               4 of 200 DOCUMENTS



                                NRC Handelsblad

                            17 december 2012 maandag

Een held van het vrije woord;
Woordhoek

BYLINE: Ewoud Sanders

SECTION: Achterpagina; Blz. 20

LENGTH: 525 woorden


Er gaan jaren voorbij zonder dat je iets over Adriaan Koerbagh hoort, maar 2012
was een goed Koerbagh-jaar. En de afgelopen weken was het helemaal raak. Op 4
december wijdde de Erasmus Universiteit een studiedag aan Koerbagh en twee dagen
later verschenen twee boeken van hem online.

In 1664 publiceerde Koerbagh, een Amsterdamse arts en jurist, 't Nieuw
Woorden-Boek der Regten. Hierin verklaarde en vertaalde hij enkele duizenden
juridische 'bastaardwoorden'. Koerbagh wilde de geleerden ertoe aanzetten, zo
schrijft hij, hun moerstaal te spreken. Zijn boekje was ook bestemd voor
diegenen die Latijnse woorden gebruikten om geleerd te doen, maar dan ,,gelijk
den Indiaanschen klap-vogel, die sonder verstant de woorden der menschen
nabootst".

Vier jaar later, in 1668, publiceerde hij Een Bloemhof van allerley
lieflijkheyd. Dit boek is de reden dat er nog steeds onderzoek naar hem wordt
gedaan. In de loop der tijd was Koerbagh een overtuigd vrijdenker geworden. Hij
geloofde in God, maar stelde de rede boven de Bijbel en de openbaring.

Ook Bloemhof bevat een lijst met duizenden bastaardwoorden. Bij het overgrote
deel beperkte Koerbagh zich tot een korte vertaling en verklaring, maar elders
trok hij fel van leer tegen juristen, artsen, astrologen, vrouwen en liefhebbers
van vreemde en dure spijzen. Bovenal richtte hij zijn pijlen op de godsdienst.

Koerbagh benaderde religie als een wetenschapper, met scalpel, meetlat en
vergrootglas. Hij lachte om het feit dat de samenstellers van de Bijbel dachten
dat de aarde plat was en noemde het rekenkundig onmogelijk om alle dieren aan
boord van de ark van Noach te krijgen.

Koerbagh beschuldigde bisschoppen van kuiperij en machtswellust, bestempelde
relikwieën als 'vodderij' en schreef bij het trefwoord altaar: ,,De roomsen
kunnen, wat zelfs God niet kan: op ieder uur van de dag uit een klein stukje
meelgebak een mens maken."

Een van zijn stokpaardjes was dat de bijbel niet goed was vertaald. Door een
woord in het Hebreeuws of Grieks te laten staan, aldus Koerbagh, probeerden de
geestelijken het gewone volk van de waarheid af te houden. ,,Het woord bibel",
schreef hij, ,,is een aan het Grieks ontleend woord dat simpelweg boek betekent,
al was het een boek over Reintje de Vos of over Uilenspiegel."

De autoriteiten waren not amused. Koerbagh vluchtte, begon aan een nieuw boek,
werd gepakt en veroordeeld tot tien jaar celstraf (de eis was: dertig jaar plus
doorboring van zijn tong met een gloeiende priem). Een paar maanden later stierf
Koerbagh aan uitputting in het Amsterdamse Rasphuis, 36 jaar oud.

De meeste exemplaren van zijn boeken zijn verbrand,  daardoor zijn ze zeer
zeldzaam. Maar nu zijn ze dus voor iedereen digitaal te raadplegen. Volgend jaar
belooft overigens weer een goed Koerbagh-jaar te worden, want dan zal Bart
Leeuwenburgh, verbonden aan de Erasmus Universiteit, een monografie publiceren
over deze vroege held van de rede en het vrije woord.

De boeken van Koerbagh zijn hier te vinden: bit.ly/koerbagh-1 en
bit.ly/koerbagh-2. Voor een selectie uit Bloemhof in hertaling, van
bovengetekende, zie bit.ly/koerbagh-3.Ewoud Sanders schrijft wekelijks op deze
plek over taal.

LOAD-DATE: 17 December 2012

LANGUAGE: DUTCH; NEDERLANDS

GRAPHIC:  religie
Illustratie Ank Swinkels

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                               5 of 200 DOCUMENTS



                                NRC Handelsblad

                            17 december 2012 maandag

Macht zet de toon, eerder dan islam

BYLINE: Carolien Roelants

SECTION: De Wereld

LENGTH: 1463 woorden

SAMENVATTING

Fundamentalistische partijen winnen terrein in het Midden-Oosten. Is 'opgelegde
vroomheid' onvermijdelijk? Niet de islam als zodanig is het probleem, maar een
autoritaire manifestatie daarvan, zegt de Turkse schrijver Mustafa Akyol.

VOLLEDIGE TEKST:

In Saoedi-Arabië en de islamitische republiek Iran  is een repressieve islam aan
de macht. In naam van de islam  worden vrouwen gedwongen zich te verhullen  en
worden burgers gestraft als ze geen respect tonen jegens het enige ware geloof.
In Egypte en Tunesië zijn     na de autoritaire regimes van Mubarak en Ben Ali
fundamentalistisch-islamitische partijen aan de macht gekozen. Gaat nu
onvermijdelijk ook  daar ,,opgelegde vroomheid", zoals de Turkse schrijver en
columnist Mustafa Akyol het noemt, aan de macht komen?

Het is niet   de islam als zodanig, die in landen als Saoedi-Arabië en Iran de
toon zet, het is een autoritaire manifestatie van de islam, zegt Akyol. Een
liberale manifestatie is ook mogelijk.

Waar komt bijvoorbeeld het verbod op geloofsafval vandaan? ,,Het is de
interpretatie van de woorden van de profeet door middeleeuwse geleerden. Die
dachten in de context van oorlog en zagen afvalligheid als verraad, desertie van
een islamitische soldaat die  naar de vijand overliep. Maar we leven in een
andere wereld; als je de moslimgemeenschap  verlaat, voeg je je niet bij een
vijandelijk leger."

Andere problemen komen voort uit een autoritaire politieke cultuur. ,,Neem
kledingregels voor vrouwen: de seculieren bij ons  dwingen vrouwen hun hoofddoek
af te leggen. Dat laat zien dat het denken dat zich manifesteert in naam van de
islam, zich ook manifesteert in naam van het secularisme of  de moderniteit.
Ik probeer  de kernprincipes van de islam  los te maken van de  autoritaire
politieke cultuur - die twee  mengen zich vaak, maar zijn niet identiek.  In al
die kwesties probeer ik te kijken naar de wortels en te laten zien  dat er ook
ten minste verschillende ideeën hierover waren in de vroege islamitische
gemeenschappen."

In tegenstelling tot Arabische landen is het eveneens islamitische Turkije
relatief liberaal en  democratisch. Hoe komt dat?

,,Het Ottomaanse rijk voerde al in de 19de eeuw belangrijke hervormingen door
die leidden tot  gelijk burgerschap, vrouwenonderwijs, een parlement. Het
republikeinse Turkije zette de modernisering voort. Ik denk dat het Turkse
secularisme soms te  star is, en ik kritiseer het autoritaire element daarin,
maar tegelijk leerden moslims moslims te zijn in een seculiere staat. Ze
realiseerden zich dat ze niet hoefden te leven onder een  islamitisch regime  om
een goede moslim te zijn.

,,De reden dat de Ottomanen moderniseerden was dat ze aan de rand lagen van de
islamitische wereld. Ze hadden veel grondgebied in de Balkan, veel
niet-islamitische onderdanen, en ze realiseerden zich dat het Westen voorliep.
Ze begonnen oorlogen te verliezen. De Ottomaanse modernisering begon als een
militaire modernisering. En om het rijk intact te houden, de Balkangebieden te
pacificeren te midden van onafhankelijkheidsstrijd, importeerden ze
democratische instituties. Het verbod op geloofsafval werd rond 1840
ingetrokken. Missionarissen konden scholen oprichten in Istanbul - wat nog
steeds niet mogelijk is in Saoedi-Arabië."

In de 20ste eeuw was een ander verschil dat Turkije  onafhankelijk bleef, in
plaats van te worden gekoloniseerd door het Westen. Daardoor  keek het naar het
Westen vanuit een vriendelijker perspectief.

,,Arabische landen die hoopten onafhankelijk te worden werden koloniën.  Gebrek
aan onafhankelijkheid leidde tot anti-westerse gevoelens in de meeste Arabische
landen; het Westen vormde geen voorbeeld meer, het werd een probleem, de vijand,
de binnendringer. Later versterkten de spanningen met Israël   die gevoelens
nog.  Als reactie verschenen Arabisch nationalisme, Arabisch  socialisme  en het
fundamentalisme  op het toneel.  Het politiek liberalisme raakte  als idee in
verval. Het idee van een dreiging van buitenaf  vermoordt  liberaal denken
werkelijk in  elke maatschappij.  In de VS ontstond na 9/11  een erg onliberale
houding jegens moslims."

Het kolonialisme eindigde, maar toch ontstond er in het laatste deel van de
20ste eeuw het meest on-liberale fenomeen van allemaal, het moslimterrorisme.
Hoe verklaart u dat?

,,Na de onafhankelijkheid  werden de meeste Arabische landen een dictatuur.  En
de meeste dictators waren seculier. Zoals Nasser, Mubarak en  Ben Ali.
Fundamentalisten voelden zich onderdrukt. Onafhankelijkheid bracht geen
vrijheid.  En natuurlijk steunden de VS en sommige andere westerse mogendheden
deze dictators, ter wille van  hun eigen belang en    van Israël.  De
fundamentalisten zagen hun dictators als  plaatselijke vertegenwoordigers van de
vijand, het Westen. Hun haat jegens hun dictators werd getransformeerd in haat
jegens het Westen.  Dat zien we  duidelijk in Al-Qaeda: zijn huidige leider
Ayman Zawahiri  werd gefolterd in Mubaraks cellen. Hij was een Moslimbroeder
die radicaliseerde.

,,Daarom is een democratisch politiek systeem  de sleutel in elk land.  Ik ben
bezorgd over de   ultraconservatieve houding in Egypte onder Moslimbroeders en
de radicalere salafisten.   Maar het is beter hen binnen het politieke spel te
hebben dan  hen  te onderdrukken en daarmee gewapend verzet te provoceren."

U heeft de Arabische opstanden begroet als eerste aankondiging van een mogelijk
liberale periode in de islamitische wereld. Maar in  de landen die zich van hun
dictators hebben ontdaan, neemt de conservatieve islam het nu over.

,,Het is alleen maar natuurlijk dat de winnaars van de verkiezingen
fundamentalisten zijn.  Ze hebben het beste  netwerk, ze hebben een boodschap
die aantrekkelijk is voor de gewone burger op straat. Dus ik zie het feit dat ze
aan  de macht komen niet als een probleem op zichzelf.

,,De vraag is: hoe zullen ze regeren? Zullen de nieuwkomers op een gegeven
moment  de methodes van de oude bestuurders overnemen? Als je aan de macht komt
en een systeem aantreft dat erg is gecentraliseerd, dan  wil je die  macht
gebruiken. Volgens mij is dat eerder het probleem  dan   het ideologisch
fundamentalisme.  In Turkije zien we dit   ook met premier Erdogans AKP. Erdogan
gaat geen religieuze politie oprichten of alcohol verbieden. Maar mensen
kritiseren Erdogan  omdat  hij te arrogant en intimiderend is. Dat komt doordat
hij   bepaalde seculiere rivalen uit het verleden  imiteert. Er is een probleem
met het stabiliseren en institutionaliseren van democratie, met decentralisatie
van macht.  Soms handelen fundamentalisten op de manier waarop hun seculiere,
autoritaire voorgangers handelden.  Maar tot dusverre  hebben ze niet bewezen
gevaarlijk te zijn."

Dus toen de Egyptische president Morsi zich boven de wet stelde,  was dat
volgens u eerder als navolger van Mubarak dan omdat   hij  probeert de weg te
banen voor de shari'a?

,,Ja, niet zozeer in dienst van het islamitisch recht; het had meer te maken met
macht en  de verleiding van macht.  We moeten nog zien natuurlijk. Maar   Morsi
heeft in de afgelopen paar weken    twee dingen gedaan. Hij  bewees pragmatisch
te zijn in de Israëlisch-Palestijnse kwestie.  Hij bewees dat hij niet fanatiek
vastbesloten is om Israël te vernietigen.  Maar de volgende dag greep hij de
macht, omdat er een politieke strijd aan de gang  is. En de politieke cultuur
eist een sterke leider.  Hij wil bewijzen dat hij die sterke leider is.

,,Ik denk dat we soms het probleem te veel in verband brengen met godsdienst.
Het  fundamentalisme kan een probleem worden als de Moslimbroederschap   alcohol
verbiedt, of zich schuldig maakt  aan nepotisme  en oneerlijkheid. Dat is geen
islamitische positie,  het is een machtspositie.  Ik denk dat we niet altijd
meteen moeten denken dat elk probleem met die partijen voortvloeit  uit hun
islamitische identiteit."

Mustafa Akyol, pleitbezorger van een islam zonder extremen

De Turkse columnist en schrijver  Mustafa Akyol (1972) is    auteur van het boek
'Islam without Extremes, a muslim case for liberty'. Zijn voorkeur voor een
liberale islam ontdekte hij op achtjarige leeftijd  toen hij in een boek  van
zijn grootvader   las: ,,sla uw kinderen als ze op tienjarige leeftijd niet
bidden".   ,,Ik  hield van mijn geloof, maar ik hield niet van de repressie die
ik zag in naam van mijn geloof", zei  hij  in een vraaggesprek in Amsterdam.
,,Bidden moet mijn eigen keus zijn  en anders betekent het niets."  Daarom keert
hij zich tegen autoritaire uitingen van de islam. Volgens Akyol komen deze
voort uit een middeleeuwse interpretatie van de islam en is het in de moderne
wereld   tijd voor herinterpretatie. Akyol  was  vorige maand  in Nederland voor
een debat georganiseerd door  de Universiteit Leiden in samenwerking  met het
Turkije Instituut.

LOAD-DATE: 17 December 2012

LANGUAGE: DUTCH; NEDERLANDS

GRAPHIC: Iraanse vrouwen,  met  de verplichte hoofddoek op, lopen in Teheran
langs een portret van opperste leider ayatollah Khamenei. ,,Opgelegde
vroomheid", aldus  de Turkse schrijver Mutafa Akyol.
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                               6 of 200 DOCUMENTS



                                NRC Handelsblad

                            14 december 2012 vrijdag

Besmuikt gourmetten op z'n Italiaans;
Thuiskok

BYLINE: Joep Habets

SECTION: Media

LENGTH: 450 woorden


En wat wordt het met de kerstdagen? Een neorustiek menu met Jamie Oliver als
leidsman? Een verantwoord 'save the world'-menu, duurzaam zonder vlees en met
veel groente? Een crisismenu met stamppot boerenkool en een gehaktbal, als
statement? Of kan er toch nog een menu 'grand luxe' af?

Half Nederland trekt zich niets aan van de suggesties waarmee de media ons
overladen, maar gaat gewoon weer gourmetten. Soms wat besmuikt - ,,We doen het
eigenlijk voor de kinderen" - want gourmetten staat bij de eetculturele elite
niet in hoog aanzien. Het is toch meer Kerst met Henk en Ingrid.

Laten we er het beste van maken, geïnspireerd door de Italiaanse keuken, met
kleine gerechtjes die het gemengde vleesplateau uit de supermarkt overstijgen.
Meer recepten zijn te vinden op www.ermagwelweerwataf.blogspot.com.

Visrolletjes met zeekraal: Verdeel de visfilet in zes stukken. Wrijf ze in met
wat citroensap en bestrooi ze met peper. Rol ze op rond een twijgje rozemarijn
met de velzijde naar binnen. Omwikkel de visrolletjes met een plakje pancetta en
zet ze zo nodig vast met een cocktailprikker. Bak de visrolletjes op de bakplaat
of in een pannetje. Zet de zeekraal even aan in een pannetje met een beetje
boter en wat knoflooksnippers.

Kerstomaten en courgette met mozzarella:Snijd de kerstomaatjes doormidden en de
courgette in plakjes en daarna in kwarten. Laat de tomaat en de courgette met
wat olie en blaadjes oregano garen in het pannetje. Er mag nog wat peper en zout
bij. Voeg de stukjes mozzarella toe en laat ze smelten.

Saltimbocca:Snijd de kalfsschnitzels in zes plakjes. Bestrooi ze met wat peper.
Leg op elk lapje een klein blaadje salie en een halve plak parmaham. Houd ze op
hun plaats met een cocktailprikker. Bak de eerst de hamzijde, daarna de andere
kant. Blus af met een scheut witte wijn en een paar druppels citroensap. Laat de
lapjes even sudderen en haal ze uit het pannetje. Roer de aanbaksels los en laat
de jus nog een beetje inkoken.

Gebakken peer met gorgonzola:  Schil de peer, verwijder het klokhuis en snijd
hem in partjes. Laat drie of vier partjes peer met een beetje boter zachtjes
bakken. Verdeel de verkruimelde gorgonzola over de pannetjes. Zet ze even onder
de grill.

Italiaanse hapjes

Voor zes kleine porties per gerecht

Visrolletjes:

200 gram zeewolffilets, 6 plakjes pancetta, 2 takjes rozemarijn, 100 gram
zeekraal, 1 gesnipperd teentje knoflook

Tomaat, courgette en mozzarella:

180 gram kerstomaatjes, een halve courgette, kleine bol mozzarella, 3 takjes
oregano

Saltimbocca:

180 gram ongepaneerde kalfsschnitzel, 3 plakjes parmaham, 6 kleine
salieblaadjes, 1 dl witte wijn

Peer met gorgonzola:

1 comicepeer, 60 gram gorgonzola

En ook:  olijfolie, boter, peper, zout, citroensap

LOAD-DATE: 14 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                               7 of 200 DOCUMENTS



                                NRC Handelsblad

                            14 december 2012 vrijdag

Middeleeuwen terug?;
Column

BYLINE: Thierry Baudet

SECTION: Opinie

LENGTH: 890 woorden


Een aaneenschakeling van bloedige conflicten doortrok West-Europa tussen 1500 en
1650. Engeland werd geteisterd door verschillende burgeroorlogen, die uitmondden
in een tiranniek bewind van Oliver Cromwell; Frankrijk kende duizenden
slachtpartijen, een exodus van vervolgde protestanten en een koningsmoord in
1610; de Nederlanden raakten verstrikt in een tachtigjarige strijd tegen Spanje;
en de conflicten in Duitsland culmineerden in de Dertigjarige Oorlog, waarin
naar schatting eenderde van de bevolking de dood vond.

Dit bloedvergieten bleef voortwoekeren vanwege de overlappende jurisdicties - de
conflicterende rechtsmachten - die kenmerkend waren geweest voor de Middeleeuwen
en die onhoudbaar werden in de moderne tijd. Koningen en edellieden leefden in
voortdurende competitie over wie welke kwesties mocht beslissen. Kerkelijke en
wereldlijke heersers twistten over wie zeggenschap toekwam. Leden van de
bevolking twijfelden aan het gezag van seculiere heersers. Ondertussen
wedijverden onafhankelijke steden, vrijgemaakte provincies en heerlijkheden met
elkaar. Voor edelen golden andere rechten en plichten dan voor studenten,
boeren, of leden van gilden. De politieke structuur was overlappend en gelaagd.
Niemand had het laatste woord.

Van Jean Bodin in Frankrijk tot Johannes Althusius in Duitsland; van Hugo de
Groot in de Nederlanden tot Thomas Hobbes in Engeland - in alle Europese landen
kwamen denkers tot de conclusie dat de voortdurende oorlogen alleen konden
worden beëindigd door vestiging van centrale, territoriale jurisdictie. Dit
markeert de overgang van de Middeleeuwen naar de moderne tijd. Eén organisatie
moest de orde kunnen handhaven over een afgebakend gebied. Van de bevolking
moest gehoorzaamheid worden gevraagd. Religieuze, regionale of klassenverbanden
moesten ondergeschikt zijn aan de loyaliteit jegens de staat.

Zo keerde in de loop van de 17de en 18de eeuw de rust terug in Europa. Het
continent kwam tot bloei via Verlichting en democratische revoluties. Oorlogen
werden rationeler en beperkter in omvang - met uitzondering van de oorlogen die
voortkwamen uit de poging opnieuw imperiaal gezag op het continent te vestigen:
onder Napoleon, Wilhelm II, Mussolini, Hitler.

Na de Tweede Wereldoorlog werd de nationale soevereiniteit hersteld - eens te
meer was immers duidelijk geworden wat de gevolgen kunnen zijn van de ambitie
Europa te verenigen. Maar vreemd genoeg werd tegelijk het idee dominant dat die
soevereine staat niet langer houdbaar was. Op sluipende wijze begon men aan zijn
ontmanteling. Via supranationale instanties zoals het mensenrechtenhof in
Straatsburg, het Internationaal Strafhof in Den Haag en de Europese Unie; en via
systematische verdunning van de homogene bevolking door golven van
massa-immigratie, open grenzen en multiculturalisme.

Zo wordt een terugkeer naar de Middeleeuwen geforceerd. Nieuwe overlappende
jurisdicties worden gecreëerd en gekoesterd. Een standenmaatschappij ontstaat.
Een quasi-erfelijke aristocratie is teruggekeerd in de vorm van de
kosmopolitische elites, die onderling huwen en internationaal opereren, en die
de nieuwe horigen - de 'onderbuikers' en de gastarbeiders - via subtiele
stijlconventies buitensluiten. Ook het imperiaal gezag, dat ooit over Europa
heerste, is weer onder ons, in de vorm van de keizerlijke decreten uit Brussel.
Pauselijk gezag keert terug via het 'universele' Mensenrechtenhof en het
'universele' Strafhof. Universeel - de letterlijke vertaling van katholikos.

Maar de middeleeuwse orde van overlappende jurisdicties en conflicterende
loyaliteiten is onverenigbaar met de democratische rechtsstaat. Voor een
democratie is een soeverein parlement vereist, dat beslist over oorlog en vrede,
over de begroting, over immigratie. Den Haag heeft op die gebieden vrijwel elke
zeggenschap verloren. Het Europees Parlement kan onmogelijk democratisch zijn.
Want er bestaat geen Europees volk. Meerderheidsbesluitvorming is daardoor niet
legitiem. Er bestaat geen Europees 'wij' en geen Europees publiek debat. Niemand
voelt zich gebonden aan de gewogen stem van Polen, Bulgaren, Esten, Duitsers,
Fransen, Spanjaarden, enzovoorts, tezamen.

Evenmin kan een rechtsstaat op Europees niveau bestaan. Zonder nationaal gevoel
ontstaat verwarring over hoe de wet moet worden uitgelegd. Over welke
omgangsvormen gelden en welke cultuur leidend is. Bovendien moet de rechter
putten uit een gedeeld idee van legitimiteit. Waarom zou zijn beslissing anders
worden aanvaard? Die gedeelde legitimiteit ontbreekt op continentale schaal.
Vandaar de storm van kritiek op het mensenrechtenhof  wanneer dat nationale
voorkeuren terzijde schuift. Vandaar ook het pleidooi voor shariarechtbanken met
eigen, islamitische rechters in de buitenwijken van grote steden.

We staan voor een historische keuze. Gaan we voort op deze weg, die voert naar
een nieuwe Middeleeuwen? De sociale onrust in de zuidelijke eurolanden, de
spanning tussen de kosmopolitische elites en het gewone volk - ze zullen
toenemen. Een nieuwe standenmaatschappij zal verder vorm krijgen en er zal een
einde komen aan de democratische rechtsstaat. Zonder natiestaat verliezen we het
vermogen tot zelfbestuur. En we riskeren de vrede die Europa de afgelopen
zeventig jaar heeft gekend.

Thierry Baudet is jurist, historicus en schrijver.

Een nieuwe maatschappij van standen ontstaat

LOAD-DATE: 14 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                               8 of 200 DOCUMENTS



                                NRC Handelsblad

                            11 december 2012 dinsdag

Voer actie met je eigen drone;
moderne mythen

SECTION: Mens&

LENGTH: 1106 woorden

SAMENVATTING

Wekelijks schrijft Arjen van Veelen over een moderne mythe. Vandaag: helikopters
en drones, onschuldig ogend oorlogstuig op Madurodam-formaat.

VOLLEDIGE TEKST:

Laatst kocht ik van een Afghaan een Black Hawk-helikopter. Een schaalmodel,
radiografisch bestuurbaar, twintig centimeter lang.

De Afghaan, verkoper in een modelhelikopterzaakje om de hoek, had een kleine
demonstratie gegeven. Hij liet het helikoptertje boven de winkelvloer cirkelen
en zette het daarna met een vlekkeloos uitgevoerde touchdown  op de toonbank.

Instapmodelletje, zei hij. Onverwoestbaar. Drie tientjes. Batterijen krijg je er
gratis bij.

Helikopters zijn voor de rijken of voor mensen in uniform. Gewone mensen zullen
er nooit een bezitten - zullen er vaak zelfs nooit in zitten.

Helikopters kennen we van afstand. Als stip aan de hemel. Als geluid uit
oorlogsfilms.  Maar deze Syma 102G, met z'n vliegduur van vijf minuten, z'n
actieradius van vijftien meter, z'n hoge zoemgeluid als van een gecastreerd
staafmixertje - de Syma 102G ligt binnen ieders bereik. De consequenties daarvan
overstijgen het niveau van speelgoed. Waarover zo meteen meer.

De miniheli wordt gemaakt in China. Dat merk je aan de kreupele Engelse teksten
die op de wieken staan. Het is de onbedoelde poëzie van Google Translate:

WARNING

If blade damage, don't be fly

otherwise it will create the human body

or blame damage.

Thuis, bij mijn eerste vlucht, crashte het ding egen een pui. Daarna steeg-ie
meteen weer op, als een verdwaalde duif in paniek. Hij fladderde tegen een kast,
stoof  op, botste tegen een deurpost, herpakte zich en steeg op - crash,
bzzzzzzzzz, crash, bzzzzzzzz, crash

Maar de heli ging niet kapot. En op den duur kreeg ik het vliegen onder de knie.
Ik voer de patrouilles uit door de woonkamer, via de keuken, door de slaapkamer,
steeds langere patrouilles. Met mijn Amerikaanse legerhelikopter, geproduceerd
in China, gekocht van een Afghaan, speelde ik oorlogje in mijn woonkamer. Ik
deed Apocalyps Now na met de kamerplanten als jungle. Ik speelde Abbottabadje
met de kat als prooi.

Speelgoed is zelden onschuldig. Op Madurodam-schaal was ik Obama in de war room.
Ik had een Lynx en was een heel klein beetje Hans Hillen. Ik proefde aan - niet
lachen! - aan macht; ik ervoer die bijna telekinetische sensatie van controle.

Dat is wat helikopterbezit met mensen doet.

in Heerhugowaard braken in het holst van de nacht twee mannen in bij de
Intratuin. Het alarm ging, de mannen sloegen op de vlucht. Volgens het
politiebericht is de politie toen uitgerukt met honden én met een helikopter.
Eén boef werd al snel gepakt. De ander had zich weten te verstoppen in een
kliko. Hij wist echter niet dat de helikopter een warmtecamera had.

Denk daar eens aan: aan die hijgende man in de pikdonkere vuilnisbak. Hoe hij
het chop chop chop hoort, steeds luider. Blaffende honden. Zwiepende
lichtkegels. En dan de klep die opengaat. Man versus heli. Eenling tegen de
staat. Bij zo'n unfaire strijd kies je - of je nu wilt of niet - bijna vanzelf
partij voor de man in de klikobak.

Helikopters staan van oudsher symbool voor de politiestaat. In  1984 van George
Orwell wemelt het van de helikopters. Ze verschijnen al in het eerste hoofdstuk,
vlak na de introductie van de slogan BIG BROTHER IS WATCHING YOU. Orwell
beschrijft hoe in de verte een helikopter over de daken scheert, die even 'als
een bromvlieg' blijft hangen en dan weer wegschiet. 'It was the police patrol,
snooping into people's windows.'

Propellervliegtuigjes hebben nog iets rustgevends; het geluid van lome
zomerdagen. Maar rondcirkelende politiehelikopters zijn boodschappers van
naderend onheil, zelfs voor onschuldige burgers. Wie zoeken ze? Is er soms een
bankovervaller in mijn tuin? Of zoeken ze mij? Een politiehelikopter laat altijd
een spoor na van bezorgde tweets.

Dat effect hebben helikopters overal. 'Helicopter hovering above Abbottabad at
1AM (is a rare event)', twitterde de Pakistaan Shohaib Athar. Hij wist toen nog
niet dat die heli  Bin Laden zou pakken; hij wist alleen dat dit geluid vaak een
veeg teken is.

Helikopters zijn de ogen van machthebbers: anoniem, afstandelijk, alziend. Tegen
zo'n vogel heeft het individu geen schijn van kans. Dat angstbeeld zie je
uitvergroot terug in het debat over drones, de onbemande vliegtuigjes waar
vooral Amerikanen missies mee uitvoeren. Een drone is nog afstandelijker,
klinischer, dodelijker dan een helikopter. 'Remote control killing' heet deze
wijze van oorlogsvoering. Een oneerlijke strijd. Daarom ligt onze sympathie zo
vaak bij de underdog, boef of niet.

Heel soms worden de rollen omgedraaid. In de film Heaven, bijvoorbeeld, uit
2002. Daarin weet Cate Blanchett, die een terroriste speelt, te ontsnappen via
een gekaapte politiehelikopter. En dat is alleen nog maar film. De laatste jaren
is er ook in werkelijkheid een machtsverschuiving gaande. Iedereen heeft nu een
helikopter. Daarvoor moeten we even terug naar de speelgoedwinkel.

Mijn helikopter kostte een paar tientjes. Voor een paar tientjes extra kun je er
al eentje kopen met een camera. De techniek is de laatste tijd zo sterk
verbeterd, dat ook meer geavanceerde helikopters nu betaalbaar zijn voor gewone
burgers. Voor 299 euro koop je bij de Mediamarkt al je eigen drone.

Dat is niet alleen goed nieuws voor de spelende mens. Ook voor activisten.
Wereldwijd zetten demonstranten nu minihelikopters in tegen de politie. In
Amerika bijvoorbeeld hadden de demonstranten van Occupy een 'OccuCopter',
waarmee ze agenten konden filmen. Ook bij protesten in Rusland, Estland en Polen
gebruikten activisten het afgelopen jaar geïmproviseerde heli's. Journalisten en
bloggers experimenteren nu met 'drone journalism'. ,,Technologie die voorheen
alleen beschikbaar was voor het leger, komt nu beschikbaar als open source", zei
Chris Anderson, hoofdredacteur van het blad Wired en een drone-doe-het-zelver,
in het blad Mashable. Lachend: ,,We' re open-sourcing the military-industrial
complex."

De heli's en drones zijn nu gedemocratiseerd. Er ontstaat een luchtvloot van
kleine piraten. Zelfs de beroemde politicoloog Francis Fukuyama kocht een
minihelikopter (de Syma S107) en bouwde ook zijn eigen drone. Hij schreef er een
opiniestuk over. ,,I want to have my drone before the government makes them
illegal."

Mijn eigen drone gaf na een spectaculaire botsing met een lichtspotje, opeens de
geest. Mijn Black Hawk is down. Blade damage. Don't be fly.

De kat zal blij zijn. Maar ik moet dat ding snel weer aan de praat zien te
krijgen. 'Your own space in the sky', stond er op de doos. En zo voelt het ook:
controle over je eigen luchtruim. Ik speel niet, ik ben activist. Niet lachen!

LOAD-DATE: 11 December 2012

LANGUAGE: DUTCH; NEDERLANDS

GRAPHIC: Foto Arjen van Veelen

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                               9 of 200 DOCUMENTS



                                NRC Handelsblad

                            8 december 2012 zaterdag

Nu pas beamen ze   dat ze  gelijk had;
Haagse invloeden

BYLINE: Tom-Jan Meeus

SECTION: Advertentie

LENGTH: 1444 woorden

SAMENVATTING

Op wie moet je letten om Den Haag te begrijpen? Deze week: Saskia Noorman-Den
Uyl en de keerzijde van de goede bedoelingen. Ofwel: hoe de Kamer per abuis
regelde dat bedrijven zijn gaan streven naar méér wanbetalers.

VOLLEDIGE TEKST:

Vóór dat gevalletje met Co Verdaas waren het merkwaardig rustige dagen in Den
Haag. Twee weken geen spektakel - het kon zo niet blijven natuurlijk. Nu maar
afwachten of het exit van de staatssecretaris de rust doet weerkeren: er zijn
onderwerpen die erbij zouden winnen.

Op de dag van Verdaas' val publiceerde het Sociaal en Cultureel Planbureau (SCP)
cijfers over armoede in Nederland. Armoede is een relatief begrip, met hetzelfde
inkomen kun je in Amsterdam arm zijn en in Dokkum prima rondkomen. Maar de trend
is duidelijk. In 2010 hadden volgens het SCP 945.000 mensen te weinig geld om in
hun elementaire levensbehoeften te voorzien. Vorig jaar steeg dat naar ruim 1,1
miljoen mensen; 7,5 procent van alle huishoudens. De prognose voor dit jaar, dit
zal niemand verrassen, is een verdere stijging.

Dus mensen maken meer schulden. En aan mensen met schulden kun je verdienen. De
incassobranche wordt in dit opzicht al jaren beklaagd, niet in de laatste plaats
omdat  elke kickbokser zich als incassobureau kan presenteren. Het is een vrij
beroep. Verhalen over wildwestpraktijken duiken met de regelmaat van de klok op,
ook tot afschuw van bonafide incassobureaus.

Armoede is typisch zo'n thema geworden waarvoor  de meeste politici geen
geestdrift meer opbrengen. Media zijn er ook niet tuk op. Armoede - dat is saai,
droevig, niet leuk. En armoedebestrijding is al jaren een niet te reproduceren
regelbrij. Alleen het taaltje al. Ooit bedachten ze op Sociale Zaken de
Meerjarige Echte Minima, de MEM. Probeer daar maar eens een krantenkop van te
maken.

Dus zoiets als met die incassobureaus moet je agenderen in Den Haag, en
agenderen is een kunst op zich. In dit geval was het Saskia Noorman-Den Uyl, het
oud-PvdA-Kamerlid (1994-2006), dat er, in 2008 alweer, in slaagde de zaak in
beweging te brengen. Zij vertelde iets dat vaker opvalt. Zittende Kamerleden
halen het nieuws met plannen en ideetjes. Maar oud-Kamerleden lukt het, op de
een of andere manier, beter ook iets te bereiken.

Dit komt, legde zij uit, doordat je als oud-parlementariër wel over de reputatie
en het netwerk beschikt, maar niet lijdt onder Haagse beperkingen. ,,Wanneer je
als Kamerlid te veel op de bühne staat wordt dat niet gewaardeerd door
collega's", zei ze. Mooie paradox van de mediacratie: de parlementariër die zich
als succesvol in de media weet te presenteren, zal op meer weerstand stuiten bij
de uitoefening van het Kamerwerk. ,,Als je een meerderheid wil halen", zei
Noorman-Den Uyl, ,,moet je niet te vaak 'Kijk mij nou' zeggen."

De agendering van dubieuze incassopraktijken verliep in etappes, vertelde ze,
want dat is ook zoiets: wie wil agenderen moet niet bang zijn hetzelfde verhaal
vaker  te vertellen. Maart 2008 publiceerde de belangengroep van sociaal
raadslieden LSOP, waarvan Noorman-Den Uyl voorzitter is, een gedocumenteerd
overzicht over mensen met kleine schulden die soms op bizar hoge incassokosten
worden gejaagd. Het heette Mensen met schulden in de knel. En dit is het
interessante: geen van de landelijke kranten schreef er destijds over, maar als
je het nu googelt, bijna vijf jaar later, haalt het 13.000 hits.

Dat komt, vertelde Noorman-Den Uyl, doordat ze haar partijgenoten in het
toenmalige kabinet ervan overtuigde dat er iets moest gebeuren. Wouter Bos
(minister van Financiën), Frank Heemskerk (staatssecretaris Economische Zaken)
en, vooral, Ahmed Aboutaleb (staatssecretaris Sociale Zaken) wilden daarna een
maximumbedrag voor incassokosten invoeren. Het ministerie van Justitie, geleid
door CDA'er Ernst Hirsch Ballin, zag er niets in. Er waren al gerechtelijke
richtlijnen, was zijn argument, dat is genoeg.

En dus publiceerden de sociaal raadslieden een half jaar later, november 2008,
nog een onderzoek. Het nieuwe feit was dat incassobureaus bij mensen met een
kleine schuld kosten rekenden die de gerechtelijke richtlijnen ruim
overschreden. En dit waren de bonafide bureaus, niet de kickboksers.

Bij het laatste rapport zat een berekening dat de bonafide bureaus per jaar
minimaal 130 miljoen euro te veel rekenden. Dit haalde bijna alle media nadat,
vertelde Noorman-Den Uyl, haar organisatie Radar tipte, het consumentenprogramma
van de Tros. De presentatrice, Antoinette Hertsenberg, concludeert er doorgaans
dat de gewone man de klos is van de grote jongens. Zo ook 11 november 2008.

De opzet slaagde. De dag na Radar ging de minister van Justitie om: er zouden
alsnog maximale incassotarieven in de wet worden vastgelegd. De Kamer wilde het
ook, bleek korte tijd later uit een algemeen overleg.

Toen brak de interessante fase aan. Zo'n nieuwe regel moet in een wet geschreven
worden. Tijdrovend precisiewerk is dat. En ze zeggen wel eens dat het
poldermodel op sterven na dood is, maar nee hoor: alle betrokkenen, ook de
incassobureaus, kregen de kans zich met de conceptie van de nieuwe regels te
bemoeien.

Het leidde er uiteindelijk toe dat de Kamer voorjaar 2011 een wetsvoorstel
behandelde waarin het incassotarief voor mensen met een kleine schuld (tot 250
euro) op een maximum van 40 euro werd gesteld. Goed nieuws voor deze
schuldenaren: tot die tijd moesten ze veel hogere boetes ophoesten.

Maar er was een probleempje, het kwam in de Kamer uitvoerig aan de orde. Was het
40 euro voor het totale schuldbedrag, of 40 euro per niet betaalde rekening?
Voor het totale schuldbedrag, zei de Kamer. Anders was het gevaar dat
incassobureaus en nutsbedrijven, het Kamerlid Ard van der Steur (VVD) noemde
KPN, het maximumtarief zouden misbruiken: iemand kan de energie- of
telefoonrekening vijf maanden niet betalen en wordt per maandrekening voor 40
euro beboet. Dat tikt aan.

Met Paul Ulenbelt (SP) diende Van der Steur een wijzigingsvoorstel om dit te
beletten. Het was alleen slordig geformuleerd, signaleerde André Moerman,
eigenlijk de onzichtbare held  in dit hele verhaal: hij schreef de twee
rapporten die de zaak in 2008 op de agenda zette, en zijn website -
http://schuldinfo.nl - is een soort Wikipedia voor mensen met schulden.

In een brief van 14 april 2011 aan de Kamerleden, mede ondertekend door
Noorman-Den Uyl, noteerde hij in een vet lettertje dat ,,dit amendement niet de
oplossing van het probleem is". Hij zette er een tekstwijziging bij om de
omissie uit de wereld te helpen, maar helaas: het amendement werd met algemene
stemmen aangenomen. De Eerste Kamer, ook aangeschreven door Moerman, deed de
zaak af als een hamerstuk.

Sinds 1 juli is de wet van kracht, en inderdaad: alle betrokkenen stellen nu
vast dat Moerman en Noorman-Den Uyl gelijk hadden. Een beetje rondvragen en je
kunt de meest schrijnende verhaaltjes optekenen. Gezin met werkloze moeder wordt
door de bank gedwongen oplopende hypotheekschulden te voldoen, en voelt zich
genoodzaakt dan maar de rekeningen  van energie en water  een half jaartje te
laten lopen, het energie- én het waterbedrijf leggen een boete op: 400 euro. Een
11-jarige sms't te enthousiast, kan haar telecomrekeningen van een paar tientjes
drie maanden niet betalen, boete: 120 euro. Geen details voor mensen die onder
die armoedecijfers van het SCP vallen.

En het cynische is dat bedrijven door dit hele misverstand belang hebben bij
méér wanbetalers. ,,Het is fijn om wanbetalers te hebben", vertelde Joke de Kock
van de vereniging van schuldhulpverleners. ,,Er zijn zelfs energiebedrijven die
een  verdienmodel hebben ontwikkeld: hoe meer wanbetalers, hoe liever", zei
Ingrid van Noordenne van de branchevereniging van incassobureaus.

Vanzelfsprekend heb ik Van der Steur, Ulenbelt en het ministerie gevraagd of ze
hiervan wisten, en hoe ze hun vergissing verklaren. Ze zeiden alle drie dat ze
er nooit van hadden gehoord.

En de waarschuwing van Moerman en Noorman-Den Uyl, van april 2011, was beide
Kamerleden ontgaan. ,,Je krijgt zeker 25 brieven per dag", zei Van der Steur.
Ulenbelt verving een collega die met zwangerschapsverlof was, Van der Steur is
niet meer de fractiewoordvoerder. Maar net als het ministerie zeiden ze dat dit
uiteraard ,,gerepareerd" moet worden.

Het was mogelijk geweest hiervan een nieuwsberichtje te maken dat op een
zaterdag als deze mogelijk de aandacht zou hebben getrokken: Kamer in actie om
eigen fout  te herstellen.

Maar ja, dit zou suggereren dat het ook meteen gebeurt. En denk dan even terug
aan de uitzending van  Radar, 11 november 2008, waarna de meeste media al
meldden dat het probleem gerepareerd zou worden.

'Als je in de Kamer iets wil bereiken moet je niet te vaak 'Kijk mij nou'
zeggen'

LOAD-DATE: 7 December 2012

LANGUAGE: DUTCH; NEDERLANDS

GRAPHIC:  hajo
Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              10 of 200 DOCUMENTS



                                NRC Handelsblad

                            8 december 2012 zaterdag

De zwijgende slagers van Woekerpolisclaim;
De nieuwe firma

BYLINE: Jeroen Wester

SECTION: Economie

LENGTH: 280 woorden

SAMENVATTING

Typische transfers of bonje in de boardroom, gesuikerde bonussen of verbroken
beloftes? De nieuwe firma is erbij - elke zaterdag.

VOLLEDIGE TEKST:

Mag het ook een onsje meer zijn? Natuurlijk, slager. En de economie, hij draaide
lekker door. De traditionele worstenmaker verdween uit het straatbeeld, het
'onsje meer' niet.

Stichting Woekerpolisclaim neemt het op voor de gewone man, voor de talloze
gedupeerde burgers die in het verleden een slecht financieel product in werden
gelokt. Verzekeraars verstopten de kosten, verkochten mooie praatjes en gaven
slecht inzicht in de cijfers. De woekerpolisaffaire was geboren. Sindsdien
strijden heel wat partijen namens benadeelden tegen het grootkapitaal.

Stichting Woekerpolisclaim trof schikkingen met veel verzekeraars waarbij er
miljoenen naar de stichting gaan, maar wat is daar  mee gebeurd? In de leiding
is  nu ruzie; één bestuurder is geschorst vanwege kwalijke praktijken,
suggereert het zittende bestuur. Of wilde de geschorste bestuurder die juist aan
de kaak stellen?

Wat er precies gebeurd is, kunnen  we niet aan de raad van toezicht vragen. Die
is er namelijk niet. De Kamer van Koophandel biedt ook weinig uitkomst: geen
jaarstukken sinds de oprichting in 2006. Bewuste strategie, anders kan de
tegenpartij zien hoe sterk de club is, legt voorzitter Jasper van Schaaik
desgevraagd uit.

De stichting, gevestigd aan de P.C. Hooftstraat, weet daarentegen wel hoe je
moet declareren. Bestuurders mogen, volgens de laatste bekende tarieven (1
februari 2010) 160 tot 250 euro per gewerkt uur declareren. Exclusief 19 procent
btw en een eventuele onkostenvergoeding. In de P.C. Hooftstraat worden onsjes
vanzelf kilo's.

LOAD-DATE: 7 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              11 of 200 DOCUMENTS



                                NRC Handelsblad

                            8 december 2012 zaterdag

Geweld op het veld : spel is geen deel meer van de cultuur

SECTION: Opinie & Debat

LENGTH: 1621 woorden

SAMENVATTING

Na het doodtrappen van een grensrechter bij een potje voetbal is het ludieke van
de sport verleden tijd, vindt Coen Simon.

VOLLEDIGE TEKST:

In het voorjaar van 2004 maakten we voor onze huwelijksreis een tiendaagse
wandeling door Toscane. Het was zondagmiddag toen mijn kersverse vrouw en ik het
stille en koele pension binnenstapten dat we hadden gereserveerd in het
historische centrum van Siena. Aan de keukentafel noteerde de gastvrouw onze
paspoortnummers, terwijl uit een radiootje achter haar het gedempte geluid klonk
van een ratelende Italiaanse verslaggever.

Ineens hield ze haar pen stil om naar de stem te luisteren, toen vloog ze van
haar stoel en begon te joelen voor het open raam. Van het witgepleisterde pand
aan de overkant van de smalle steeg kwamen vreugdekreten terug. In gebroken
Engels verontschuldigde de pensionhoudster zich. AC Siena, verklaarde ze, had
zojuist een uitwedstrijd gewonnen en daarmee definitief degradatie voorkomen. De
plaatselijke voetbalclub had het allereerste jaar in de Italiaanse serie A
overleefd.

Heel Siena verkeerde die avond in vrolijkheid. En toen we na het diner
terugliepen naar ons pension stond voor het stadhuis op het kleine Piazza del
Campo de spelersbus, die werd toegezongen door een handvol Sienezen. Ik kan me
niet herinneren dat er politie bij was. Ook niet toen de bus stapvoets door de
smalle straatjes het centrum verliet met de sliert fans achter zich aan.

Dat is toch van een andere orde dan bijvoorbeeld de huldiging van het
beursgenoteerde Ajax toen het in 2011 op het Amsterdamse Museumplein zijn
landstitel vierde. Een woordvoeder van de gemeente liet meteen na afloop weten
tevreden te zijn over de feestelijkheden, maar toen de rook eenmaal was
opgetrokken, moest de gemeente toegeven dat het met 160 gewonden en een half
miljoen euro schade toch wat minder feestelijk was verlopen.

Sindsdien is de huldiging uit het hart van Amsterdam weggehaald en verplaatst
naar het excentrische Arenapark. Het verbannen van de viering van een
kampioenschap naar een soort afwerkplek voor uitzinnigheid is symbolisch voor de
plek die het spel vandaag de dag in de samenleving inneemt. Het spel vormt geen
onderdeel meer van de cultuur, maar is een geprofessionaliseerde
opzichzelfstaande amusementsmachine.

Dat geldt niet alleen voor voetbal, maar voor vrijwel alle van oorsprong ludieke
sporten, van wielrennen tot darts. De winst van het spel wordt niet langer
behaald op het veld, maar op de beurs. En de prijzen van deze sporters komen
niet in de prijzenkast van de club, maar in de clubkas en op hun eigen rekening.

De historicus Johan Huizinga kondigde het in Homo Ludens (de spelende mens) uit
1938 al aan: ,,In de sport hadden we te doen met een activiteit, die bewust en
erkend is als spel, die evenwel is opgevoerd tot zulk een graad van technische
organisatie, materiële uitrusting en wetenschappelijke  doordachtheid, dat in
haar collectieve en publieke uitoefening de eigenlijke stemming van het spel
dreigt teloor te gaan."

De toename van de communicatiemiddelen zou er volgens Huizinga voor zorgen dat
,,techniek, publiciteit en propaganda" ook in de sport ,,de commerciële
wedijver" zou uitlokken. En dan zien we driekwart eeuw later het resultaat: de
dodelijke ernst van 'voetbalanalisten' in programma's als Studio Voetbal, de
commerciële hegemonie van de FIFA, de miljoenentransfers, de beursgenoteerde
clubs en ten slotte de devaluatie van de sportliefhebber tot 'amateursporter'.

Dat niemand nog opkijkt van de absurditeit van deze term bewijst alleen al dat
het ludieke van de sport tot de verleden tijd behoort. Het langs de lijn
verdwijnen van het joggingpak en het verschijnen van het maatpak is geen
modegrill maar een culturele omslag die door de hele samenleving voelbaar is.

In het verlengde van deze ontwikkeling ligt het taalgebruik waarbij de term
'sport' zelfs staat voor serieuze economische activiteit, met de bijbehorende
targets: ik denk aan 'een andere tak van sport' of het veelgebruikte 'topsport'
door mensen die trots zijn op hun tachtigurige werkweek. Dat echte topsport
allerminst sportief tot stand komt, maar vooral kan bestaan door geld- en
dopinginjecties zien deze hardwerkende Nederlanders even over het hoofd.

Het 'plezier van het spelletje', zoals het dezer dagen voortdurend wordt
genoemd, is niet pas om zeep geholpen door een stel raddraaiers dat al vele
jaren geweld pleegt op en rond de sportvelden, maar door een verziekte cultuur
die het resultaat is van de professionalisering van sport en van voetbal in het
bijzonder, de marktleider aller sporten.

De blinde vlek hiervoor werd pijnlijk duidelijk bij de opening van Nieuwsuur
afgelopen maandagavond toen net bekend was dat Richard Nieuwenhuis, grensrechter
van de Almeerse Buitenboys, als gevolg van geweld op het voetbalveld was
omgekomen. Nadat Twan Huys zijn overlijden meldt, leest sportpresentator Jeroen
Stomphorst zonder blikken of blozen zijn tekst voor over het sportdeel van het
dagelijkse actualiteitenprogramma: ,,Nederlandse voetbalclubs tellen al jaren
niet meer mee aan de top, clubs met het grote geld hebben het voor het zeggen."

Het zinloze en fatale geweld van vorig weekend is een van de trieste gevolgen
van een samenleving waarin de rol van het ludieke is uitgepeeld ten bate van het
grote geld.

,,Echte cultuur", schrijft Huizinga, ,,kan zonder een zeker spelgehalte niet
bestaan." Het belang van dit cultuurfilosofische inzicht kan voor onze
individualistische en geseculariseerde samenleving nauwelijks worden overschat.
Huizinga verklaart de noodzaak van het spel voor een cultuur namelijk uit de
paradox van de menselijk conditie: aan de ene kant wil de mens definitieve
antwoorden, aan de andere kant weet hij, als hij er even over nadenkt, dat het
leven onmogelijk logisch kan worden gefundeerd. ,,Met het logisch doordenken der
dingen reikt hij niet ver genoeg."

Om een leven zinvol te maken, moet de mens er zelf zin aan geven. Nu het geloof
en de ideologie, de zuilen en de vakbonden niet langer kunnen voorzien in deze
behoefte aan zin, lijken we zelfontplooiing en zelfverrijking als de enige
alternatieven te zien. Maar zoals een balletje trappen een einde maakt aan
verveling, zo maakt het spel een einde aan zinloosheid.

Elk weekend zijn de sportvelden bezaaid met liefhebbers, die helaas amateurs
worden genoemd. En die door de terreur van de voetbalanalyses van Jan van Halst
cum suis denken dat er één manier is om het spel te spelen. ,,Het logisch
doordenken der dingen", da's logisch, zou Cruijff zeggen. Zulk geredeneer met
als doel de grootste overwinningen te behalen voor het grote geld produceert
geen cultuur van spelers maar van betweters. Die elkaar op het veld maar ook in
het dagelijkse verkeer om het eigen gelijk de tent uit vechten.

De winst van sportbeoefening wordt ook door de overheid hooguit economisch
gewaardeerd, namelijk als preventie tegen twee grote ziektekostenposten:
obesitas en stress. Maar sportbeoefening als oefening van het spel is om de
reden van het spelelement van veel groter belang voor een samenleving. Het
kunnen onderscheiden van spel en ernst is namelijk afhankelijk van een
oordeelskracht die om voortdurende oefening vraagt.

Dat merk je al bij de kleuter die zich de grondbeginselen van het ganzenborden
probeert eigen te maken. Je moet leren dat verliezen niet de bedoeling is, maar
als je dan verliest mag je dat niet erg vinden - 't is immers maar een
spelletje. Je moet leren dat je niet weet wie er gaat winnen, en dat dát juist
leuk is - ook als je hebt verloren.

Als Huizinga beweert dat een cultuur bestaat bij gratie van het feit dat deze
speelt dat ze een cultuur is, dan heeft hij bij dit spel de ernst van het
spelende kind in gedachten. Want, zo zegt hij, het spelende kind neemt het spel
volstrekt serieus maar weet ieder moment dat het spel gespeeld is. ,,Het kind
kan zich een ongeluk schrikken door het gebrul van wat hij weet, dat geen 'echte
leeuw' is. " En dat gaat op voor een hele cultuur: al weten we dat het geen
echte leeuw is, we doen er alles aan hem niet in zijn hempie te laten staan.

Op dit snijvlak van ernst en spel is de mens een onzeker wezen dat nog weleens
wil doorslaan naar een van de twee kanten, of door gratuit alles te spelen, of
door heel serieus en angstig te roepen om meer respect voor autoriteit. In de
discussie rondom de dood van de grensrechter van Buitenboys wordt gevraagd om
strengere straffen, om slimmere regels (,,de buitenspelregel moet worden
afgeschaft") en om sterkere arbiters (,,geef ze een cursus zelfverdediging").

Maar de arbitrage van onze samenleving - van grens- tot strafrechter - bewaakt
het willekeurige beginpunt van onze gespeelde cultuur. De arbiter staat symbool
voor de willekeurigheid van het spel dat de mens met zichzelf speelt. Ondanks
die willekeurigheid moeten we zijn autoriteit respecteren, niet omdat hij gelijk
heeft, maar omdat er anders geen spel meer is.

Om het spel weer terug te krijgen in het hart van de samenleving moeten we dus
veel oefenen en niet luisteren naar analisten, en zeker niet alleen maar voetbal
kijken, maar naar sport en spel in de volle breedte. En dat sluit helaas niet
aan bij de professionele targets van chef de mission Maurits Hendriks die de
beschikbare 39 miljoen euro aan topsportgelden niet in 180 maar in 55
topsportprogramma's wil investeren. ,,We hebben de ambitie uitgesproken om bij
de beste tien sportlanden van de wereld te horen." Hij wil ,,het meeste geld bij
de sporters met de meeste kansen" en hij noemt dat trots ,,harde keuzes".

Inderdaad: kiezen voor financiële winst ten koste van ludieke winst blijkt een
harde keuze.

Coen Simon is filosoof.

De sportliefhebber is gedevalueerd tot 'amateursporter'

De winst van het spel wordt op de beurs behaald

LOAD-DATE: 7 December 2012

LANGUAGE: DUTCH; NEDERLANDS

GRAPHIC: Foto Olivier Middendorp

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              12 of 200 DOCUMENTS



                                NRC Handelsblad

                            1 december 2012 zaterdag

De Opelste Opel in jaren;
autotest

BYLINE: Bas van Putten

SECTION: Lux

LENGTH: 805 woorden

SAMENVATTING

Bas van Putten rijdt in de Astra OPC, een auto als een jongensdroom.

VOLLEDIGE TEKST:

'Wir leben Autos' was de stomste leus die Opel in  blessuretijd kon verzinnen.
Opel was altijd een merk voor brave  dienstkloppers van nachtwaker tot
hoofdboekhouder. Negen tot vijf, netjes en niet te duur. Aan de bescheiden
rijken, heel gewoon gebleven, droeg Opel af en toe iets groters op dat  Admiral
of Senator mocht heten - auto's voor Lee Towers. Voor de jongens was er, als
gepaste uitzondering op de keurigheidsregel, soms een stout snel model.

Toen de gewone man zelf bijna bovenklasse was  geworden, dacht Opel mee te
kunnen liften met  de yuppenhandel. Het betrad met leer en xenonlicht de
premium-arena om, toen de crisis  kwam, het hoofd te stoten aan het
Darwinistische  beginsel dat de beste wint. Opel was als C&A, dat nooit goed
Hugo Boss had leren spelen. De duffe Astra werd een hip designding, ontworpen
door stropdasloze jongens die ik in hun ontwerptoonzaal te Rüsselsheim de hand
mocht  schudden, waar ze in hun wonderlijke emo-nieuwspraak predikten dat Opel
eindelijk 'een stuk beleving' was geworden. In de plaats van de gedegen Vectra
kwam de Insignia, een  aspirant-BMW voorde leasemannen wier tijd hopelijk nog
zou komen, vertegenwoordigersgeluk met te veel knoppen.

Wat was het guur op de Olympus. De motoren waren niet goed genoeg voor de
eredivisie, de koetsen te zwaar, de pretenties te groot. Het Opel van nu is een
plezierjacht zonder aanlegsteiger.

Opel-commercials zijn het ergst. Ze liegen een doelgroep. In de nieuwste
televisiespot voor de Opel Mokka, beoogde jongmaker voor  vijftigplussers die
allang een Kia Venga hebben, veinst een gehaaide designbaard absurd
ongeloofwaardig Opel-liefde. De oude doorsnee-Opel wordt op slag sympathiek. Ik
had  een Omega. Hij roestte en rammelde, maar het  was ruimte zonder fratsen,
het driesterrenhotel  waar je als Hiltonjongen niet op spuugde; ruim, prettige
bediening, lage drempel. In die niche moet Opel terugglijden, eenvoudig en
betaalbaar. Er is nog plek tussen de Koreanen, die dezelfde fout gaan maken door
te gretig hogerop te willen.

Koekoeksei

In dat gat springt hij bepaald niet, de nieuwe Astra OPC. Als über-GTI met 280
pk is hij een historisch koekoeksei in het crisisnest. Toch is hij de Opelste
Opel in jaren. Hij komt sissend nerveus en keihard  turbo demonstreren dat Opel
de techniek van sport en spel nog net zo in de vingers heeft als in de tijd van
onbehouwen GSI-Kadetts en Astra's met hun meerwaarde van ruige, volkse
overvloed. De aanstekelijkheid van de formule is af te lezen aan de stapel
boetes die de importeur mij stuurde.

De vraag is wie zoiets nu nog moet  kopen. Voor 44 mille drift hij tussen
tafellaken en servet. De Astra-doelgroep kan hem niet betalen, de echte
liefhebber kiest een gebruikte BMW. Voor de paar connaisseurs die hem overwegen
zal de OPC de benchmark in zijn genre moeten zijn. Dan nog geldt dat in de
sector hot hatches op  prijs wordt gestreden; zoveel mogelijk vermogen voor zo
min mogelijk geld. Op dat punt zijn de aanzienlijk goedkopere Renault Mégane RS
en Ford Focus ST in het voordeel.

Maar onderweg, in de bizarre kuipstoelen met stoere gaten in de rugleuning,
bedacht ik dat hij helemaal geen topper hoeft te zijn. Hij is een Astra
GSI-herinnering voor mannen van mijn leeftijd, die hem twintig jaar geleden niet
konden betalen. Hun kick is als hun jongensdroom van vroeger: BMW's zoek rijden.
Zijn grootste kwaliteit is niet  zijn meesterlijke onderstel. Het is de macht
der suggestie. In deze OPC veeg je over de baan zoals je je vroeger voorstelde
dat het in een GSI zou zijn, rauh aber herzlich. Het is die nooit  geleefde
droom die, als je het toch had liggen, desnoods 44 mille zou mogen kosten.

Conceptueel ligt hij op één lijn met Junkie XL's remake van Presley's 'A little
less conversation'.  Hij is de digitale reanimatie van een oud levensgevoel, met
exact de goede groove  gebracht, een schitterende simulatie.

Hij is alleen aan niemand uit te leggen. In de week  dat we hem hebben, brengen
we een vioolnichtje  voor een orkestweekend naar een nabije jeugdherberg. Op de
oprit zien we verantwoorde ouders verbijsterd onze velgen spotten, groter dan de
pannenkoeken die ze hun kinderen voor vlijtig oefenen hadden beloofd. Van de
paar  zekerheden die een mens heeft komt deze eerst: dit was de laatste OPC met
een vioolkist op de hoedenplank. Maar onderweg zag ik jongens naar ons kijken,
jongens die hem in de toekomst zullen hebben, jongens die we hadden kunnen
zijn.

xxxxx

Opel Astra OPC

Motor  1.998 cc viercilinder benzinemotor met turbo/ intercooler

Vermogen 280 pk

Koppel 400 Nm

Aandrijving voor

Transmissie zesbak, handgeschakeld

Topsnelheid 250 km/uur

Acceleratie 0-100 6 sec

Verbruik gemiddeld 8,1 l/ 100 km (fabrieksopgave)

CO2-uitstoot 189 g/km

Energielabel D

Vanafprijs EUR43.395

xxxxx

LOAD-DATE: 3 December 2012

LANGUAGE: DUTCH; NEDERLANDS

GRAPHIC: NRCLUX Bas vPutten
Medewerkster Daisy van Roij onthult een Opel Astra OPC  bij OPC Oosterhout.
Lars van den Brink

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              13 of 200 DOCUMENTS



                                NRC Handelsblad

                            30 november 2012 vrijdag

Ook in Nederland ligt de zelfregulering van de media al jaren onder vuur

SECTION: Media

LENGTH: 753 woorden

SAMENVATTING

De tandeloze Raad voor de Journalistiek? De dure rechter? Wie wil klagen over
media heeft ook bij ons weinig keuze.

VOLLEDIGE TEKST:

In het Verenigd Koninkrijk moet een nieuwe, onafhankelijke commissie komen die
de pers in de gaten houdt. Rechter Leveson is er duidelijk over. Een instantie
die een wettelijke basis heeft, boetes kan opleggen en rectificaties kan
afdwingen. Maar hoe is het toezicht op de pers in Nederland geregeld?

Net als in het Verenigd Koninkrijk is het beroep van journalist in Nederland
vrij. Er bestaat geen officiële beroepserkenning, noch door de wet, noch door
een beroepsorganisatie. Diploma's zijn niet nodig, althans niet om als
journalist te mogen werken. Vrijheid van meningsuiting staat in de grondwet -
die geldt voor iedereen.

Journalisten hebben dan ook geen bijzondere rechten die bij wet zijn geregeld -
en ook geen andere plichten dan gewone burgers. Iedereen die dat wil mag zich
journalist noemen, of schrijver of publicist.

Wel komt staatssecretaris Fred Teeven (Veiligheid en Justitie, VVD) komende
maand met een voorstel dat het verschoningsrecht voor journalisten wettelijk
moet regelen. Nu beschermt alleen de rechter journalisten tegen overheidsdwang
om bronnen prijs te geven. Dat is meteen de eerste vorm van 'persregulering' die
in Nederland wordt ingevoerd - een bijzonder recht om bronnen geheim te mogen
houden.

Dat voorstel was al in de maak maar wordt aangepast naar aanleiding van een
uitspraak vorige week van het Europese Hof voor de Rechten van de Mens in
Straatsburg. In een rechtszaak die door dagblad De Telegraaf was aangespannen
tegen de Staat der Nederlanden - de Algemene Inlichtingen- en Veiligheidsdienst
(AIVD) luisterde in 2006 twee verslaggevers van De Telegraaf af -  oordeelde het
Hof in het voordeel van de journalisten.

In de nieuwe wet gaat de rechter voortaan toetsen of het gerechtvaardigd is dat
een journalist wordt afgeluisterd. Nu mocht de minister dat nog zelf beslissen,
althans ambtenaren namens hem. Dat vond de Europese rechter een inbreuk op de
persvrijheid.

Er bestaan dan ook alleen  ethische gedragsregels voor de journalist. Die zijn
vrijwel altijd opgesteld door de journalistiek zelf. In 2008 kwam  het
Genootschap van Hoofdredacteuren bijvoorbeeld met een Code voor de
Journalistiek. De bekendste is de Code van Bordeaux uit 1954, die een
internationaal karakter heeft. Een journalist is niet wettelijk verplicht deze
gedragsregels op te volgen. De andere mogelijkheid is een klacht indienen bij de
Raad voor de Journalistiek (RvdJ), opgericht in 1948.

Deze Raad is een zelfregulerende instantie van de gezamenlijke journalistieke
media die wordt gefinancierd en bestuurd door uitgevers, omroepen en
vakorganisaties. Voorzitter van het bestuur is oud-journalist en mediaondernemer
Fons van Westerloo. De leden van de Raad worden benoemd door het bestuur, niet
door de overheid. Het zijn elf journalisten, twaalf burgerleden, meestal
afkomstig uit de wereld van media en communicatie en drie vicevoorzitters. Dit
zijn leden uit de Hoge Raad en de Raad van State, voor wie de Raad een
nevenfunctie is. Voorzitter van de Raad is Victor Lebesque, gepensioneerd
juridisch redacteur van de Volkskrant.

Per jaar krijgt de Raad vijftig tot zeventig klachten binnen. De organisatie kan
media geen sancties opleggen maar alleen zijn afkeuring uitspreken. Het staat
kranten en tv-programma's vrij wel of niet aan een zitting of een uitspraak mee
te werken. De laatste jaren is het aantal afhakers bij de Raad gegroeid:  De
Telegraaf, Het Parool, TROS Radar, TROS Opgelicht, Elsevier en de regionale
kranten van De Telegraaf. Zij menen dat geschillen beter meteen voor de rechter
kunnen komen en dat de Raad verouderde regels toepast.

Tot nu toe doet de Raad wel nog altijd uitspraken over deze weigeraars. Daarover
is echter recent discussie ontstaan. Het bestuur van de RvdJ wil in 2013 zijn
werkwijze aanpassen. De Raad zou in de toekomst alleen nog moeten oordelen over
media die de Raad erkennen. Dit houdt in dat een lezer van De Telegraaf niet
meer bij de Raad kan klagen als die krant de journalistieke ethiek schendt. Ook
bestaat discussie over de positie van de drie topjuristen binnen de Raad. Zo wil
het bestuur dat deze juristen worden vervangen door journalisten.

De angst bij veel leden van de Raad is dat dit leidt tot partijdigheid. De
juristen worden gezien als een onafhankelijk tegenwicht.  Zonder zou de RvdJ
veranderen in een club die zijn eigen vlees keurt.

Wetsvoorstel kabinet: journalist krijgt verschoningsrecht

LOAD-DATE: 30 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              14 of 200 DOCUMENTS



                                NRC Handelsblad

                           29 november 2012 donderdag

NOS op drift;
Column

BYLINE: Jan Kuitenbrouwer

SECTION: Opinie

LENGTH: 760 woorden


De Brusselcorrespondent van de NOS, Chris Ostendorf, maakte vorige week voor het
Achtuurjournaal een bijdrage over de op handen zijnde begrotingstop in Brussel.
Inzet van de Europese Commissie was een stevige verhoging van de begroting van
de Europese Unie, inzet van Nederland was om dat tegen te houden. Ostendorfs
reportage leek wel een campagnespot in opdracht van de voorstanders.
Realiseerden wij ons bijvoorbeeld wel dat het hier ging om niet meer dan
zeventig eurocent per Europeaan per dag? ,,Een half kop koffie in het café!"
Ostendorf was misschien even in de war met het prijspeil van gesubsidieerde
EU-kantines (en als je in de Week van de Armoede íéts kunt leren, dan is het dat
ook 3,50 euro per week heel veel geld kan zijn). Ook was Chris naar Rotterdam
gereisd om te praten met de 'hardwerkende Nederlander'. De figurant die voor
deze rol was ingehuurd, vertoonde een verbluffende gelijkenis met Bernard
Wientjes. Want al die miljarden, al dat koffiegeld, ging niet naar 'Brussel',
hamerde Ostendorf, maar naar de infrastructuur, levensvoorwaarde voor
economische groei. Ostendorfs epos eindigde in Babberich, bij de Duitse grens,
waar het snelle hightechspoor van onze Betuweroute tragischerwijze doodloopt in
een prehistorisch vrachtlijntje. Het Slop van Babberich, een tragisch testament
van wat er gebeurt als Brussel te weinig geld krijgt: stagnatie, banenverlies,
misère.  Twitter explodeerde welhaast van de boze reacties.

Voor oplettende kijkers zal het geen verrassing geweest zijn, de manier waarop
Ostendorf de nieuwe minister van financieren Dijsselbloem bij diens eerste
bezoek aan Brussel een verhoor afnam, was zo vooringenomen dat het haast komisch
werd. Dead pan Dijsselbloem trok een wenkbrauw op en je zag hem denken: whoa, is
deze gast for real?

Het beleid  van de NOS vertoont twee trends: doorgeschoten verleuking en
beroepsethische erosie. Mijn persoonlijke favoriet in categorie één is de
virtuele ezel-olifant-kermisrenbaan waarmee Astrid Kersseboom de ontknoping van
de Amerikaanse verkiezingen aanschouwelijk maakte, alsof het een speciale
uitzending van Klokhuis of Sesamstraat was. Alsof het handjevol geïnteresseerden
dat opblijft voor de uitslag van Amerikaanse verkiezingen op dat soort ongein
zit te wachten. Een soortgelijke miskleun: het vakantiekiekjesonderdeel in het
grote NOS Verkiezingsdebat. Bas Heijne noemde afgelopen zaterdag ook nog een
voorbeeld: de manier waarop een Journaal-item over de zaak-Petraeus was
gelardeerd met flitsen uit de laatste James Bond. Alsof die dingen by any
stretch of the imagination iets met elkaar te maken hebben. Het vermengen van
serieuze journalistiek met massavertier is als het mixen van wijn met bier: je
bederft beide.

In de tweede categorie vinden wij Den Haag-correspondente Dominique van der
Heyde, die haar persoonlijke politieke opinies sinds kort ventileert via een
column in Spits, zodat wij nu elke keer als zij iemand van GroenLinks
interviewt, moeten verdisconteren dat zij die partij diep veracht. Als zij
tegenstanders van draconisch bezuinigen ondervraagt, moeten we juist weer in het
achterhoofd houden dat zij daar erg vóór is. Als zij voor de NOS-camera
verklaart dat een plan ,,de prullenbak in moet" - heeft ze waarschijnlijk even
een hoedanigheidsblack-outje. Ferry Mingelen leidde het eerste verkiezingsdebat
van de NOS in met een grap ten koste van Jolande Sap. In de VS, waar zulke
debatten serieus worden genomen, zou hij geschorst of ontslagen zijn. Of neem
politiek verslaggeefster Nynke de Zoeten, die Mark Rutte aanspreekt als ,,de
liegende, pardon, de lachende premier". En dan is er dus Chris Ostendorf, die
onversneden EU-propaganda afscheidt zonder dat er wordt ingegrepen.

Wat deze trends verbindt, is journalistiek populisme. De term die in dit verband
vaak valt, is dat het  'dichterbij' moet, vermoedelijk een eufemisme voor
triviaal en onbenullig. Ook de makers moeten 'dichterbij' komen, en zo wordt de
kat van de feiten op het spek van de opinie gebonden.

In een discussie op Twitter  verweet de hoofdredacteur van de NOS Bas Heijne dat
hij een hele  rubriek desavoueerde op basis van één onderwerp. Zoiets moet je
alleen zeggen als er maar één voorbeeld is. Zo is het niet. Ook de jij-bak bleef
niet lang uit, een verwijzing naar de Frisoaffaire bij deze krant, maar als de
NOS een fractie van de zelfreflectie kon opbrengen die NRC Handelsblad toen aan
de dag legde, zou er al veel gewonnen zijn.

Jan Kuitenbrouwer is journalist, schrijver en directeur van de Taalkliniek.

De NOS doet aan verleuking en erosie van beroepsethiek

LOAD-DATE: 29 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              15 of 200 DOCUMENTS



                                NRC Handelsblad

                           24 november 2012 zaterdag

De onbekende man die de term 'Marx Rutte' muntte;
Haagse invloedenHaagse invloeden

BYLINE: Tom-Jan Meeus

SECTION: Z & Z; Blz. 15

LENGTH: 1401 woorden

SAMENVATTING

Op wie moet je letten om Den Haag te begrijpen? Deze week: de conservatieve
CDA'er Raymond Knops, bedenker van 'Marx Rutte', die wil dat zijn partij 'de
ruimte op rechts' opvult. Eindelijk hoop voor het Hollands conservatisme?

VOLLEDIGE TEKST:

Je zou denken dat het conservatisme kansen genoeg krijgt, de komende tijd. VVD
en PvdA verenigen nu eenmaal de winnaars van de modernisering in zich. Het
nieuwe kabinet doet zijn best een sober en volks imago uit te stralen, maar
niemand zal verbaasd zijn als later blijkt wat die bewindslieden werkelijk
bindt: optimisme over de vooruitgang, geloof in succes en zelfontplooiing - een
liberaal levensgevoel.

Woensdag was ik in Gouda, waar het Conservatief Café werd gehouden. In een
bovenzaaltje kwam een man of honderd kijken naar Dick Berlijn, de oud-commandant
der strijdkrachten. Sobere types, vooral mannen. Op een van de eerste rijen
zaten Kortenoeven en Hernandez, de oud-PVV'ers. Verder dacht ik vooral
SGP-gezichten te zien, maar dat kon een vooroordeel zijn.

Berlijn bepleitte een sterke krijgsmacht, nogal genuanceerd, geen kwaad woord
over politici die erop bezuinigen. Hij betrok de internationale rechtsorde, de
mondiale klimaatcrisis en de mensenrechten in zijn pleidooi, er werd beleefd
geluisterd. Hollands conservatisme blijft een wonder van nuance: wie Berlijns
opvattingen in de VS als conservatisme zou verkopen, zou bij zo'n lokale Tea
Party-groep worden weggehoond als RINO: Republican In Name Only.

De CDA'er Rutger Schimmel, een jonge twintiger en co-organisator van het
Conservatief Café, legde de volgende dag aan de telefoon uit dat Berlijn was
uitgenodigd omdat ,,een sterke krijgsmacht een echt conservatief thema is''.
Maar hij begreep wel waarom ik ernaar vroeg. Als er ooit ruimte was voor het
conservatisme, beaamde hij ogenblikkelijk, dan was het nu. Rutte II biedt voor
conservatieven méér kansen dan het eeuwenoude defensiethema: nivelleren,
grootschalige gemeenten, etc. Maar van zijn eigen partij, het CDA, had hij
weinig verwachtingen. ,,CDA-politici - dat zijn bijna allemaal links-liberalen
met een christelijk sausje geworden.''

Het CDA zou voor hem pas toekomst hebben als de partij zich omvormde tot
Conservatief Democratisch Appèl. Op zoek naar ,,een objectieve morele orde'' het
hedonisme te lijf. Niet langer zelfontplooiing uitdragen. Ook niet langer een
christelijke identiteit aannemen, dat is ,,verwarrend''. Puur conservatisme als
partijpolitiek antwoord op Rutte II.

Nu hebben Hollandse conservatieven een lange geschiedenis van mislukkingen.
Laatste voorbeeld: de Edmund Burke Stichting, een jaar of tien terug. Ruim
voordat Pim het partijenkartel openbrak signaleerde co-oprichter Joshua Livestro
in deze krant een nieuw ,, conservatief moment''. Het was voorjaar 2001: zeven
jaar Paars hadden voor Livestro, een VVD'er uit de wereld van Andreas Kinneging
en Frits Bolkestein, de gebreken van het liberalisme blootgelegd. Later kreeg
hij met journalist Bart Jan Spruyt (ex-Reformatorisch Dagblad) geld los in de
VS. Ze betrokken een fraai pand in Den Haag.

Ze hoopten, vertelde Spruyt vrijdag, op een nieuwe partij of een grotere
conservatieve invloed binnen bestaande partijen. Hij wist nog dat hij destijds
CDA-Kamerlid Hans Hillen, bestuurslid van de Burke Stichting, vertelde over de
deuren waarop hij in Den Haag klopte: ,,Niemand doet open.''  Waarna Hillen:
,,Er zit niemand achter, Bart Jan.''

Later maakte hij een ongelukkige keuze voor Wilders, die alleen met het
conservatisme flirtte voor zijn privéoorlogje tegen de islam. Het conservatieve
moment was ingehaald door het populisme van een politieke zzp'er. Spruyt werd
politiek columnist van Elsevier (ironie: per 1 januari wordt hij er
wegbezuinigd) en van de Burke Stichting is alleen nog een scholingsinstituutje
over. ,,Ik ben tien jaar ouder en twintig jaar wijzer'', zei hij.
,,Conservatisme in Nederland heeft bestaansrecht - maar geen voedingsbodem.''

Maar ze afschrijven zou een vergissing zijn. Livestro ging intussen, onder meer,
het rechts-conservatieve blog De Dagelijkse Standaard (DDS) maken; Spruyt werkt
eraan mee. Het geeft ruimte aan serieuze rechtse stukken en bloggers die, alweer
naar Amerikaans voorbeeld, de 'linkse vooringenomenheid' van 'de traditionele
media' aanvallen. Een enorm bereik heeft de site niet. Volgens data van Alexa
staat DDS op 260 van de best gelezen sites in Nederland (De Telegraaf op 11,
http://nrc.nl op 61).

Toch werd de term 'Marx Rutte', groot gemaakt door De Telegraaf, gemunt op
dezelfde Dagelijkse Standaard. En de man die hem introduceerde was een
CDA-Kamerlid: Limburger Raymond Knops, vierde op de kandidatenlijst in
september. Man die zich presenteert als 'sociaal-conservatief', representant van
klare oppositietaal. Over de bezuinigingen die de PvdA deze zomer op Defensie
voorstelde: ,,Goed voor Al Qaeda, slecht voor onze veiligheid.'' En  na 'Marx
Rutte' typeerde hij Rutte II vorige week als ,,Paarse Titanic onder rode vlag".

Ik sprak Knops donderdag tweemaal, een gedrongen man die graag mag lachen. Hij
is secretaris van de fractie, een cruciale positie, en hij was er zich van
bewust dat de middenpositie die partijleider Buma inneemt niet altijd strookt
met zijn woordkeuze. Die moet je ook niet altijd letterlijk nemen, zei hij
eerst. Marx Rutte was een geintje. Die Paarse Titanic ook. ,,Ik denk niet dat ze
me die columns laten voordragen op het CDA-congres'', lachte hij.

Maar algauw bleek dat zijn teksten een serieuze ondertoon hebben. Het CDA is
altijd een partij van meer stromingen geweest, zei hij. ,,Dat erkent voorzitter
Peetoom ook. Nu we klein zijn wordt het beter zichtbaar.'' Zelf werd hij
geschoold in de luchtmacht, zat in de jaren negentig in de lokale politiek, liet
zich in 2004 uitzenden naar Irak, en had een heel leven argwaan tegen
socialisten. Hij groeide op met het CDA als volkspartij: partij van kleine
gemeenschappen, regionale identiteit, traditionele waarden, harde werkers,
agenten met gezag, solide landsverdediging, scepsis over Griekse geldsmijters.

,,Dus de ruimte voor het CDA ligt op rechts'', zei hij. ,,Daar hebben wij de
laatste jaren verloren. Als sociaal-conservatief zeg ik: erken ook dat daar onze
ruimte ligt. De VVD schuift naar het midden, daar moeten we op inspelen.''

Hij ziet ook, zei hij, dat er een ander CDA is, hij sprak van ,,protestanten die
de Bijbel blijven citeren'', en het lijkt hem goed als de partij haar regionale
verschillen accepteert. In het zuiden vormt het ,,cultureel katholicisme'' de
ruggengraat van de achterban. ,,Daar past het sociaal-conservatisme bij.'' In
Duitsland heb je naast de CDU ook de CSU ('Laptop und Lederhosen') in Beieren.
,,Modern maar met traditionele waarden en regionale identiteit - daar geloof ik
in.''

Zijn partij moet principieel pro-Europees blijven, net als de CSU - maar in de
oppositie prefereert hij anti-Griekse retoriek. ,,Als Wilders zegt dat wij onze
pensioenen opeten voor de Grieken, zit daar natuurlijk een kern van waarheid
in."

Ik wees op een toespraak, deze week, van directeur Dick Benschop van Shell
Nederland. De oud-PvdA-politicus bepleitte uitbreiding van de EU met Turkije en
Oekraïne. Zo is het altijd gegaan: de uitbreiding van de interne markt, later de
introductie van de euro, waren projecten van het bedrijfsleven en de banken -
waarna zij er hun handen van aftrokken, en de projecten gedragen werden door
politici.

Het interessante is dat in de VS het moderne conservatisme pas opbloeide toen
het zich distantieerde van de werkgeverslobby, en zich transformeerde tot de
spreekbuis van de gewone man, 'de zwijgende meerderheid'. Is dat niet keuze die
uiteindelijk voorligt voor het sociaal-conservatisme, vroeg ik Raymond Knops.

Hij knikte heftig - een klein maar interessant signaal voor de Hollandse
werkgevers. Hij noemde gesprekken met ondernemers in de campagne. Ze drukten hem
op het hart te blijven ijveren voor Europa. ,,Ik zei: proberen jullie je eigen
werknemers ook te overtuigen?" Want dat is het probleem, zei Knops: ,,Als
bedrijven het de eigen werknemers niet uit kunnen leggen, dan klopt hier iets
niet meer."

Dus wanneer het CDA zijn geloofwaardigheid in de kleine gemeenschap wil
terugwinnen, dan moet het ook een sociaal-conservatieve stem op durven zetten,
zei hij. ,,Geen  papperige teksten meer. Klare taal voor rechtse mensen, die we
de laatste jaren hebben afgestoten."

Het CDA was altijd verdeeld. ,,Nu we klein zijn zie je het beter."

LOAD-DATE: 23 November 2012

LANGUAGE: DUTCH; NEDERLANDS

GRAPHIC:  hajo
Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              16 of 200 DOCUMENTS



                                NRC Handelsblad

                            23 november 2012 vrijdag

Jorts rijke stinkerds;
Zap

BYLINE: Hans Beerekamp

SECTION: Media

LENGTH: 423 woorden


Het was een mooie double bill gisteravond: de soms wat al te gemakkelijke
observaties van door de crisis getroffen Amerikaanse nieuwe rijken in Lauren
Greenfields documentaire The Queen of Versailles (VPRO), voorafgegaan door een
aflevering van Jort Kelders wekelijkse hommage aan de oude adel in Hoe heurt het
eigenlijk? (AVRO).

Wisselde Kelder in eerdere antropologische lifestylestudies als Bij ons in de PC
(KRO) de aandacht voor nieuwe en oude geldadel in gelijke porties af, nu kiest
hij met Amy Groskamp-Ten Have in de hand toch echt voor de oude elite. Er zit
als contrast altijd nog wel een haringparty in het Hilton of een
liefdadigheidsveiling met Doutzen Kroes tussen, maar overwegend geeft Jort
etiquetteles en zoekt hij naar graven en jonkheren bij Christie's, in de Tweede
Kamer of op het circuit van Zandvoort.

Heel nuttig is Jorts historisch onderricht  dat een beetje markies ooit ook
begon als struikrover die beloond werd omdat hij een klusje voor de koning had
verricht. Schrijver Marjolijn van  Heemstra, die zich geen barones meer noemt,
maar wel een boek schreef over de voorafgaande duizend jaar van haar familie,
leidt Jort rond in de grafkelder van het kerkje in het Friese Kimswerd, waar de
Van Heemstra's van oudsher rusten. Traditioneel worden de botten van de in 1694
overleden Yda van Heemstra nog jaarlijks geïnspecteerd door bestuurders van een
weeshuis in Franeker, op aanwijzing uit haar testament. Dat die edelen ongekist
in een kelder werden bijgezet, bezorgde ze de scheldnaam van 'rijke stinkerds',
legt Van Heemstra uit. Jort is épris, ook al omdat de achternicht van Marjolijns
grootvader Audrey Hepburn was.

Te midden van het permanent buigen van de publieke omroep voor de smaak van de
gewone man en vrouw, is Hoe heurt het eigenlijk? meer dan vermakelijk. Het biedt
een broodnodig soort van cultuuroverdracht, voordat iedereen het vergeten is.

Hoe je Russische namen hoort uit te spreken, dat valt makkelijk op te zoeken.
Toch was er veel verwarring over de tegenstander van PSV in de Europa League.
Dione de Graaff had lang geoefend, aangemoedigd in Nieuwsuur door collega Twan
Huys, en kwam ook gisteren weer uit op Dnjepr Dnjeprópetrovsk, met de klemtoon
op de eerste o. In het NOS Journaal hield Jeroen Overbeek het op een klemtoon op
de tweede o. Dat ligt dichter bij de waarheid. En kunnen we dan van de zomer ook
eens ophouden met tennisser Maria Sjarapóva? Het is Sjarápova en die o is
toonloos. Het spijt me, maar zo hoort het nu eenmaal.

Kunnen we dan ook eens ophouden met dat  Sjarapóva?

LOAD-DATE: 23 November 2012

LANGUAGE: DUTCH; NEDERLANDS

GRAPHIC: Adellijke botteninspectie in 'Hoe heurt het eigenlijk?'

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              17 of 200 DOCUMENTS



                                NRC Handelsblad

                            20 november 2012 dinsdag

Uit het andere dorp;
Zap

BYLINE: Hans Beerekamp

SECTION: Media

LENGTH: 409 woorden


Logisch eigenlijk, dat als je een reportage maakt op  het platteland van
Roemenië, je probeert een beetje Roemeens te praten. Toch is dat niet de
gewoonte onder televisiemakers en viel de inspanning van Teun van de Keuken in
De slag om Brussel (VPRO) dus in gunstige zin op.

Ik moest bij die beelden van Roemeense varkensboeren opnieuw denken aan een
anekdote, waarvan ik de bron vergeten ben, maar die ongeveer als volgt luidt.

In een gehucht in Transsylvanië is op zekere dag vee verdwenen. Bij de dorpspomp
wordt meteen met de vinger gewezen naar het zigeunerkamp:  zoals iedereen weet
zijn dat van oudsher veedieven. Een oude man heeft een beter idee: het moeten
Hongaren geweest zijn, die hier al eeuwen de baas proberen te spelen, ten koste
van de gewone man. Een nog oudere vrouw denkt dat de Joden het wel gedaan zullen
hebben, want die hebben ook Jezus gekruisigd. Dan bemoeit de dorpsoudste zich
ermee en stelt voor met hooivorken op te trekken naar de allergrootste en oudste
schoften: die lui van het dorp even verderop.

Je kon een dergelijke tekst vandaag bijna horen uit de mond van een bewoner van
Zwaagwesteinde, waar massaal werd gevlagd wegens de arrestatie van een verdachte
van de moord in 1999 op Marianne Zwaagstra. De verslaggever van EenVandaag
(TROS) vroeg, niet in het Fries, aan een passant hoe het voelde dat de verdachte
een boer uit de directe omgeving was. Nou, die kwam echt uit een ander dorp,
luidde het antwoord. Toch maar op twee, twee en een halve kilometer van
Zwaagwesteinde? Nee hoor, verduidelijkte hij: eerder  drie of vier.

Het is er nooit een van ons. Misdaadverslaggever Peter R. de Vries, die tegen
alle televisiewetten in op dezelfde avond zowel in De wereld draait door als
Pauw & Witteman optrad, heeft in de afgelopen dertien jaar hemel en aarde moeten
bewegen om Justitie te bewegen tot een DNA-verwantschapsonderzoek. We zagen nog
eens de beelden van de volkswoede tegen het asielzoekerscentrum in Kollum. Van
de eieren voor de burgemeester. Van de documentaire Afscheid van Kollum (2003),
waarin de IKON alle begrip toonde voor de problemen van een dorpsgemeenschap met
grote aantallen buitenlanders. Van de moeder van het vermoorde meisje, die zeker
wist dat een zo gewelddadige moord ,,niet westers" was, dat had ze gehoord van
deskundigen.

Voor PowNews was de conclusie in het nieuwe decennium duidelijk: ,,Boeren zijn
verkrachters en moordenaars. Allemaal!"

De grootste schoften wonen altijd even verderop

LOAD-DATE: 20 November 2012

LANGUAGE: DUTCH; NEDERLANDS

GRAPHIC: Zwaagwesteinde vlagt in de mist, in 'Een Vandaag' (TROS)

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              18 of 200 DOCUMENTS



                                NRC Handelsblad

                            20 november 2012 dinsdag

What went wrong?;
Column

BYLINE: Derk Jan Eppink

SECTION: Opinie

LENGTH: 883 woorden


Intellectuele eerlijkheid dwingt mij tot zelfonderzoek naar de vraag waarom mijn
voorspelling niet uitkwam dat Mitt Romney de Amerikaanse presidentsverkiezingen
zou winnen. In plaats van een 'enerzijds-anderzijdsverhaal' op verkiezingsavond
nam ik het risico van de voorspelling, maar ik zat ernaast.

I adMitt it.

Ik was voor Romney. De vader was een beetje de wens van de gedachte. Een keuze
voor Romney was evenwel democratisch en legitiem. In 2008 was ik voor Obama,
maar ik vind zijn economisch beleid middelmatig. Hij wil van de Verenigde Staten
een Europese welvaartsstaat maken, hoewel die welvaartsstaten wegzinken in
permanente crisis. Europa is niet gebaat bij een Amerika dat Europese fouten
herhaalt. Romney is een gematigde Republikein en een ervaren zakenman en
bestuurder. Ruim 58 miljoen Amerikanen vonden dit ook.

Soms kreeg ik de indruk dat steun voor Romney in Europa werd beschouwd als
onfatsoenlijk of misdadig. Thomas von der Dunk noemde mij in de Volkskrant van
11 november ,,de Nederlandse Donald Trump", omdat deze vastgoedmagnaat Romney
steunde. Om die titel te kunnen opeisen, mis ik zowel de haardracht als het
financieel vermogen van Trump.

In België was het nog erger. Ik verscheen op verkiezingsavond op de Vlaamse
televisie en bleek zowaar de enige politicus die voor Romney was. Aan de
gastentafel was er niemand; in de studio evenmin. Oh ja, een journalist had nog
wat rond gebeld. Wat bleek? Er was toch nog iemand: Filip Dewinter van het
Vlaams Belang. Hierop kreeg ik het gevoel in een Neurenbergtribunaal te zitten.
De Belgische steun voor Obama was 99,9 procent. De 'pro-Romney-eenmanslobby' was
een eenzame tocht door een zee van Obamagroupies.

Om de kandidatuur van Romney aannemelijk te maken, moest ik een electorale route
uittekenen waarlangs hij president kon worden. Veel opties waren er niet. Ik was
te gast op de Republikeinse Conventie in Tampa. Daar sprak ik met strategen. Zij
rekenden in 2012 op een lagere opkomst dan in 2008. Dit zou resulteren in minder
enthousiasme voor Obama en meer voor Romney, vooral onder blanke kiezers. Romney
zou de staten winnen die John McCain, de Republikeinse kandidaat in 2008, won en
daarbovenop staten als Florida, North Carolina, Virginia, Ohio en enkele andere,
om de kaap te nemen van 270 kiesmannen. Vooral na het debat tussen Romney en
Obama op 3 oktober in Denver groeide het zelfvertrouwen aan Republikeinse zijde.
Ik kreeg een mooie plaats toegezegd bij de inauguratie van Romney, op 20 januari
2013! Maar de verkiezingsnacht - op 7 november, mijn verjaardag bovendien-
eindigde in een kater. Alle Vlaamse media belden me met de lollige vraag of de
verjaardagstaart nog smaakte, weliswaar zonder kers op de taart.

Het verrassende van de verkiezingsuitslag was niet zozeer dat Obama 9 miljoen
stemmen minder had dan in 2008, maar vooral dat Romney 2 miljoen stemmen minder
kreeg dan McCain in 2008. Hiermee miste Romney zijn boost. Hij won twee staten
meer dan McCain: North Carolina en Indiana. In Florida kwam hij op 8,4 miljoen
kiezers slechts 74.000 stemmen tekort. Bovendien won Obama Virginia met 50,8
procent en Ohio met 50,1 procent. Zijn mobilisatie in de swing states was beter
dan die van Romney. In  stemmenaantallen waren de marges smaller dan de uitslag
van het kiescollege (332 versus 209) doet vermoeden. Waren er 300.000 stemmen
anders gevallen, over vijf staten, dan zou Romney hebben gewonnen.

Door de lagere opkomst van blanke kiezers werd de geringere steun voor Romney
onder Latinostemmers niet gecompenseerd. George W. Bush haalde in 2004 ruim 40
procent van de Latinostemmen. McCain daalde in 2008 tot 31 procent. Romney
stagneerde op 27 procent. Bush won nog New Mexico, Nevada en Colorado. Romney
verloor deze alle drie. Republikeinen moeten hun anti-immigratiestandpunt
loslaten. Romney trapte tijdens de voorverkiezingen in de val toen zijn rivaal
Rick Perry, gouverneur van Texas, fulmineerde tegen immigratie. Romney overtrof
hem en riep illegalen op tot 'zelfdeportatie'. Hiermee joeg hij Latinostemmers
weg.

Republikeinen moeten lessen trekken uit deze nederlaag. Romney werd - zowel door
zijn Republikeinse rivalen in voorverkiezingen als nadien door Obama -
afgeschilderd als superrijk, als belastingontduiker en als banenvernietiger.
Romney heeft te laat gereageerd en kreeg een imagoprobleem, zelfs bij zijn
achterban. Zijn profiel vervaagde. Voor de gewone man was hij te veel big
business. Voor Tea Party-aanhangers was hij te gematigd.  Republikeinen moeten
Latinovriendelijker worden. Veel ogen zijn gericht op Marco Rubio, senator uit
Florida. Hij verkende dit weekeinde al Iowa, startstaat voor presidentiële
campagnes. Rubio is de winnaar bij Romneys verlies.

Amerikaanse analisten die ernaast zaten, doen  - behalve Karl Rove - boete. De
één gaat door het stof, de ander op dieet. Mijn secretaresse steunde Obama,
vierde diens overwinning op Times Square en schonk mij de voorpagina van The New
York Times: 'Obama's Night'. Uw columnist heeft in boetedoening de voorpagina
ingelijst en boven zijn bureau gehangen. Obama won, maar een kritische
benadering blijft nodig - nu meer dan ooit.

Derk Jan Eppink is journalist, publicist en zit in het Europees Parlement voor
de Belgische partij Libertair, Direct, Democratisch.

Ik heb de winst van Obama nu boven mijn bureau hangen

LOAD-DATE: 20 November 2012

LANGUAGE: DUTCH; NEDERLANDS

GRAPHIC:  Eppink_schouders

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              19 of 200 DOCUMENTS



                                NRC Handelsblad

                            19 november 2012 maandag

Fair;
column Margriet Oostveen

SECTION: In het nieuws

LENGTH: 469 woorden


Majo Delgorge (59) uit Vianen zat achter zo'n grote tas op wieltjes, waaruit ze
een meegebracht pakje Wicky opdook  - sap met een rietje. Voor haar geen
biologische bollen of marshmallows met chocolade van de Culinaire Parade, op de
Margriet Winter Fair. Om ons heen in de Utrechtse Jaarbeurs was 'lekker shoppen'
het motto, van Sapph-lingerie tot Worstenkoning. Ook voor de 'workshops' stonden
Margriet-lezeressen in de rij.

Iedereen heeft een aura.

Thee en kaas, een bijzonder combinatie.

Aquarelleren met Janneke Brinkman.

,,Het is hier altijd veel van hetzelfde", zei Majo tevreden. Zij had voor 4,95
een houten raamhanger gekocht, voor Kerst. Het was precies dezelfde als vorig
jaar, maar die was voor de woonkamer en deze voor de keuken.

Ik had vrouwen aan kledinghangertjes zien trekken bij Modojurkjes. Om maar te
zwijgen van de hebberige taferelen rond de Sjoetiek en Alberto Trendy Horloges.
Maar Majo moest leven van 800 euro per maand: weduwenpensioen, sinds haar man
vorig jaar overleed aan kanker.

Hij was lakspuiter en zij werkte in een verpleeghuis. Daar kwam ze tot de
conclusie dat men zijn ouders ,,beter maar meteen in een kist kan stoppen". Ze
zag gehalveerde maaltijden om te bezuinigen, verwaarloosde mensen, en ze zag
niemand die er wat aan deed.

Toen haar man eenmaal naar zo'n verzorgingshuis moest, nam ze ontslag om zelf
voor hem te zorgen. Terug kon ze daarna niet meer, nu verpleeghuizen diploma's
eisen van gastvrouwen zoals zij, vijftigers die gewoon het ontbijt maakten,
maaltijden rondbrachten, haren kamden, nog met de mensen praatten. Voor hen is
een opleiding van anderhalf jaar vaak te hoog gegrepen. Maar ze wílde ook niet
meer terug naar die bejaardenhel.

Gelukkig had ze nog die maag verkleinende operatie vergoed gekregen, zei ze, dat
scheelde: nu deed ze met een brood een week.

Twee jaar geleden woog ze nog 155 kilo - te veel gegeten, ja. Ze was intussen 44
kilo kwijt. Ook het toegangskaartje van de Margriet Fair betaalde zich
uiteindelijk wel terug, hoopte ze. Je zag hier leuke dingen om thuis na te
maken.

Wat dan, vroeg ik.

Ze dacht na.

Dennenappels, zei ze. Ja. Dat je die ook best zelf zilver kunt spuiten.

Majo Delgorge: voormalige hardwerkende Nederlander, ongezonde Nederlander,
oudere Nederlander , boze Nederlander, laagopgeleide Nederlander. Een
Nederlander die je wat kunt gunnen, al leidt ze volgens sommige hoogopgeleiden
een 'alleszins acceptabel' leven.

En wat wilde zij eigenlijk zelf?

Majo Delgorge wou een etagère. Een etagère om kerstballen in te leggen. Ze
overwoog de kosten te delen met haar dochter. Dan zetten ze de etagère Eerste
Kerstdag bij de één, zei ze dromerig, en Tweede Kerstdag bij de ander. Nu het
toch crisis was.

Margriet Oostveen schrijft op deze plek een wisselcolumn met Christiaan Weijts.

Dennenappels, die kun je ook best zelf zilver spuiten

LOAD-DATE: 19 November 2012

LANGUAGE: DUTCH; NEDERLANDS

GRAPHIC: Oostveen, Margriet 10 vrijstaand

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              20 of 200 DOCUMENTS



                                NRC Handelsblad

                            19 november 2012 maandag

Rotterdam een coole wereldstad? Nu even niet meer

SECTION: Opinie

LENGTH: 929 woorden

SAMENVATTING

Rotterdam was op weg een creatieve metropool te worden, maar keert door de
crisis terug op zijn schreden, stellen Marguerite van den Berg en Willem
Schinkel.

VOLLEDIGE TEKST:

Rotterdam is vele steden. Zo luidde de slogan van 'Rotterdam Culturele Hoofdstad
van Europa', in 2001. Het was een viering van diversiteit en culturele potentie
voor de toekomst.

Ruim tien jaar later strijden in Rotterdam twee steden om voorrang: een
arbeidersstad en een creatieve world city. Het recente besluit van de
Rotterdamse gemeenteraad om debatcentrum De Unie effectief op te heffen, toont
dat de arbeidersstad de strijd wint in crisistijd.

Rotterdam voert allang beleid om zichzelf te veranderen. De stad wil afscheid
nemen van het industriële verleden, de modernistische stadsplanning en de
arbeidersbevolking. De naoorlogse binnenstad voldoet niet meer. In de Stadsvisie
voor 2030 kreeg de creatieve world city voorrang. De binnenstad moest een city
lounge worden met een levendig uitgaansklimaat en er werd gezocht naar een
,,evenwichtige bevolkingssamenstelling" met meer hoge en middeninkomens. De
gewenste breuk met de arbeidersstad, waar wordt gewerkt in plaats van gelounged,
werd expliciet gemaakt. De stad had zich te veel gericht op de gewone man en had
te weinig hoogopgeleiden en vermogenden aangetrokken.

Eigenlijk, concludeerde men zonder gêne, had Rotterdam een andere bevolking
nodig: studenten moesten na hun studie blijven, de Meent moest de Rotterdamse
P.C. Hooftstraat worden en ook voor intellectuelen en kunstenaars werd ruimte
gemaakt. Rotterdam wilde mee in de vaart der steden: meer creatieve industrie,
meer hoogopgeleide bewoners, meer winkelpubliek en middenklassers in plaats van
arbeiders.

Maar nu de crisis het stadsbestuur noopt tot bezuinigen, wint het verhaal van de
arbeidersstad weer aan aantrekkingskracht. De stad is plotseling weer van de
'gewone mensen' en niet van de high potentials - een tegenstelling die het
stadsbestuur  zelf maakt. De handen moeten uit de mouwen. Iedereen moet aan het
werk, ondanks forse werkloosheid. Ineens put de stad weer uit haar industriële
verleden en raakt de toekomst van de stadsvisies op de achtergrond. Juist dan
komt het uit om kritiek te weren en het enige serieuze debatcentrum te
schrappen.

In deze strijd om twee steden verliest het Rotterdamse publieke debat. De Unie
in Debat is sinds 1986 hét Rotterdamse stadspodium. Er is geen plek in Rotterdam
waar zo veel breed geprogrammeerde lezingen en debatten georganiseerd worden. De
laatste jaren heeft het concurrentie gekregen van debatcentrum Arminius. Dat is
goed: een vitale publieke sfeer heeft meer dan één plek voor debat. Toch is
Arminius, met twee prominente VVD'ers in haar bestuur, door de ingreep van de
gemeenteraad in de cultuursector  straks het enige Rotterdamse debatcentrum.

Een belangrijk argument van de gemeenteraad voor Arminius is het gebouw waarin
het huist. De Remonstrantse Kerk uit de jaren 1890 wordt geprezen als gebouw met
'allure'. De Unie huist in een typisch modernistisch pand, met een gevel die een
replica is van het in 1925 door Oud ontworpen café-restaurant De Unie, een
ontwerp dat ontwerper Rudi Bauer prijst als klassieker in het standaardwerk
Design Classics (2006). Juist van dat modernisme wil het Rotterdam van 'de
gewone mensen' af. De voorkeur van het gemeentebestuur voor het oudere pand is
typisch voor het nu weer strategisch ingezette beeld van de arbeidersstad: het
premodernistische heeft per definitie 'allure'.

Vorig jaar hadden De Unie en Arminius ongeveer evenveel bezoekers, maar ongeveer
de helft van de bezoekers van Arminius kwam tijdens de Open Monumentendag, voor
het gebouw; niet voor debat. Voor het overige fungeerde Arminius voor een
belangrijk deel als zaalverhuur voor door anderen  - waaronder De Unie in Debat
- georganiseerde debatten.

Een politiek die voor één  'debatfunctie' in een stad kiest, heeft een weinig
verheffende opvatting van de rol van publiek debat in de democratie. Bovendien
is De Unie het archief van het Rotterdamse publieke debat van afgelopen
decennia. De stad die bij iedere herstructurering herhaalt dat ze met het
oorlogsbombardement haar stadshart en  geschiedenis verloor, vergeet nu haar
geheugen te redden. Nu  is er even geen behoefte aan een kritisch debatcentrum.

Rotterdam blijft dus vele steden, maar het is jammer dat de politiek ze zo
moeilijk weet te verenigen. In de creatieve wereldstad is er voorrang voor
kunstzinnige huurders, een literatuurfestival dat 'Geen daden maar woorden' heet
en een serieus debatcentrum. In de arbeidersstad stropen we de mouwen op, gaan
daden boven woorden en gaat de taal van de 'gewone Rotterdammer' boven debat. In
de arbeidersstad rijdt de Formule 1 in het centrum en is de stad met het
schrappen van debatsubsidie voor De Unie 'weer veilig' voor Jan Klaassens
volkstheater, aldus Leefbaar Rotterdam  - 'veiligheid prioriteit' - in de
gemeenteraad.

Dit ad hoc ingrijpen mengt politiek met cultuur. Dat leidt tot onbetrouwbaar
beleid, dat niet in staat is de  arbeidersstad en de  creatieve world city te
verenigen. Publiek debat is niet zomaar een 'cultuurfunctie', maar een cruciaal
kenmerk van een vitale democratie. Een plaats waar kritische debatten over de
stad en haar politiek worden gevoerd, is van belang voor alle Rotterdammers, ook
al zitten ze niet allemaal in de zaal.

Marguerite van den Berg is Rotterdams sociologe aan de Universiteit van
Amsterdam. Willem Schinkel is socioloog aan de Erasmus Universiteit Rotterdam.
Hij was lid van de Commissie Debat, die de gemeente adviseerde over het
Cultuurplan.

LOAD-DATE: 19 November 2012

LANGUAGE: DUTCH; NEDERLANDS

GRAPHIC: Illustratie Cyprian Koscielniak

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              21 of 200 DOCUMENTS



                                NRC Handelsblad

                           17 november 2012 zaterdag

Onwaarschijnlijke winnaars jeugdliteratuur

BYLINE: tekst Thomas de Veen

SECTION: Lux

LENGTH: 810 woorden

SAMENVATTING

In kinderboekenland gaapt niet langer een kloof tussen de literaire critici en
het grote publiek.

VOLLEDIGE TEKST:

Het is in kinderboekenland het jaar van winners en losers, waarbij de grootste
loser ook de grootste winnaar was. De voormalige kampioen Geronimo Stilton, die
vermaledijde fabrieksmuis die uitblinkt in massaproductie en reclamezendtijd, is
voorbij gestreefd door een cartoonesk Amerikaans sukkeltje. Dit jaar stonden er
wekelijks één of meerdere boeken uit Jeff Kinneys Het leven van een loser-serie
in de kinderboekentoptien. In de zomervakantie bestond meer  dan de helft van de
toptien uit Losers en Loser-spin-offs. Deel zes,  Geen paniek! (De Fontein, 224
blz, EUR14,95), verscheen deze week en  met de feestdagen in aantocht  zou het
aantal verkochte Loser-boeken het half miljoen wel eens kunnen passeren.

Van eigen bodem hebben we ook zo'n onwaarschijnlijke winnaar: het prentenboek
Nederland van Charlotte Dematons, tekstloos maar bomvol beeldverhalen over ons
land. Van Koninginnedag tot de Bokkenrijders en van  Wehkamp tot historische
canon: dit is een kolfje naar ieders hand, het boek dat in geen huishouden mag
ontbreken. Het succes is onwaarschijnlijk vanwege de omvang (welk ander
prentenboek verkoopt  50.000 exemplaren binnen een maand?), maar verder is het
zeer  verklaarbaar. Want Dematons combineert die aansprekende inhoud met een
hoge artistieke inzet: de composities zijn spannend, de invalshoeken zijn
origineel. Het gevoel voor detail verraadt dat Dematons een kunstenaar is die
tot de 'hardwerkende Nederlanders' gerekend mag worden.

Er tekent zich een trend af: wat het grote publiek behaagt, is vaak ook
kwalitatief zeer in orde. Wie nog uitgaat van een kloof tussen wat een kunstpaus
behaagt en wat de man in de straat leuk vindt, komt in kinderboekenland steeds
vaker bedrogen uit: alle boeken op deze bladzijde zijn van hoge kwaliteit én
geschikt als cadeau.

Denk bijvoorbeeld aan het mooiste boek van het jaar voor  jongvolwassenen: Een
weeffout in onze sterren van John Green, over twee jongeren die de 'strijd'
tegen kanker 'verliezen' (al ligt het in  deze roman genuanceerder dan dat, en
terecht). Het is een tranentrekker én het heeft filosofische diepte die lang
beklijft. In de Verenigde Staten is het sinds de verschijning in januari geen
moment uit  The New York Times-bestsellerlijst  verdwenen; hier verdient het nog
meer aandacht en nog meer lezers.

Dat geldt ook voor Spinder, het  mooiste boek van Simon van der  Geest (voor
Dissus kreeg hij in 2011 een Gouden Griffel). Hij schreef een boek dat de Guus
Kuijer-factor bezit: je twijfelt geen moment aan de literaire kwaliteit en ook
niet aan de vraag of kinderen dit zullen waarderen. Uiterlijk knipoogt het, met
de cartooneske insectentekeningen, naar Kinneys moppenboeken, maar inhoudelijk
is het onvergelijkbaar: Spinder is een bloedstollend verhaal over twee broers en
een kelder vol wriemelende insecten. Onder de oppervlakte kriebelt een groot
geheim. Ieder kind zou het moeten  lezen.

1. Charlotte Dematons: Nederland Lemniscaat, 56 blz, EUR 24,50  (Alle
leeftijden)

Zoekplaten met encyclopedische inhoud over 's lands wijs en  's lands eer.

2. Bette Westera & Sylvia Weve:  Aan de kant, ik ben je oma niet!

Gottmer, 60 blz, EUR19,95 (9+)

Annie M.G. Schmidt leeft en ze  heet Bette Westera: een ode aan  bejaarden.

3. Shaun Tan: Het ding en ik

Querido, 32 blz, EUR14,95 (6+)

Excentriek ding in onpersoonlijke stad: aandoenlijke parabel  over bijzonder
zijn.

4. Jan Paul Schutten & Kees de  Boer: Is dat alles? Gottmer, 32 blz, EUR13,95
(6+)

Vreselijk grappig en prachtig  getekend, Monty Pythons 'Four
Yorkshiremen'-sketch voor kinderen.

5. Oliver Jeffers: Vast Pimento,  32 blz, EUR15 (3+)

Een vastzittende vlieger in een  boom ontspoort tot een doldwaze
boom-kleef-aan.

Verrassend:

Benjamin Lacombe & Sébastien Perez: De tuin van de feeën

Clavis, 68 blz, EUR34,95 (8+)

Fabelachtige nep-non-fictie over wonderbaarlijke gewassen en wufte elfjes.

Beste prentenboeken

1. Simon van der Geest: Spinder

Querido, 232 blz, EUR13,95 (10+)

Bloedstollende broederstrijd die je bekruipt als een sluipwesp.

2. John Green: Een weeffout in  onze sterren Lemniscaat, 264 blz, EUR16,50 (16+)

Intelligente tranentrekker over kanker, (on)eindigheid en de  kracht van
literatuur.

3. Laure Van den Broeck: Birdie

Lannoo, 334 blz, EUR16,99 (16+)

Verstilde psychologische literatuur,  over een ongrijpbaar meisje.

4. Roland Colastica: Vuurwerk  in mijn hoofd Leopold, 140 blz, EUR10,95 (10+)

Curaçao komt tot leven in een even bedwelmend als pijnlijk verhaal.

5. Mariken Jongman: Liefde,  liefde, nog eens liefde.

Lemniscaat, 264 blz, EUR14,95 (13+)

Liefdeslevenslessen vol giebel  en gein, taalvondsten en levensechte
grilligheid.

Verrassend:

Kerstin Gier: Smaragdgroen

Blossom Books, 472 blz, EUR17,95 (12+)

Slotdeel van een fantasytrilogie  voor meisjes: slim, spannend en  eigentijds.

LOAD-DATE: 19 November 2012

LANGUAGE: DUTCH; NEDERLANDS

GRAPHIC:  aande kant
 smaragdgroen
 11_jeugd

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              22 of 200 DOCUMENTS



                                NRC Handelsblad

                            13 november 2012 dinsdag

Groepsredigeren;
column

BYLINE: Christiaan Weijts

SECTION: In het nieuws

LENGTH: 503 woorden


'Beste lezers, graag horen wij van jullie of deze brief te begrijpen is." Zo
begon de gemeente Nijmegen gisteren een oproep op Facebook. Het lijkt een grapje
in de categorie 'wil degene die mij niet kan horen zijn hand opsteken?' Maar in
werkelijkheid hebben we te maken met een nieuwe variant op crowd sourcing.

De gemeente postte zes standaardbrieven, zoals een 'dwangsombeschikking', waar
een Facebookgroep commentaar op mag geven. Crowd sourcing gaat ervan uit dat
veel domme mensen samen heel slim zijn. Zie Wikipedia.  Zie Opsporing Verzocht.
Vele handen maken licht werk en vele breinen denken verlicht.

Denken ze.

Hoe sympathiek het Nijmeegse project ook is, het blijft een onderschatting van
wat er voor goed redigeren allemaal nodig is. Goed kunnen lezen betekent niet
automatisch goed kunnen schrijven. Dat ervaar ik zelf wekelijks - toevallig ook
in Nijmegen, waar ik dit najaar gastcolleges aan de Radboud Universiteit geef,
in zowel lezen als schrijven.

Iedereen voelt aan dat er iets mis is met zo'n typisch ambtelijk zinnetje als
'wij kunnen u ook een bestuurlijke maatregel opleggen en op uw kosten de
overtreding ongedaan maken'. Maar hoe je dit begrijpelijk maakt voor - hoe zou
het toch met ze gaan? - Henk en Ingrid, dat is een vak apart, te leren op al die
blitse communicatie- en mediaopleidingen, de kiloknallers van het hoger
onderwijs.

Daar leren ze ongetwijfeld ook dat je 'iets met social media' moet doen. Gewoon
omdat iedereen het doet. Omdat het de toekomst is. Omdat je anders niet bestaat.
Of zou het zijn om geld te besparen? Al die externe 'communicatiestrategen',
zoals de afgestudeerden zich gaan noemen, rekenen waanzinnige uurtarieven.

Een ander bezwaar is dat deze Facebookgroep verre van representatief is. De
collectieve redigeerpen zit achter minstens drie filters: de deelnemers zijn lid
van Facebook, hebben interesse in dit soort experimenten, en hebben tijd over
voor dit soort vrijwilligerswerk. In de praktijk zijn het grotendeels
hoogopgeleide autochtone Nederlanders.

,,Hebben jullie ook lezers in de leesgroep die Nederlands als tweede taal
beheersen?", vraagt Marie-Louise van der Ploeg dan ook terecht. Nee, dat is niet
na te gaan, meldt projectleider Ingrid Ensing, maar ze was op Radio Gelderland,
en daar heeft ze ,,ook specifiek mensen die minder taalvaardig zijn" opgeroepen
mee te doen.

Hoeveel minder taalvaardigen zouden er én op Facebook zitten én naar Radio
Gelderland luisteren? En hoeveel van hen zijn in staat om de zwakke plekken in
hun eigen taalvermogen aan te wijzen?

Crowd sourcing werkt prima als het gaat om kwantiteit leveren - een massa ogen
speurt mee naar relschoppers in Haren, een consumentenpopulatie denkt na over
een nieuwe chipssmaak - maar zodra er professionele kennis en kwaliteit nodig
is, werkt zo'n democratische massa juist remmend. Zelfs Wikipedia timmert het
redactiesysteem daarom steeds verder dicht.

Christiaan Weijts schrijft op deze plek een wisselcolumn  met Margriet Oostveen.

Zelfs Wikipedia timmert redactiesysteem verder dicht

LOAD-DATE: 13 November 2012

LANGUAGE: DUTCH; NEDERLANDS

GRAPHIC: christiaanweijts1

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              23 of 200 DOCUMENTS



                                NRC Handelsblad

                           10 november 2012 zaterdag

'Al schrijvend ontsta ik'

BYLINE: tekst Rinskje Koelewijn beeld Bob van der Vlist

SECTION: Lux

LENGTH: 1773 woorden

SAMENVATTING

Bij een bord bami vertelt schrijver Frans Thomése over zelfkanttoerisme,
zelfonderzoek en zijn nieuwste boek. 'Hard werken is voor de dommen in de
kunst.'

VOLLEDIGE TEKST:

Het zal mij benieuwen welke Frans Thomése ik zal aantreffen bij Kam Kee op de
Zeedijk in Amsterdam. Zijn nieuwste boek Het Bamischandaal speelt zich
grotendeels af in Shanghai, vandaar dat hij zelf voorstelde om bami te gaan eten
bij de Chinees. Maar wie zal er komen: de intellectueel die op zijn 33ste de AKO
Literatuurprijs won met zijn historische bundel Zuidland? Of wordt het de
vuilbekkende schrijver van J. Kessels, The Novel  over de avonturen van het
scheldende en schetenlatende personage J. Kessels?

In de etalage van Kam Kee hangen geroosterde pekingeenden uit te lekken. Binnen
ruikt het naar schoonmaakmiddel. De tegels op de vloer en het plafond zijn
grauwwit, de tl-verlichting flikkert. Geen Hollandse afhaalchinees waar J.
Kessels zijn bami speciaal haalt, maar een Chinees waar Chinezen zelf eten.
Alleen niet om twaalf uur, zegt de man die voor de deur staat. Hij draagt een
vale lange jas, heeft kroezend haar op de flanken van zijn hoofd en een verlegen
oogopslag. Hij zegt: ,,Chinezen lunchen nooit." Hij ook niet trouwens, maar om
nou af te spreken bij de haringkar, dat leek hem niet gepast. Voor de deur
weifelt hij. ,,Wil je niet toch ergens anders?"

In het lege restaurant probeert hij de bamischotel te ontlopen. ,,Ik neem wel
een soepje." En: ,,Chinezen eten altijd alles op van een dier, hè." Kikkers
knippen ze op de markt gewoon doormidden, weet hij. ,,Het achterlijf stoppen in
een plastic zakje om thuis te bakken." Ik kijk snel bij  de visgerechten op de
menukaart. ,,Vissen ontschubben ze het liefst als ze nog leven. Dan geven ze al
spartelend lekker tegendruk."

Mij ontmoedig je niet, P.F. Thomése, mooi niet, jij wilde bami eten, dan zullen
we bami eten ook. Hij neemt de bami Kam Kee. 'Veels te dunne sliertjes', zou J.
Kessels vinden, die ook in Het Bamischandaal weer een hoofdrol heeft. Hij houdt
alleen van dikke afhaalbami. Thomése gnuift: ,,Dit wordt de eerste bamischotel
van mijn tournee. Benieuwd hoeveel collega's van jou nu ook bami met me willen
eten."

Poepchinezen

Hoe kan deze beschaafde, wat verlegen man zoiets schrijven als het Het
Bamischandaal, waarin twee vrienden al ruftend en rukkend op zoek gaan naar de
derde vriend die zijn Chinese liefje achterna gereisd is naar het land der
poepchinezen. Ik vraag het hem.

Het is een misverstand, zegt hij, dat een schrijver zijn persoonlijkheid
uitdrukt in zijn boek. Hij schrijft niet uit ijdelheid of om zichzelf te laten
zien. ,,Zoals Moszkowicz. Die neemt een dure auto, een blonde vriendin en hij
schrijft een boek over zichzelf. Zo'n boek is een dikke, vette leugen." Bij
Thomése werkt het eerder omgekeerd. Al schrijvende ontstaat zijn
persoonlijkheid.

Na zijn debuut Zuidland vonden recensenten hem heel erudiet en intellectueel. Na
Schaduwkind - over de dood van zijn zes weken oude dochtertje Isa - was hij
zielig. En na J. Kessels, the novel een smeerlap. Hij is het alle drie, en ook
weer niet. ,,Ik zit in al mijn boeken verstopt. Ik schep in elk boek een
ontbrekend beeld van mijzelf. Maar de P.F. Thomése van Het Bamischandaal zou
mijn moeder niet herkennen."

Want?  ,,Ik ben verlegen van aard en netjes opgevoed. Lang niet zo voortvarend
in het intergeslachtelijke verkeer als mijn alter ego in het boek, en zeker niet
zo ad rem." Ik vraag of hij het haar wel durft te laten lezen. ,,Ik denk dat ze
dit boek aan zich voorbij laat gaan. Ze is 86. Het zij haar vergeven."

Zijn scabreuze leven speelde zich af tussen zijn 20ste en 35ste. Hij werkte toen
als verslaggever bij Het Brabants Nieuwsblad en leerde daar Jos Kessels kennen,
columnist van die krant. ,,Met hem deelde ik de drank, de vrouwen, het
zelfkanttoerisme." De boeken met J. Kessels als personage zijn gebaseerd op wat
hij zich nog herinnert van die tijd. ,,Nu ben ik getrouwd, vader van twee
opgroeiende jongens (9 en 7) die op zaterdag langs het hockeyveld staat en op
zondag bij de zwemles zit. Je leest niet mijn dagboek. Je leest de fantasie van
de schrijver die ook maar wat zit te verzinnen als de kinderen op school zijn."

Ik vraag of hij soms ook twee soorten lezers heeft. Een voor de intellectuele
boeken en een voor die van J. Kessels. Mensen lezen een boek omdat iedereen
erover praat, zegt hij. ,,Niet omdat het van die of die schrijver is." Maar,
inderdaad, de Kesselsboeken worden iets meer door jonge lezers gelezen. ,,Die
vinden het of hilarisch, of ze vinden het walgelijk dat zo'n ouwe vent als ik
van die vulgaire taal uitslaat. Dat strookt niet met hun opvatting van
literatuur. Literatuur moet verheffen, verrijken." Dat vond hij ook toen hij
jong was, zegt hij. ,,En literatuur schrijven was een sacrale bezigheid, dacht
ik." Inmiddels weet hij dat het gewoon werk is. ,,En als er al genade op me
neerdaalt, dan weet die me ook wel te vinden tussen het stofzuigen en
boterhammen smeren door."

Thomése zegt dat de waarheid niet interessant is voor literatuur. ,,Een
schrijver moet de mogelijkheid opperen dat de wereld die hij beschrijft
werkelijkheid zou kunnen zijn. Hij liegt de waarheid." Vandaar de preoccupatie
met verlangens, angsten, schaamte. ,,De krochten van het bestaan waar mensen
zich liever niet wagen, of hooguit als het licht uit is. In fictie hou je de
mogelijkheid dat het misschien niet waar is wat je leest, en dat maakt dat je
erover durft na te denken." Schrijven is voor hem: uitproberen wat er nu weer
gaat gebeuren. ,,Ik wil zien wat het leven in petto heeft." Juist daarom
probeert hij in elk boek wat anders, liefst iets wat niet kan of mag, of wat
wordt afgeraden. ,,Door te schrijven ben ik iemand geworden over wie ik me ook
verwonder."

Zoals hij het nu formuleert, lijkt schrijven voor hem vooral zelfonderzoek. Hij
knikt bedachtzaam. ,,Het is een naar binnen gerichte bezigheid." Uitgezonderd de
een à twee weken dat een boek uitkomt, zit hij in zijn eentje in zijn werkkamer
thuis in Haarlem. ,,Pas als een boek in de etalage ligt, begint de schreeuw om
aandacht." Voor zijn nieuwste boek maakte hij een filmpje, hij treedt op en eet
desnoods een bord bami leeg. Doet hij daarmee niet precies wat hij in zijn
Albert Verwey-lezing van vorig jaar andere schrijvers verweet? Namelijk de
literatuur commercialiseren? ,,Ik moet boeken verkopen om vrijheid te kunnen
kopen. Anders moet ik de post rond gaan brengen, of voor de klas gaan staan." En
daar komt bij, hij vindt het leuk. ,,Met z'n allen iets lolligs verzinnen om je
boek te promoten, dat voelt alsof je meedoet aan het schooltoneel."

Succesverhalen

Schaduwkind is zijn best verkochte boek. Zijn verdriet heeft hem geld
opgeleverd. ,,Maar ik heb mijn boek verkocht, niet mijn verdriet." Een dood kind
verkoopt eigenlijk niet, zegt hij. ,,Onze samenleving wil succesverhalen horen.
Alleen als je iets maakt van je verdriet, krijg je applaus van een bewonderend
publiek. Omdat ze je zo moedig vinden dat je een potje komt grienen bij Matthijs
van Nieuwkerk."  De dood en de literatuur horen bij elkaar, vindt hij. ,,Bij
allebei is het de verbeelding die rest. Woorden kunnen wat zelfs muziek niet
kan: dat wat weg is, oproepen."

Hij meet het succes van Schaduwkind niet af aan de royalty's, maar  aan de
kwaliteit van de lezersreacties. Lezers waren hem dankbaar. Ze zagen hun eigen
verdriet onder woorden gebracht. Het was zijn meest noodzakelijke boek om te
schrijven. ,,Om te kunnen overleven." Het was ook het boek met het meeste nut.
,,Nut. nut. Schrijf een reisgids, zou je zeggen, die heeft pas nut." Maar voor
hem was het een openbaring. ,,Ik had, als nutteloze klaploper, het gevoel dat ik
mijn burgerplicht had gedaan. De burgemeester had me zomaar een lintje kunnen
geven voor mijn verdiensten voor de vereniging van ouders van een overleden
kind."

Een schrijver is als de leerling die uit het raam zit te staren, zegt hij. ,,Je
camoufleert je gedrag een beetje, omdat je weet dat het niet hoort. En dan is
het een opluchting als je toch een tien met een griffel krijgt van de meester."
Hij gniffelt boven zijn half lege bord bami. ,,Dan kan er wel weer een
Kesselsboekje af."

Voor Het Bamischandaal reisde hij naar Shanghai, waar zijn vriend Frans
Schellekens woont, die hij nog kent uit de Amsterdamse kroeg. ,,Hij was ooit
correspondent in Shanghai, maar hij is, zeg maar, in een financieel benarde
situatie beland. Hij organiseert nu fietstochten door de stad." Terloops laat
hij vallen dat hij voor zijn reis een beurs kreeg van het Fonds voor de
Letteren. ,,In mijn aanvraag heb ik gezet dat ik naar 'De Schel' ging om te
onderzoeken of hij een geschikt personage zou zijn voor een roman. Daar heb ik
dan een binnenpretje om, dat er serieus vergaderd wordt over de literaire
potentie van De Schel."

Kort na de tiendaagse reis werd er contact opgenomen door een medewerker van het
fonds. Hoe het geweest was en of het boek al wilde vlotten. ,,Ze moeten
natuurlijk wel aan de VVD en PVV uitleggen dat het geld van de hardwerkende
Nederlanders goed besteed is." Het boek was al af. Is hij zo'n harde werker? Hij
wijst naar de Chinese kok die net een sigaretje opsteekt. ,,Vroeg naar de markt,
schillen, snijden, koken. Dát is hard werken. Ik breng de kinderen naar school,
werk een paar uurtjes, en dan ga ik de stad eens in om een cd te kopen."

Hard weken is voor de dommen in de kunst, zegt hij. ,,Kan mij het schelen of
Shakespeare hard gewerkt heeft." De kwaliteit van de ideeën, dáár gaat het om.
,,Originaliteit is een mislukte imitatie", zegt hij. Ik vraag of hij dat een
keer wil herhalen. Hij smoort een inwendige grinnik. ,,Voor mij is deze zin ook
nieuw." Prima uitspraak toch?, vraagt hij. ,,Kan zo in een Chinees
gelukskoekje."

Buiten op de stoep pak ik toch nog even zijn boek erbij en blader naar pagina
127, waar P.F Thomése zich beklaagt over het gedrag van de personages en
schrijft: ,,Zo zijn we niet getrouwd. Dit is literatuur, dit gáát ergens over.
De vraag is alleen waarover?" Ik vraag of hij me hier en nu een antwoord kan
geven op die vraag. Hij kijkt naar de punten van zijn schoenen en zegt dan dat
hij dat helaas niet zo gauw paraat heeft.

CV

Geboren Doetinchem, 23 januari 1958

Burgerlijke staat gehuwd

Opleiding gymnasium A

Woont in Haarlem

Eerste baan leerling-verslaggever

Sport voetballen met mijn zoontjes

Auto Renault

Favoriete boek De Toverberg van Thomas Mann

Favoriete muziek op dit moment Thelonious Monk

Favoriete film Amarcord van Federico Fellini

Onmisbaar Makira (mijn vrouw)

Lievelingseten haring

Favoriete lichaamsdeel kont

De rekening

Kam Kee

Zeedijk 103-103A, Amsterdam

1 nasi Kam Kee 11,50

1 bami Kam Kee 11,50

2 thee 3,00

totaal 26,00 euro

LOAD-DATE: 12 November 2012

LANGUAGE: DUTCH; NEDERLANDS

GRAPHIC: Frans Thomése: 'Als nutteloze klaploper heb ik toch mijn burgerplicht
gedaan.' Deze maand verscheen zijn roman Het Bamischandaal.

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              24 of 200 DOCUMENTS



                                NRC Handelsblad

                            7 november 2012 woensdag

De Telegraaf kiest verrassende vijand;
Grootste krant van Nederland heeft een lange traditie van 'kabinetje pesten'

BYLINE: Carola Houtekamer

SECTION: Media

LENGTH: 676 woorden

SAMENVATTING

De Telegraaf voert een harde campagne tegen Rutte II en de VVD. De krant voelt
zich gebruikt, maar de strijd past ook in een lange traditie.

VOLLEDIGE TEKST:

Grote letters gebruikt De Telegraaf om duidelijk te  maken hoe slecht de VVD
bezig is. Wie nu nog denkt dat de formatie lekker vlot ging en het resultaat
best aardig is, heeft de grootste krant van Nederland afgelopen week laten
liggen. 'Marx Rutte', 'VVD in brand', 'kiezersbedrog',  en gisteren:
'nivelleringskabinet'.   Alles in groot kapitaal, het liefst met strepen
eronder.

De Telegraaf, doorgaans vriendelijk voor de VVD, heeft zich opeens tegen de
partij  gekeerd. Waren  de krant en de partij het voor de verkiezingen nog  eens
over asfalt, roken, huizenbezit en draaideurcriminelen,  en bonden ze samen de
strijd aan met de SP en PvdA, nu is het oorlog.  Elke dag, al elf dagen lang.

Inmiddels is sprake van een regelrechte  campagne tegen het regeerakkoord van
Rutte II. Waar is de krant mee bezig? Hoofdredacteur Sjuul Paradijs laat er niks
over los. ,,Wij zijn de krant van morgen aan het maken, net als u. Dat ga ik nu
weer doen, heel  veel succes." Chef politieke redactie Paul Jansen wil  er ook
niks over  kwijt. ,,Dit is aan de hoofdredactie en aan de eindredactie."

Spindoctor en Telegraaf-blogger  Kay van der Linde  wil wel wat zeggen. Hij kent
de VVD én De Telegraaf. ,,Dit is de krant ten voeten uit. De Telegraaf is
uitstekend in staat de pols van de samenleving te voelen en te verwoorden. De
VVD pakt de hardwerkende Nederlander, dus besluit de krant keihard campagne te
voeren." Maar het is nogal een draai: vóór de VVD, tégen de VVD. Het vorige
kabinet paste beter bij De Telegraaf, zegt Van der Linde. ,,Dit kabinet en de
krant is water en vuur."

De dynamiek op de krant is als volgt, redeneert Van der Linde. ,,Journalisten
schrijven een pittig verhaal en kijken dan wat de reactie  is. De Telegraaf
krijgt altijd veel lezersbrieven, ze weten goed wat de stemming in de
maatschappij is. En als het onderwerp leeft,   zetten ze er zwaar op in. Waar
rook is, is vuur." De andere media volgen nu, ziet Van der Linde.

De ongenuanceerde aanpak van de krant past  in een lange traditie van
campagnevoeren, zegt Mariëtte Wolf. Ze schreef drie jaar geleden een
proefschrift over de krant. ,,In de jaren zestig en zeventig werd nog veel
harder campagne gevoerd, bijvoorbeeld tegen het kabinet-Den Uyl. Kabinetje
pesten, heette dat."

Maar de harde aanpak van deze week hoort ook in een recente traditie. Wolf geeft
drie redenen. Er is nu meer polarisatie en geschreeuw, de campagne past dus in
dit politieke en maatschappelijke klimaat. De aanpak heeft te maken met de
samenstelling van de hoofdredactie. ,,In 2006 ging de gematigde Kees Lunshof weg
uit de hoofdredactie. Hij gold als het politieke geweten van de krant en volgde
een regeringsgetrouwe koers."  En de economische positie van de krant staat
onder druk.  ,,Dan moet je harder schreeuwen."

Dat zegt ook sportjournalist Yoeri van Busken, die jaren voor De Telegraaf
werkte. ,,Wie het hardste roept, krijgt de meeste aandacht." Hij wijt deze koers
ook aan deze hoofdredactie. ,,Zoals ze nu bezig zijn, zo erg is het nog nooit
geweest. Deze lichting zet het iets te zwaar aan."  Hij vertrok omdat hij het
oneens was met ,,het sausje" dat de eindredactie soms over zijn sportartikelen
goot. ,,Soms lieten ze hun persoonlijke frustratie en emoties de boventoon
voeren."

Wat ook telt, is dat de krant zich gebruikt voelt, zegt Van der Linde. ,,Dit
kabinet is kampioen verkiezingsbeloftes breken."  Vrijdag voor de verkiezingen
tekende men nog uit de mond van  Rutte op dat het beschermen van de
hypotheekaftrek ,,topprioriteit" is voor de VVD. De voorpagina opende  met
'Rutte geeft hypotheekgarantie'. Nog voor ze de formatie ingingen, besloot de
partij al  een beperking van de aftrek te accepteren als dat nodig zou zijn om
met de PvdA te regeren. Van der Linde: ,,Het punt was al verkocht. Daar is De
Telegraaf gepikeerd over."

'Zoals ze nu bezig zijn, zo erg is het nog nooit geweest'Yoeri van Busken,
sportjournalist

LOAD-DATE: 7 November 2012

LANGUAGE: DUTCH; NEDERLANDS

GRAPHIC:  Voorpagina De Telegraaf van gisteren, en (daarboven) fragmenten uit
voorpagina's van afgelopen week

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              25 of 200 DOCUMENTS



                                NRC Handelsblad

                            6 november 2012 dinsdag

'Obama had  ruim voor moeten staan';
Interview  Stanley Greenberg, veteraan van Democratische campagnes

BYLINE: Guus Valk

SECTION: In het nieuws; Blz. 6

LENGTH: 882 woorden

SAMENVATTING

Obama voerde een defensieve campagne, zegt strateeg Stanley Greenberg. ,,Hij
komt niet op voor de gewone man."

VOLLEDIGE TEKST:

Stan Greenberg vindt dat  de campagne  nu wel lang genoeg heeft geduurd.  De
strijd tussen Obama en Romney kon de veteraan  van Democratische campagnes
weinig bekoren. ,,Het ging bijna niet over ideeën. Obama en Romney hebben geen
toekomstbeeld geschetst. Het is niet vreemd dat ze geen van beiden  erg
aansloegen."

Campagnevoeren zit  Greenberg in het bloed. Hij werkte tussen 1992 en 2004 in
alle Democratische presidentscampagnes. In 1992,  toen de grillig optredende
Bill Clinton plotseling president werd, vestigde Greenbergs zijn reputatie. Met
zijn vriend James Carville leidde hij de 'war room'. Zij vonden de toverspreuk
waarmee Clinton de verkiezingen won van president  Bush sr: 'It's the economy,
stupid!'

Zo begon Obama ook. Greenberg, snel pratend: ,,Obama bood vier jaar geleden, net
als Clinton, een nieuw perspectief. Hij ging namens de middenklasse de strijd
met Wall Street aan, met grote bedrijven en de rijkste Amerikanen. En hij had
een duidelijk mandaat: kiezers wilden een einde aan de economische crisis."

Greenberg schreef onlangs met Carville een alarmerend boek over de staat van
zijn partij: It's the middle class, stupid! (Het gaat om de middenklasse,
sukkel!) Onder Obama zijn de Democraten afstandelijk en elitair geworden,
schrijven ze. De problemen van de zwoegende middenklasse worden niet meer
begrepen.

U wilt meer populisme bij de Democraten. Wat bedoelt u?

,,We moeten ons beter realiseren hoe groot de alledaagse problemen van kiezers
zijn. Als ik Obama's tekstschrijver was, zou ik veel meer empathie hebben met de
kiezer die  het moeilijk heeft. Veel mensen kunnen  hun huis niet betalen,
hebben geen baan. De beloofde verandering gaat traag, daar moeten we eerlijk
over zijn. Cijfers over groei zeggen niet veel, als het leven voor mensen
persoonlijk een drama is."

Hoe vond u Obama's campagne?

,,Defensief, achteromkijkend. Hij gelooft oprecht dat hij het goed gedaan heeft.
Hij zegt steeds: ik heb het land gered van een financiële crisis, het land is op
de goede weg. Dat is op zichzelf waar. De banken zijn gezonder, de huizenmarkt
is beter. Hij wil gekozen worden met deze boodschap: laten we doorgaan met wat
we bereikt hebben. Dat is onvoldoende."

Zal de kiezer hem straffen?

,,Kijk naar de peilingen, al onderschatten die Obama consequent. Obama had
natuurlijk met grote cijfers moeten leiden. Hij is de aanvoerder van de partij
die van oudsher opkomt voor de gewone man. Dat laat hij na."

In december hield Obama een speech in Osawatomie, in Kansas, over de
verdwijnende middenklasse. Hij pleitte voor een Nieuw Nationalisme, in de geest
van Teddy Roosevelt. Obama zei: 'Dit is een bepalend moment voor de
middenklasse. De vraag ligt voor ons of we nog steeds een land blijven waar
mensen een baan hebben waarmee ze een gezin kunnen onderhouden, een huis
bezitten en een pensioen hebben.'

Greenberg: ,,Ik mailde David Axelrod,  Obama's rechterhand, meteen: 'Wow, dat
was  de juiste toon.' Obama beriep zich niet op prestaties, maar deelde de
zorgen van de middenklasse. Daarna heb ik dat veel te weinig teruggezien. Hij
heeft zijn strategie veranderd, en niet ten goede."

Waarom deed hij dat?

,,Ik denk dat Obama gewoon is zoals de meeste mannelijke leiders. Ze doen graag
'macho' over wat ze allemaal gepresteerd hebben."

Bill Clinton was heel actief deze campagne.  Wat doet hij anders?

,,Ik heb Clinton jaren van dichtbij meegemaakt op campagne. Hij was energieker
en empathischer. Ook nu zie je dat Clinton het talent heeft kiezers aan te
spreken op hun individuele zorgen. Hij krijgt energie van mensen, campagnevoeren
is voor hem geen werk, hij geniet ervan. Als Clinton met iemand had gepraat
vertelde hij me precies na wat die kiezer gezegd had."

En Obama?

,,Ik ken hem niet zo goed als Clinton. Hem observerend, zeg ik: hij is
afstandelijker. Dat verander je in een campagne niet even. Wat me  verraste toen
hij gekozen werd is dat hij onvoorbereid leek op de klus die hem wachtte."

Toch geeft Greenberg Romney weinig kans. Volgens een peiling van zijn eigen
organisatie ligt Obama landelijk met 49 procent van de stemmen ver voor op
Romney, die 45 procent haalt. In andere peilingen gaan zij landelijk gelijk op.
Greenberg wijst erop dat andere bureaus alleen kiezers met een vaste telefoon
peilen. Juist kiezers met alleen een mobiel toestel, jongeren en latino's,
stemmen vaak Democratisch.

Dus Obama doet het tóch goed?

,,Het is de zwakte van Romney. Hij was erg negatief over Amerika. Amerikanen
willen dat hun leiders een positief toekomstbeeld geven. Met een werkloosheid
rond de 8 procent moet iedere uitdager  een president weg kunnen krijgen. Maar
de kiezers vertrouwen hem onvoldoende."

Volgens peilingen verliest Obama vooral blanke mannen. Lopen die naar Romney
over?

,,Deels. Maar die groep is niet definitief verloren.  Ze kunnen terugkeren. Hun
verlies wordt goedgemaakt door massale steun van vrouwen, zwarten en latino's.
Deze verkiezingen zijn meer dan ooit een scheidslijn tussen bevolkingsgroepen."

Mandela als klant

Stanley Greenberg (67)  werkte behalve voor Democraten ook voor Mandela, Blair
en Schröder. Zijn bedrijf Greenberg Quinlan Rosner heeft ook klanten  als
Microsoft, BP en Boeing.

LOAD-DATE: 6 November 2012

LANGUAGE: DUTCH; NEDERLANDS

GRAPHIC: Kiezers in Silver Spring, vlak bij Washington, konden vrijdag hun stem
al uitbrengen.
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              26 of 200 DOCUMENTS



                                NRC Handelsblad

                            5 november 2012 maandag

Het Witte Huis  is niet genoeg,  ook niet in Ohio

BYLINE: Guus Valk, Toledo

SECTION: De Wereld

LENGTH: 948 woorden

SAMENVATTING

Voor Romney en Obama zijn de Congresverkie- zingen, die er morgen óók zijn,
cruciaal. Wie ook president wordt, hij is vleugellam zonder steun in het Huis
van Afgevaardigden en de Senaat. Verslag uit Ohio, waar de Republikeinen in alle
drie verkiezingen de winst nodig hebben.

VOLLEDIGE TEKST:

De  campagnebordjes met de namen 'Romney/Ryan' of 'Obama/Biden' hebben zware
concurrentie in de aangeharkte tuintjes van de stad Toledo, in  Ohio. Minstens
zo vaak zie je de namen 'Mandel' en 'Brown'. Dit zijn de Republikein Josh Mandel
en de Democraat Sherrod Brown, de kandidaten voor een Senaatszetel in
Washington. Hun campagnespotjes zijn al 64.000 keer op televisie vertoond in
Ohio.

Amerikanen kiezen morgen niet alleen een president. Ook eenderde van de honderd
zetels in de Senaat komt vrij, en alle 435 zetels in het Huis van
Afgevaardigden. Ten onrechte krijgen de Congresverkiezingen vooral regionaal
aandacht, zegt Dan Birdsong, politicoloog aan de Universiteit van Dayton, Ohio.
Het Congres - Senaat en Huis van Afgevaardigden samen - bepaalt mede het succes
van een president. ,,Als hij kan werken met een Congres dat hem gunstig gezind
is, is hij in staat wetten door te voeren. Een vijandig Congres kan de president
vleugellam maken."

Sinds 2010 hebben de Republikeinen een meerderheid in het Huis van
Afgevaardigden en de Democraten een (kleine) meerderheid in de Senaat. Obama
heeft de gevolgen gemerkt. Zijn wetgeving verzandde, en hij beschuldigde het
Congres van sabotage. Vorig jaar zomer weigerden de Republikeinen een afspraak
met Obama te maken over een verhoging van het schuldenplafond. Washington
dreigde onbestuurbaar te worden. Ook schoot het Congres een ambitieus banenplan
van Obama af, dat 450 miljard dollar zou hebben gekost.

Zijn belangrijkste maatregelen nam Obama bijna allemaal in de eerste helft van
zijn presidentschap: een nieuw zorgstelsel, stimuleringsmaatregelen voor de
zwakke economie, ter waarde van bijna 800 miljard dollar, gelijke salariëring
van mannen en vrouwen. ,,Die wetten waren niet mogelijk geweest als het Congres
had dwarsgelegen", zegt Birdsong. ,,Obama overkwam wat Bill Clinton in 1994
meemaakte." Ook toen wonnen de Republikeinen fors bij tussentijdse
Congresverkiezingen. Hierna kon hun voorman Newt Gingrich Clintons plannen
saboteren. Lukt het de Republikeinen de meerderheid in het Congres te behalen,
dan zullen ze proberen het nieuwe zorgstelsel terug te draaien. Als Mitt Romney
president wordt, kan dat lukken. Obama kan na zijn herverkiezing hun beslissing
met een veto verwerpen. Hoe dan ook, jaren van verlamming dreigen.

Op dit moment, zegt Birdsong, lijkt Obama de Senaat te kunnen behouden. In het
Huis van Afgevaardigden zullen de Democraten fors winnen, al komt de
Republikeinse meerderheid niet in gevaar. Deze tendens is volgens Birdsong te
verklaren door de interne dynamiek bij de Republikeinen, die met opmerkelijk
zwakke kandidaten aantreden.

De strijd tussen Romney en Obama gaat in Ohio gelijk op. Maar de
Senaatsverkiezingen lijken beslist - in het voordeel van de Democraten, die de
zetel hard nodig hebben voor hun meerderheid in de Senaat. De ervaren Democraat
Sherrod Brown wordt in Ohio uitgedaagd door de 35-jarige, onervaren politicus
Josh Mandel. In de meeste peilingen ligt Mandel ver achter. Mandel, een
Irak-veteraan, is een puriteins-Republikeinse versie van Mitt Romney. Hij valt
Brown hard aan op het uitkopen van de noodlijdende auto-industrie in Michigan,
waar Brown zich hard voor had gemaakt. Overheidsgeld mag daar niet aan besteed
worden, zegt Mandel. Televisiedebatten tussen beiden ontaarden regelmatig in
scheldpartijen. Vorige week zei Brown over Mandel: ,,Hij komt niet opdagen op
zijn werk. Hij huurt politieke handlangers in voor het vuile werk. Hij komt niet
op voor de gewone man." Mandel over Brown: ,,De senator is een leugenaar."

De wat onvolwassen ogende Mandel staat voor een groter probleem van de
Republikeinen, zegt politicoloog Birdsong, die onderzoek deed naar
Congresverkiezingen. Een meerderheid in het Congres ligt binnen handbereik. Maar
het partijkader kiest bij  voorverkiezingen meestal de radicaalste kandidaat.
,,Zulke figuren hebben geen kans om zwevende kiezers te bereiken. Dat gaat nu in
Ohio mis. De meeste kiezers zweven, of zijn gematigde Republikeinen."

De Tea Party, de activistische beweging die strijdt tegen belastingen en
abortus, is de best georganiseerde vleugel binnen de Republikeinse partij. In
veel staten zijn ervaren, gematigde Republikeinen in voorverkiezingen weggevaagd
door radicale jongeren. Dat gebeurde bijvoorbeeld ook in Indiana, waar de langst
zittende senator, Dick Lugar, verloor van Richard Mourdock. Lugar stond erom
bekend deals te sluiten met de Democraten. Mourdock zei een paar weken geleden
dat zwangerschap na een verkrachting Gods wil is. Birdsong: ,,Zo missen de
Republikeinen de kans een meerderheid in beide afdelingen van het Congres te
behalen."

De belangen zijn zo groot, dat ook de Congreskandidaten vele miljoenen ophalen
via zogeheten super-PAC's. In Ohio is al 41 miljoen dollar uitgegeven aan
advertenties en campagneteams, met name door conservatieve organisaties die Josh
Mandel steunen. Het overgrote deel komt van de conservatieve organisatie
Crossroads GPS, van de Republikeinse strateeg Karl Rove. Alleen in
Massachusetts,  waar de Republikein Scott Brown het opneemt tegen de populaire,
progressieve Elizabeth Warren,  is meer geld uitgegeven: zo'n 68 miljoen dollar.
Dat toont, zegt Dan Birdsong, ,,dat de Republikeinen de Senaatszetel in Ohio als
een hoofdprijs beschouwen. Ze trekken zich weinig aan van de beroerde
peilingen."

Een radicale Republikein bereikt nu eenmaal geen zwevende kiezers

LOAD-DATE: 5 November 2012

LANGUAGE: DUTCH; NEDERLANDS

GRAPHIC: Voedseluitdeling voor armen in een buurthuis, het Marc Community Center
in Cleveland, Ohio.
Foto Magnum

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              27 of 200 DOCUMENTS



                                NRC Handelsblad

                            3 november 2012 zaterdag

Who cares? Hoezo solidariteit?;
Opklaringen

BYLINE: Marc Chavannes

SECTION: Opinie & Debat

LENGTH: 912 woorden


Dinsdag is het zover. Van beide zijden wordt in Amerikaanse media verzekerd dat
het een gelopen race is voor de eigen kandidaat. Terwijl Obama en Romney nog
duizend handen schudden in de swing states, pakken de laatste banencijfers goed
uit voor de president. Een saaie campagne, spannend tot de laatste dag.

Legioenen juridisch geschoolde vrijwilligers reizen af om tegenstanders bij de
stembus te beloeren. Beschuldigingen vliegen heen en weer: stemcomputers waar
mee is geknoeid, (Republikeinse) autoriteiten die arme (Democratische) stemmers
van het stembureau weghouden. Geen Amerikaan kan zijn ontgaan dat er
verkiezingen zijn voor president, leden van het Congres en een waslijst van
lokale functies.

Zo onzinnig als vergelijkingen tussen de Verenigde Staten en Nederland ook zijn,
er is niets tegen om te kijken naar de kwaliteit van de democratie hier en daar.
In Amerika zijn ontelbare mensen druk met bellen, cakes bakken en op deuren
bonzen. Daden en dollars. Hier zapt men langs de campagnes. Dit land loopt drie
weken storm op tv. En dan de mistbank.

Maandag was het zover. Zes weken na de verkiezingen hadden de twee winnaars
nieuws voor de kiezer. Het Kamerdebat, dat zou gaan over de eerste formatie
zonder staatshoofd, werd een voorschot op de bespreking van de
regeringsverklaring volgende week. De heisa over de zorgpremie, die meer naar
draagkracht geheven zal worden, duldde geen uitstel.

De  middenpartijen plus de PVV kwamen op voor allerlei middengroepen. De SP vond
als enige dat de gekozen nivellering (wie meer verdient betaalt een hogere
premie) niet ver genoeg ging. Binnen de VVD brak de hel los. De fractie kreeg
duizenden boze mails en een paar vermanende oudgedienden over zich heen.

De PvdA, die vandaag goedkeuring van de partij vraagt voor de Paars3-coalitie,
smaakte het beperkte genoegen als winnaar van de onderhandelingen te paraderen.
Iedereen kan winkelen in het regeerakkoord van 82 bladzijden om zijn gelijk te
halen. Een nieuwe deuk in de omroepbegroting en die van
ontwikkelingssamenwerking, verlaging van de toptarieven in de inkomstenbelasting
zijn VVD-winstpunten.

De opwinding over de inkomensafhankelijke zorgpremie liet zien  dat nog steeds
geldt: waar geen  goed-georganiseerde lobby is, kan men zonder politiek gevaar
bezuinigen. De internationale hulporganisaties hebben de bezuinigingen onder
Rutte I ook met lede ogen moeten aanzien. De steun voor de steun is weggevallen.
De formidabele aanslagen op de AWBZ zijn deze week ook in stilte geïncasseerd.

Wie klaagt met enige weerklank over de bekorting van de WW? Iemand bezorgd over
jeugdwerkloosheid? De zorgzame samenleving is een beetje uit.

Het mobiliserend vermogen van de zorgpremies is oneindig veel groter. De
Telegraaf, die de VVD eerst in het zadel hielp, riep de verontwaardigden begin
deze week op om zich op te winden. Nivellering als woord is van oudsher vloeken
in de VVD-kerk, maar het lijkt of oudere, enigszins welgestelde VVD'ers nu wel
inzien dat zij meer voor zorg moeten gaan betalen.

De mobilisatie wordt nu gezocht en gevonden bij twee keer modaal (66.000 euro)
en hoger. Volgens sommige berekeningen moeten die mensen veel meer inleveren dan
de 0,6 procent die het aanstaande kabinet op voorspraak van het Centraal
Planbureau  voorspelt. 'De VVD heeft hardwerkende mensen in het pak genaaid', is
het type reactie dat de verontwaardiging tekent.

Daarbij wordt er stilzwijgend van uit gegaan dat mensen die minder verdienen
niet hardwerkend zijn. De (sub-)modalen worden door Rutte II ontzien. De klagers
hebben lak aan hardwerkende schoonmakers, administratieve medewerkers,
beginnende politiemensen en verpleegkundigen. Net als Romney met zijn opmerking
dat 47 procent van de Amerikanen Obama stemt omdat zij afhankelijk zijn van
staatsuitkeringen. Nietsnutten.

Hier worden de grenzen van de solidariteit nakend zichtbaar. 'Onze man' de
VVD-leider wordt in één dag 'Marx Rutte'. Dat hij uitlegt dat de hele optelsom
van maatregelen leidt tot minder drastische inkomenseffecten geloven de bozen
geen minuut. Schijt aan de onderklasse. De VVD heeft met succes gevist in de
wateren van de Tegenpartij en oogst nu vertrouwen per dag en per maatregel,
voorzover  die de enige echt hardwerkende Nederlander bevalt.

Geen verrassing voor wie de Amerikaanse discussie rond 'Obamacare' een beetje
heeft gevolgd. Na zijn aantreden vier jaar geleden heeft de president  veel
politiek kapitaal geïnvesteerd om met brede steun in het Congres wetgeving te
laten aannemen die een einde maakte aan het schandaal van 45 miljoen zonder
zorgverzekering, aan de onverzekerbaarheid van mensen zonder baan of met een
bestaande aandoening.

Met eindeloos geduld en veel concessies kreeg Obama een verwaterde wet door het
Congres. Sindsdien heeft een rabiate meerderheid, gefinancierd door geld van
anti-overheidsmiljardairs en verzekeraars, alles gedaan  om de wet te saboteren.
Het Supreme Court heeft de wet niet durven afkeuren. Het verzet is vooral
ideologisch: solidariteit is voor sukkels. Who cares? Wie werkt wordt niet ziek.

De Amerikaanse democratie is de afgelopen jaren vrijwel tot stilstand gekomen in
deze strijd om solidariteit uit het wetboek te halen. In Nederland wordt
ongetwijfeld een oplossing gevonden, met iets minder scherpe kantjes. De VS kan
nog niet dromen van zoveel inschikkelijkheid en praktisch besef. Maar Nederland
beweegt de Amerikaanse kant op, niet andersom.

U kunt de auteur e-mailen via opklaringen@nrc.nl

De zorgzame samenleving is een beetje uit

LOAD-DATE: 2 November 2012

LANGUAGE: DUTCH; NEDERLANDS

GRAPHIC: NHTESTmarcVRIJSTAANDZWARTWIT
Illustratie Ruben L. Oppenheimer

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              28 of 200 DOCUMENTS



                                NRC Handelsblad

                            3 november 2012 zaterdag

Chinese dromen

BYLINE: Oscar Garschagen

SECTION: Z & Z

LENGTH: 2418 woorden

SAMENVATTING

Het Chinese partijcongres luidt een nieuw tijdperk in, al weet niemand wat volgt
op het Gouden Decennium. De stilzwijgende afspraak was: welvaart voor het volk
in ruil voor macht voor de partij. Maar onvervulde dromen creëren boze mensen.

VOLLEDIGE TEKST:

,,Door de Communistische Partij  is mijn leven ingrijpend veranderd, we leven in
de hemel op aarde. We zijn arm, maar er is een overvloed aan eten en werk.  Mijn
droom is dat mijn kinderen rijk worden zodat zij, als wij ziek en oud worden, de
dokter kunnen betalen."  (Boer, 56, Suzhou)

,,Ik heb een man, een kind en weer een baan bij een particuliere onderneming
gekregen nadat ik was ontslagen door een staatsbedrijf. Ik verdien goed. Ik maak
mij het meeste zorgen over de milieuvervuiling en  de veiligheid van ons eten,
dus over onze  gezondheid. Dokters en ziekenhuizen zijn  onbetaalbaar. Rijk
worden is  mijn droom." (Boekhoudster, 32,  Chongqing)

,,Mijn akker is door de stad opgegeten.  Ik mis de frisse lucht en ik mis mijn
land. Ik  heb een keer overwogen zelfmoord te plegen maar ik heb weer werk, net
als mijn vrouw en dochter. Onze droom is een huis  kopen, maar  vanwege de
stijgende prijzen ben ik niet optimistisch. Waar ik mij heel  kwaad over maak is
de corruptie van de  leiders." (Winkelier, 41, Huaxi)

Het is een groot misverstand dat  Chinezen ondoorgrondelijk zijn en  zich
tegenover een buitenlander verbergen achter een brede lach. Wie in de aanloop
naar het achttiende Nationale Partijcongres, dat donderdag in Peking bijeenkomt,
de temperatuur  van China meet, krijgt vrij gemakkelijk toegang tot de
particuliere zorgen, problemen en dromen van de ,,oude honderd namen", het
gewone volk.

Chinezen zijn, in de beslotenheid  van een appartement op 35 hoog, een  kantoor,
de woonkamer achter een  winkel of het halfduister van een  massagesalon of
karaokebar, gepassioneerde praters. Vergeleken met tien jaar geleden,  toen zich
voor het laatst een omvangrijke machtswisseling voordeed, is China niet alleen
veel rijker maar ondanks de censuur ook veel opener  geworden.

Als in de loop van volgende week  op het meerdaagse partijcongres een  nieuwe
generatie leiders, onder wie  kandidaat-partijleider en president  Xi Jinping,
op het schild wordt getild,  weet iedereen in China dat het aflopende 'Gouden
Decennium' (2002- 2012) gevolgd zal worden door een  periode van noodzakelijke
veranderingen.

Conclusies trekken  op basis van individuele gesprekken  is hachelijk, maar als
daar onderzoeksrapporten, een oneindige  stroom boeken  en vooral de discussies
op het springlevende Weibo -  het Chinese Twitter - aan  toegevoegd worden, dan
is er maar één conclusie mogelijk: de nieuwe movers and shakers van de ruim
90-jarige  Communistische Partijmoeten de koers veranderen. Want in China gist
het,  het sist en  stoomt als in een kokende hotpot vol Sichuan-pepers. In welk
tempo en welke richting is nog onduidelijk.

,,Ondanks alle successen van de afgelopen tien jaar neemt het onbehagen, de
onvrede  toe. Soms heb ik het  gevoel dat we aan de vooravond van  een nieuwe
revolutie staan", bevestigt professor Lu Hanlong van het Instituut voor
Sociologie in Shanghai.  Iedereen klaagt, behalve de puissant  rijken, die
hooguit mopperen over  het gebrek aan bewaakte parkeerplaatsen voor hun
Lamborghini's  voor de disco's in Shanghai.

De middenklasse maakt zich grote  zorgen over de huizenprijzen, de
voedselveiligheid, het milieu en de  overvolle ziekenhuizen. De boeren  over de
vaak gewelddadige landonteigeningen, de armen over de ongelijkheid en het gebrek
aan sociale  voorzieningen. En iedereen klaagt  over corruptie, een
wijdverbreid  en cultureel verankerd fenomeen.

,,Tot twintig jaar geleden  waren  we in de communistische Volksrepubliek China
allemaal gelijk, we waren allemaal arm. China was een totaal egalitaire
samenleving. Nu zijn we met z'n allen wel rijker geworden, maar tegelijkertijd
ook ongelijker. Die ongelijkheid in China is een  nieuw verschijnsel met
vergaande  consequenties voor de partij en de samenleving", denkt Lu, die veel
publiceert over de opkomende middenklasse in China.

Chinese partijcongressen, die een  keer in de vijf jaar worden gehouden  en
leiderswisselingen die een keer in  de tien jaar plaatsvinden, worden
zorgvuldig voorbereid. Partijcongressen plegen voor China en de wereld
verstrekkende beslissingen  te  nemen en hebben daarom ook een verhaal nodig en
een thema, zoals het Nederlandse 'bruggen slaan'. In China  gaat het erom hoe
het Gouden Decennium wordt voortgezet nu de groei afzwakt en de
'Noord-Atlantische wereld' voor een hoop problemen zorgt.

Deze formuleringen zijn bedacht door het  Chinese propaganda-apparaat dat  wordt
bijgestaan door grote Londense en New Yorkse reclamefirma's  (Saatchi & Saatchi
en Ogilvy). De gelikte campagne in de media met het vertrekkende leidersduo
president Hu Jintao en premier Wen Jiabao in het middelpunt heeft een harde kern
van  waarheid.

Onder Hu's technocratische bewind verviervoudigde de omvang  van de Chinese
economie, verdrievoudigden de lonen en salarissen en  werden honderden miljoenen
plattelanders en stedelingen uit  de armoede getrokken.

Het jaarinkomen per hoofd van de  bevolking steeg van omgerekend 1.400 naar
4.600 euro.  Schrijnende Indiase toestanden, zoals veel daklozen en een
straatarme onderlaag,  doen zich in China door de invoering  van zorg- en
pensioensystemen en  een aanhoudende vraag naar arbeid  niet meer voor, of het
moet in sommige  uithoeken zijn.

Bekijk op de websites van de Wereldbank of de Aziatische Ontwikkelingsbank de
grafieken over de verkopen van auto's, mobiele telefoons,  huizen, villa's,
internetgebruikers en  buitenlandse investeringen en je  ziet alleen maar snel
stijgende lijntjes.

De Chinese staatskapitalisten  bouwden onder de dekmantel van het  marxisme de
tweede economie van de wereld met een fantastisch netwerk aan trein- en
luchtverbindingen. In termen van buitenlandse deviezen is China het rijkste
land ter wereld geworden. Geen internationaal bedrijf, geen exporterende natie
kan meer om het 'Land  van het Midden'  met een  snel groeiende middenklasse
heen.

En toch lijken de Chinezen minder  tevreden dan  tien, vijftien jaar  geleden.
Er wordt op internet  met 750 miljoen gebruikers en meer  dan 500 miljoen
twitteraars enorm  geklaagd; het ongenoegen spuit van  de beeldschermen af.

Er wordt steeds vaker en massaler  gedemonstreerd tegen landonteigeningen,
uitbreiding van chemische  complexen (vorig weekend nog in havenstad Ningbo) en
tegen willekeurige  arrestaties door de gewapende paramilitaire politie.

,,Ik ben ontslagen door een staalbedrijf,  een staatsbedrijf. We hebben nog
geprotesteerd maar dat had geen zin. Ik ben 36 jaar  en ik heb geen pensioen. Ik
wil een noedelstalletje beginnen maar ik heb geen spaargeld en  krijg ook
nergens een lening. Nu werk ik in een nette massagesalon. Dat verdient  minder
dan de seksindustrie, maar is  wel gezonder." (Masseuse, 36, Zhengzhou)

,,Vroeger kon ik in het grote meer hier in  de buurt zwemmen, je loopt nu een
acute vergiftiging op. Het Oosten kleurt niet rood, maar zwart van de
luchtvervuiling. Mijn grootste zorg is dat mijn gezondheid  door de
milieuvervuiling wordt aangetast, ik heb een doktersverzekering, maar  toch."
(Zakenman, 60, Suzhou)

,,Mijn land is geconfisqueerd, ik heb bijna geen vergoeding gekregen. We hebben
nog geprotesteerd en een advocaat ingeschakeld, de zaak loopt nog. We zijn ook
ons huis kwijtgeraakt en huren nu een kamer in de stad. Maar je kan in Shanghai
niet rondkomen van een arbeidersloon. Ik  zie hier dat de rijken alleen maar
rijker  worden en de armen armer." (Vuilnisophaler, 39, Shanghai)

Deze veelgehoorde verzuchtingen  zijn ook terug te vinden in de Chinese media en
in het recente opinieonderzoek in China van  Pew Research uit New York. Van de
ondervraagde Chinezen zegt 70 procent dat hun leven in de afgelopen tien jaar is
verbeterd dankzij de invoering van de vrije markt. Weinig Chinezen willen de
markthervormingen terugdraaien, maar ze maken zich wel zorgen over de  groeiende
kloof tussen arm en  rijk en vooral over de corruptie, waar iedereen ervaring
mee  heeft.

,,Ik moest onlangs om een vergunning  te krijgen om een van mijn fabrieken uit
te breiden, vier hoofden van overheidsinstanties betalen en zij verwachten dat
ik bij ieder Chinees festival diners geef. Ach, het  hoort bij het zakendoen."
(Eigenaar/oprichter motorenfabriek, 69, Chongqing)

,,Toen mijn vader geopereerd moest  worden, moest ik de dokter een rode envelop
met inhoud geven want anders was mijn vader niet eens op de wachtlijst
geplaatst. Ook voor het gebruik van goede  medicijnen vroeg de dokter om een
rode envelop." (Journaliste, 34, Nandong)

,,Als ik een baan bij de overheid wil,  moet ik daar of veel geld voor betalen
of  over heel goede  connecties beschikken. Daarom ben ik een eigen bedrijf
begonnen." (Architect, 36,  Zhengzhou)

Professor Lu Hanlong herkent de  citaten meteen. ,,Corruptie is een  enorm
probleem, het is een teken dat  de samenleving harder is geworden,
egoïstischer. Mensen vegen alleen de  sneeuw van hun eigen dak en niet,  zoals
vroeger, ook nog de sneeuw van  de daken van de buren. Er wordt gebroken met
eeuwenoude culturele  concepten en dromen."

Lu legt uit dat sinds China in de jaren tachtig de vrije markt omarmde, het
recht op privébezit in de wet is  opgenomen en de ongelijkheid is gegroeid. Het
filosofisch concept uit de  Chinese Oudheid voor de ideale samenleving -
'datong' (alles samen) - is daarmee  begraven.

Datong is de gedroomde wereld,  een harmonieuze,  vredige maatschappij waarin
alle bezittingen en rijkdommen worden gedeeld. Dat China in de vorige eeuw
openstond voor het communisme en  de denkbeelden van Mao accepteerde, is terug
te voeren op het antieke datong-concept.

Na de dood van Mao schudde  Deng Xiaoping het zwaar verarmde  China wakker en
gooide de deuren  naar de wereld open. Deng greep  daarbij terug op een ander
eeuwenoud ideaalbeeld, de 'xiaokang'- maatschappij. Deze filosofie uit het
Tang-tijdperk laat zich vertalen als  'iedereen een beetje rijker in een
competitieve samenleving'. Lu Hanlong omschrijft het verschil tussen  'datong'
en 'xiaokang' als het verschil tussen communisme en de sociaal-democratie. De
werkelijkheid is  dat onder de CPC het staatskapitalisme is opgebloeid, een
systeem met  grote gaten in de sociale vangnetten.

Droomden Chinezen in de tijd van  Mao Zedong over een fiets, een radio,  een
horloge en een naaimachine, tegenwoordig volstaan zelfs de 'Acht  Groten'  (een
kleurentelevisie, een koelkast, een stereo-installatie, een  motorfiets,
meubilair, een wasmachine, airco en een camera) niet meer als symbolen van
welstand, stelt Lu.  ,,Tegenwoordig kan niemand meer zonder de Drie Groten."
Modern China droomt van ,,een goede opleiding, een eigen huis  en een auto".

Lu Hunlong: ,,De tragiek is dat velen ontdekken dat die Chinese  droom voor hen
onbereikbaar is. Het  is voor kinderen van boeren bijvoorbeeld bijna onmogelijk
geworden  om toegelaten te worden tot een goede universiteit. Voor de 200
miljoen arbeidsmigranten is een huis kopen in de stad waar ze werken ook
onmogelijk."

Misschien is dat maar goed ook  voor het mondiale klimaat en de
grondstoffenvoorraden, maar de onvervulde dromen vormen voor de partij een
politiek risico van formaat.  Tot nu toe hebben Chinezen het te  druk gehad met
rijker worden en bemoeiden zich daarom niet of nauwelijks met het bestuur van
het land.  Daar komt verandering in: op het internet en ook in nu nog
ondergrondse boeken en verboden toneelstukken. Het stilzwijgende  contract
tussen de partij en het land (macht in  ruil voor welvaart) staat onder druk.

,,In het afgelopen Gouden Decennium stagneerden de politieke en economische
hervormingen. De toenemende onrust  wordt met een steeds grotere politie- en
staatsveiligheidsmacht onderdrukt. Stagnatie en stabiliteit vormen de erfenis
van  Hu Jintao.  Economische hervormingen en politieke veranderingen dienen zich
onvermijdelijk aan, want de legitimiteit van de partij vermindert, er is een
diep gebrek aan vertrouwen in de bestuurders." (Historicus, 64, Peking)

,,Ik ben tamelijk optimistisch en heb alle vertrouwen in onze nieuwe leider Xi
Jinping. Je leest ook in de partijpers steeds  meer over de noodzaak van
economische hervormingen en politieke herstructurering. Een instabiel en
chaotisch  China is in niemands belang." (Televisiemaker, 64, Chongqing)

Socioloog en publicist Lu Hanlong  knikt. ,,De politieke stabiliteit begint
grote scheuren te vertonen. In  onze spiegel komen ouderdomsbarsten." Lu noemt
het volgende voorbeeld ,,veelzeggend" en ,,schokkend": vorige maand werd in
Anhui  een buschauffeur ter dood veroordeeld omdat hij twee artsen had gedood
die zijn zieke zoontje niet wilden behandelen zonder eerst een met  cash gevulde
rode envelop - waarin Chinezen elkaar geschenken geven - ontvangen te hebben.
Tienduizenden internetters toonden zich solidair met de  moordenaar en niet met
de slachtoffers.

,,Het is slechts een kwestie van tijd  voordat we  politieke hervorming en
vrijheid van meningsuiting krijgen. We bevinden ons in een overgangssituatie. De
oude toestand is nog niet opgeruimd, de nieuwe toestand moet nog vorm  krijgen.
De nieuwe leiders wacht een enorme taak en als zij mislukken is dat  een ramp
voor China en de wereld." (Toneelschrijver, 73, Shanghai)

Chinees kiezen

Vanaf donderdag 8 november, twee dagen na de Amerikaanse presidentsverkiezingen,
komen 2.300 vertegenwoordigers van de Chinese bevolking maar ook het leger, de
staatsbedrijven, de bank, de Taiwanezen en de minderheden bijeen om een
president, partijleiders, premier en andere leden van  het almachtige
politbureau te 'kiezen'. Het Nationale Congres van de  Communistische Partij van
China is de Chinese tegenhanger van het  Amerikaanse verkiezingscircus.

Een scherpere tegenstelling is niet  mogelijk, want het staat al geruime  tijd
vast dat de huidige vicepresident  Xi Jinping de nieuwe president en
partijleider wordt en de huidige vicepremier Li Keqiang de nieuwe premier. Over
de andere functies in met  name het politbureau is echter een  heftige strijd
gevoerd, vol intriges  en met een thrillerachtig schandaal rondom een van de
kandidaten, de inmiddels gevangen genomen Bo Xilai.

Het gaat op het komende, achttiende partijcongres niet alleen om het
politbureau, maar ook om de staatsraad (de regering) en de top van het  leger.
Bijna 70 procent van de 350  machtigste mannen en vrouwen in  de partij gaat
namelijk met pensioen.

LOAD-DATE: 2 November 2012

LANGUAGE: DUTCH; NEDERLANDS

GRAPHIC: Een man in Shanghai rust uit op een motorfiets voor een reclameposter
ter promotie van de stad.
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              29 of 200 DOCUMENTS



                                NRC Handelsblad

                            3 november 2012 zaterdag

3. Eigen onderzoek van ngo's

SECTION: Media

LENGTH: 333 woorden


Een opvallende trend in de VS is op de opkomst van 'public interest groups',
organisaties die in het algemeen belang specifieke onderwerpen onder de aandacht
brengen bij een breder publiek.

Een voorbeeld is MapLight.org, een twaalfkoppige non-profitorganisatie in San
Francisco die draait op giften en zich toelegt op het onderzoeken van de invloed
van geld op de Amerikaanse politiek.

Jeffrey ErnstFriedman, nu hoofd onderzoek van MapLight, werkte voor eerder als
journalist in Washington D.C. Daar woonde hij  congreszittingen bij voor
gespecialiseerde nieuwsbrieven voor lobbyisten. ,,Ik zag een enorm gat tussen
wat ik in kranten las, en wat er achter de schermen gebeurde", vertelt hij.
,,Politici worden voortdurend bespeeld door lobbygroepen om ergens voor of tegen
te stemmen. Daar hoort een gewone burger vrijwel nooit iets over."

Bij MapLight brengt ErnstFriedman in kaart welke congresleden geld hebben
gekregen van bepaalde lobbygroepen, en hoe zij vervolgens hebben gestemd.
ErnstFriedman noemt dit 'advocacy journalism'. Hij doet onderzoek in het
algemeen belang en is openlijk over zijn motivatie: geld corrumpeert politiek,
en dat moet stoppen.

De organisatie legt zelf geen causaal verband tussen specifieke donaties en
stemgedrag, maar maakt databases toegankelijk zodat journalisten en burgers hun
eigen conclusies kunnen te trekken. Naar eigen zeggen zijn er sinds de
oprichting van MapLight in 2009 meer dan drieduizend artikelen verschenen
waarbij gebruik is gemaakt van hun databases, in onder andere The New York
Times, Washington Post en The Wall Street Journal.

Onderzoeksjournalistiek in de VS wordt in toenemende mate overgenomen door
non-profitorganisaties  en universiteiten, zegt Tom Rosenstiel. ,,Journalisten
bij traditionele nieuwsmedia krijgen minder tijd voor uitvoerig onderzoek,
terwijl er wel behoefte is aan dit soort feitelijke  informatie. Zolang zulke
organisaties transparant opereren, komt dat de kwaliteit van de journalistiek en
het publiek debat ten goede."

LOAD-DATE: 2 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              30 of 200 DOCUMENTS



                                NRC Handelsblad

                            2 november 2012 vrijdag

Na dagen aan de zijlijn gaat Romney weer volop in de aanval tegen Obama

BYLINE: Guus Valk

SECTION: In het nieuws

LENGTH: 746 woorden

SAMENVATTING

Gedwongen door orkaan Sandy zette Mitt Romney zijn campagne op een laag pitje.
Maar nu zet hij Obama weer neer als een radicale socialist.

VOLLEDIGE TEKST:

John McCain had in 2008 Joe the Plumber, Joe de Loodgieter, als archetype voor
de gewone man. Mitt Romney heeft, vier dagen voor de presidentsverkiezingen, ook
een metafoor voor zijn politieke boodschap gevonden. Ze heet Rhoda Elliott, en
ze gaf leiding aan Bill's Barbecue in Richmond, in 'swing state' Virginia. In de
zomer ging 'Bill's', opgericht in 1930, failliet. Tweehonderd mensen verloren
hun baan.

Romney laat in Virginia filmpjes uitzenden waarin een snikkende Elliott haar
verlaten restaurant leeghaalt. Gisteren bezocht hij haar in Richmond, tijdens
een busreis waarin hij de belangrijke staat alsnog probeerde te winnen. Romney
noemde Elliott een voorbeeld van een gewone ondernemer, van wie de goede
bedoelingen bezweken onder hogere belastingen en meer regels. Romney zei hierna
op een campagnebijeenkomst: ,,Deze belastingen en Obamacare [een verplichte
zorgverzekering, red.] maken kleine ondernemingen als die van Elliott kapot."

Na dagen aan de zijlijn te hebben gestaan door de orkaan Sandy, koos Mitt Romney
in Virginia voor de aanval. Deze staat is nog volledig onbeslist: in peilingen
liggen Obama en Romney hier praktisch gelijk. De orkaan kon voor Romney op geen
ongeschikter tijdstip komen: hij maakte een gestage opmars in de meeste
peilingen, en kreeg voet aan de grond in staten waar hij tot dan toe weinig kans
maakte, zoals Wisconsin en Pennsylvania.

De orkaan dwong hem zijn campagne te veranderen in een soort
liefdadigheidsbijeenkomsten, en hij verdween dagen uit beeld. Landelijke
peilingen laten zien dat Romney en Obama ongeveer gelijk liggen, maar de
situatie in de 'swing states' is beduidend gunstiger voor Obama: hij ligt voor
in Ohio, Colorado en Iowa, wat genoeg is om te winnen.

Nu de  campagne weer is begonnen en Romney tijd moet inhalen, kiest de
Republikeinse presidentskandidaat alsnog voor de aanvallende, populistische toon
waar hij tot nu toe voor terugschrok. Het lijkt nog het meest op een
alles-of-niets-strategie. Spotjes die hij nu laat uitzenden in de swing states,
tonen dat alle reserves om Obama als een radicale socialist neer te zetten zijn
verdwenen.

In Florida kunnen kiezers zien hoe Obama direct met het Castro-regime in Cuba en
Che Guevara wordt geassocieerd. In een ander spotje beschuldigt Romney Obama
ervan Chrysler te hebben verkocht aan Italiaanse industriëlen die Jeeps willen
maken in China. De redding van de auto-industrie is een centraal thema in de
campagne van Obama, en leeft sterk in swing state Ohio. Het spotje dwong
Chrysler en General Motors tot een zeldzame interventie. Ze ontkenden in een
verklaring alle beschuldigingen. Toen magnaat Donald Trump de beschuldiging
gisteren herhaalde, stuurde de vicepresident van Chrysler, Ralph Gilles, Trump
een woedende tweet: ,,You are full of shit!" Dit alles weerhield Romney er
overigens niet van de spotjes te herhalen.

Daar komt nu Rhoda Elliott bij, de typisch Amerikaanse ondernemer die werd
weggepest in Obama's regeerperiode. Zelf zegt ze in Romneys filmpje: ,,Ik kan
het me niet veroorloven nog eens vier jaar onder Obama te moeten leven." Geheel
in stijl met de factcheck-mode van deze campagne, zochten progressieve websites
gisteren meteen uit waaraan het restaurant te gronde was gegaan. Ze schreven
over slechte hygiëne, een menukaart die nooit veranderde, en ontevreden klanten.

Hoe het ook zij, Elliotts verhaal moet zwevende kiezers in Virginia bereiken.
Kiezers in Richmond kennen het restaurant, zoals Joyce Tabilin, een
gepensioneerde lerares. Zij had geluisterd hoe Romney Elliott moed insprak.
,,Als klein meisje ging ik al naar Bill's toe", zegt ze. ,,Ik kwam voor de
chocoladetaart en de zelfgebakken aardappelschotels. Al het mooie van vroeger
verdwijnt. Mijn dochter woont in New York, daar zie je geen kleine zaakjes meer,
of mensen die een eigen bedrijfje stichten. We worden steeds meer als New York,
ben ik bang." Tabilin stemt op Romney, heeft ze besloten. De tactiek van Romney
lijkt bedoeld om nog iets te forceren in de laatste dagen voor de verkiezingen.
Columnist Greg Sargent van The Washington Post noemde het gisteren ,,een
kamikazestrategie". Romney laat uit wanhoop de nuance volgens Sargent volledig
varen, en beschadigt daarmee eerder zijn campagne dan dat hij zijn kansen
vergroot.

'You are full of shit!'

Ralph Gilles, vicepresident van Chrysler

LOAD-DATE: 2 November 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              31 of 200 DOCUMENTS



                                NRC Handelsblad

                            30 oktober 2012 dinsdag

Overheid: minder provincies en gemeenten

SECTION: In het nieuws

LENGTH: 492 woorden


Het kabinet stelt zich een grootschalige herindeling van Nederland voor. Op
lange termijn moeten van de twaalf provincies vijf 'landsdelen' overblijven.
Deze kabinetsperiode al komt er een fusie van de provincies Noord-Holland,
Utrecht en Flevoland. Dat levert een bescheiden bezuiniging op: 15 miljoen euro
in 2017.

Zo'n schaalvergroting is volgens VVD en PvdA nodig vanwege ,,de decentralisatie
van taken en bevoegdheden". Precies daarom moeten ook gemeenten gaan fuseren.
Want ,,het overbrengen van taken van het Rijk naar gemeenten maakt meer maatwerk
mogelijk, en vergroot de betrokkenheid van burgers", schrijven VVD en PvdA.

Het 'gewenste eindbeeld' is dat in 2025 honderd tot honderdvijftig gemeenten
over zijn, met allemaal ten minste honderdduizend inwoners. Op die manier zouden
gemeenten hun taken, bijvoorbeeld jeugdzorg en werkloosheid, beter kunnen
uitvoeren.

Het kabinet rekent er op dat er in 2017 75 gemeenten minder zijn dan de huidige
415. Dat moet in 2017 aan bezuinigingen 180 miljoen euro opleveren. Maar op
lange termijn, dus als alle kleine gemeenten zijn gefuseerd, veel meer. Zo'n
schaalvergroting moet structureel 975 miljoen per jaar schelen.

De rijksoverheid moet zelf ook goedkoper, flexibeler en efficiënter gaan werken.
Vanaf 2017 moet dat structureel 1,1 miljard euro opleveren. Elk ministerie
krijgt een eigen 'taakstelling' opgelegd, zoals dat in jargon heet.

Het ministerie van Veiligheid en Justitie moet van alle departementen het meest
bezuinigen, 245 miljoen euro in 2017. Daarna komen Binnenlandse Zaken, met een
taakstelling van 143 miljoen en Financiën met 112 miljoen.

In 2017 moet het kabinet in totaal 2,57 miljard hebben bespaard op het openbaar
bestuur. Het grootste deel daarvan, 900 miljoen, komt bij de rijksoverheid
vandaan. Die miljoenen komen bovenop de 1,5 miljard euro die het eerste
kabinet-Rutte de departementen al aan bezuinigingen had opgelegd.

De topinkomens in de (semi-)publieke sector mogen niet meer boven het salaris
van een minister uitkomen. Voorheen mochten salarissen in de (semi-)publieke
sector 130 procent van een ministersalaris bedragen, straks wordt dat 100
procent.

Het kabinet wil de arbeidspositie van ambtenaren gelijkschakelen aan die van
werknemers in de private sector. Het ontslagrecht moet hetzelfde worden, net
zoals de secundaire arbeidsvoorwaarden.

Ook lokale partijen gaan onder de wet financiering politieke partijen vallen.
Die wet bepaalt vanaf welk bedrag politieke partijen het bedrag en de gever
daarvan openbaar moeten maken: vanaf 4.500 euro.

Er moeten minder politieke ambtsdragers komen, zoals burgemeesters en
wethouders. Er ligt al een wetsvoorstel waarmee dat aantal met een kwart zou
teruggaan, maar dat voorstel wordt voor de gemeenteraadsleden iets aangepast.
Het aantal provinciale politieke ambtsdragers gaat wel met een kwart terug.

De gewone Nederlander wordt gepakt. Het zijn foute keuzes die voor Nederland
verkeerd zullen uitpakken

Geert Wilders (PVV)

LOAD-DATE: 30 October 2012

LANGUAGE: DUTCH; NEDERLANDS

GRAPHIC:  bestuur

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              32 of 200 DOCUMENTS



                                NRC Handelsblad

                            29 oktober 2012 maandag

SECTION: Cultuur; Blz. 17

LENGTH: 346 woorden


Kamerkoor verhuist niet naar Eindhoven

Amsterdam. Het Nederlands Kamerkoor verhuist niet van Amsterdam naar Eindhoven.
De gemeente kiest ervoor te investeren in reeds in Eindhoven gevestigde en
culturele instellingen. Het is de derde afwijzing voor Nederlands oudste
kamerkoor, dat eerder deze maand zijn 75-jarig jubileum vierde. De subsidie van
het Fonds Podiumkunsten wordt per 1 januari 6 ton (nu 1,6 miljoen) en de
toezeggingen van de provincie Noord Brabant (1 ton) en Eindhoven (3,5 ton)
ketsten af. Directeur Irene Witmer: ,,We blijven speuren naar fondsen en een
gemeente die wel in ons wil investeren. Maar op korte termijn betekent het:
snijden in de kern. Zangers gaan te weinig verdienen, repertoire moet meer
herhaald en we gaan meer zingen zonder begeleiding." Voorlopig blijft het koor
in Amsterdam, de kantoren waarschijnlijk tijdelijk bij het NedPhO in de
Majellakerk. Repeteren kan in MusyQ. (NRC)

Libris Geschiedenis Prijs voor V/d Boom

Amsterdam. Bart van der Boom heeft de Libris Geschiedenis Prijs 2012 gewonnen
voor Wij weten niets van hun lot. Gewone Nederlanders en de Holocaust. Van der
Boom, historicus, kreeg de prijs (20.000 euro) zaterdag tijdens de Nacht van de
Geschiedenis. De jury prees de manier waarop hij een ,,gevoelig thema" aanpakte.
Het boek toont aan de hand van historische dagboekfragmenten dat Nederlanders
tijdens de Tweede Wereldoorlog veelal niet beseften wat het lot van
gedeporteerde Joden was. Daarmee ontkracht het boek de mythe van de schuldige
omstander, die overlevenden schuldig noemt, omdat zij de Holocaust lieten
gebeuren. (NRC)

Nieuwe subsidie voor beginnende makers

Rotterdam.  Beginnende theater- of muziekmakers kunnen vanaf 2013 bij het Fonds
Podiumkunsten (FPK) subsidie aanvragen om in een professionele omgeving ervaring
op te doen. Met deze regeling wil het fonds de bezuinigingen van het Rijk op de
productiehuizen, waar jong talent werd opgeleid, gedeeltelijk opvangen. Ook op
het gebied van internationalisering komen  nieuwe regelingen. Daarmee neemt het
fonds taken van opgeheven sectorinstituten over. (NRC)

LOAD-DATE: 29 October 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              33 of 200 DOCUMENTS



                                NRC Handelsblad

                            26 oktober 2012 vrijdag

Hoera voor  De Gaulle;
Nuances uit 164 oorlogsdagboeken

BYLINE: Michel Krielaars; Michel Krielaars

SECTION: Boeken; Blz. 1

LENGTH: 1857 woorden

SAMENVATTING

Morgen wordt de winnaar van de Libris Geschiedenis Prijs 2012 bekendgemaakt. Het
verteltalent bloeit onder Nederlandse historici, zo blijkt bij alle vijf
genomineerden. Maar twee springen er echt uit.

VOLLEDIGE TEKST:

Sommige historici kunnen zo helder, begrijpelijk en inlevend schrijven, dat je
je tijdens het lezen van hun werk eerder in een goede roman waant dan in een
verslag van een wetenschappelijk onderzoek. Voorbeelden van zulke historici zijn
er te over. Lees Jacques Presser, E.H. Carr, Joachim Fest, A.J.P. Taylor, Peter
Gay, Antony Beevor, R.W. Chambers, Simon Schama, Fernand Braudel, Willem
Otterspeer of Luuc Kooijmans.

Opvallend is dat Britten in zo'n lijstje vaak de meerderheid uitmaken.
Waarschijnlijk danken ze dat aan Shakespeare, van wie ze op school al hebben
geleerd hoe belangrijk de functie van een goed verhaal kan zijn. Toch lijkt dat
goed vertelde verhaal ook in de Nederlandse geschiedschrijving weer terug te
zijn, zonder dat er concessies worden gedaan aan de eisen van de wetenschap. De
auteurs van de vijf genomineerde boeken voor de Libris Geschiedenis Prijs, die
morgen in het Rijksmuseum wordt uitgereikt, zijn er het bewijs van.

In de eerste plaats geldt dat voor de Leidse emeritus hoogleraar H.L. Wesseling,
die de kunst van het vertellen als geen ander beheerst. Zijn biografie De man
die nee zei. Charles de Gaulle 1890-1970  is zonder twijfel het sprankelendste
geschiedenisboek dat het afgelopen jaar verscheen. Met nieuwe inzichten komt
Wesseling niet, omdat hij zich baseert op de bestaande literatuur die hij de
afgelopen halve eeuw heeft gelezen. En die is zo omvangrijk dat je alleen al
voor de verwerking en interpretatie ervan ontzag moet hebben.

In De man die nee zei lijkt het Wesseling er vooral om te doen een menselijk
beeld te schetsen van een groot staatsman, die zich liet  leiden door ouderwetse
opvattingen over eer, roem en tradities, maar ook door de geopolitieke belangen
van zijn land. De Gaulle had zijn tijd niet mee, maar Wesseling toont aan dat
hij achteraf meer gelijk heeft gekregen dan zijn dwarse opvattingen bij zijn
leven deden vermoeden.

Wesseling, die een halve eeuw van zijn productieve leven aan de Franse
geschiedenis heeft gewijd, begint zijn biografie met een persoonlijke ervaring:
een bezoek aan Colombey-les-Deux-Églises, het afgelegen dorp in de Champagne,
waar De Gaulle tot aan zijn dood in een groot, somber landhuis woonde. Dat
bezoek vormt het uitgangspunt voor zijn verhaal. Wesseling stelt zich daarbij
twee vragen. De een met de blik van een Fransman: wat had De Gaulle in deze
desolate streek te zoeken? De ander met die van een Nederlander: hoe kon De
Gaulle zo'n groot huis betalen? Die laatste, typisch Wesselingiaanse vraag, is
geestig, maar ook essentieel voor het vervolg van zijn betoog. Door hem te
beantwoorden verandert De Gaulle van een eigenzinnige, abstracte historische
figuur in een mens. En in dat empathisch vermogen ligt misschien wel Wesselings
grote kracht.

Na lezing van De man die nee zei is je beeld van De Gaulle - dat vooral bepaald
is door Churchills afkeer van hem - opgeschud. Ook heb je in kort bestek een
scherp inzicht gekregen in de Franse geschiedenis en de politieke cultuur vanaf
1900 tot aan president Sarkozy. Wesselings Britse humor levert daarbij
vermakelijke passages op, zoals bij zijn beschrijving van een werkdag van de
generaal in het Élysée, vanaf het opstaan om half acht en het summiere ontbijt,
waarna De Gaulle zich een uur lang ergert aan wat de ochtendkranten te melden
hebben, tot aan de lunch (lievelingsgerecht: gegrilde varkensoren) en het
dichtslaan van de dossiers om acht uur 's avonds. Het is droog komisch
opgeschreven als in een satirische roman van Evelyn Waugh. En juist dat is zo
knap.

Diepe indruk, maar dan op een heel andere manier, maakt ook het genomineerde De
ontdekking van de Middeleeuwen. Geschiedenis van een illusie  van de Nijmeegse
hoogleraar Peter Raedts. Dit boek, inmiddels al acht keer herdrukt, getuigt van
zo'n allesomvattende eruditie en immens inzicht in de hele Europese
geschiedenis, dat je een buiging wilt maken van bewondering. Raedts laat zien
dat de perceptie van de Middeleeuwen als een duister, barbaars en gewelddadig
tijdperk, zoals gevormd in de Renaissance, aan het eind van de 18de eeuw
omslaat. In plaats daarvan verschijnt het beeld van een authentieke, onbedorven
periode, gedomineerd door de onderlinge solidariteit van de gilden en door
hechte volksgemeenschappen, waarin materiële hebzucht nog geen rol speelt en
menselijkheid voorop staat. De kerk was er de bindende, supranationale macht,
die het volk beschermde tegen de onderdrukking door de staat en de vorst.

Aan de hand van onder meer Proust, Thomas Mann, Voltaire, Herder, Madame de
Staël (die vol walging het decadente Frankrijk verlaat om de Duitse idylle te
ontdekken) en Wagner laat Raedts zien hoe ineens de Middeleeuwen en niet de
Oudheid als de bakermat van de moderne beschaving en de bindende, universele
cultuur van Europa werden gezien en gebruikt om een nationale identiteit mee op
te bouwen.

Als verklaring voor die omslag voert Raedts de onvrede aan over de kille
rationaliteit van de Verlichting, die tot de bloedige Franse revolutie, de
napoleontische expansieoorlogen, het egoïstische kapitalisme en de huidige
economische crisis heeft geleid. Raedts kritiek op het moderne Westen, dat zich
als superieur aan andere samenlevingen beschouwt, zet nog meer tot denken aan.
Wat een knap en heerlijk boek.

Van Raedts naar Jan Willem Stutjes biografie Ferdinand Domela Nieuwenhuis
(1846-1919). Een romantische revolutionair is een kleine stap. Zeker als je de
rode  dominee beschouwt als een middeleeuwse ridder, die niets voor zichzelf
verlangt en zijn persoonlijk geluk ondergeschikt maakt aan een hoger ideaal, dat
individuen met elkaar verbindt  in hechte gemeenschappen. Niet voor niets haalt
Raedts Marx aan, die in de middeleeuwse gilden voorlopers zag van de
solidariteit van de arbeidsklasse.

Stutje verschilt in zijn beeldvorming van Domela als een moderne Ivanhoe niet
van Jan Meyers, die in 1993 al een goede biografie van Domela publiceerde. Wel
heeft hij meer kennis van het socialisme. Het interessante zit hem vooral in
zijn beschrijving van de controverse tussen Domela, die het socialistisch ideaal
door de onderklasse wilde laten realiseren, en Pieter Jelles Troelstra, die vond
dat een elite van geschoolde arbeiders het voortouw moest nemen.

Ook schetst Stutje als eerste Domela's ideologische ontwikkeling, door diens
correspondentie met buitenlandse vaandeldragers als Karl Marx, Wilhelm
Liebknecht en Kropotkin te bestuderen. Op die manier laat hij goed zien hoe
Domela zich verhield tot het constant muterende socialistische gedachtegoed en
hoe zijn ideeën vaak  met elkaar in tegenspraak waren.

Minder overtuigend is Stutje als hij wil aantonen dat Domela's antisemitische
uitlatingen (net als veel andere socialisten in die tijd zag hij Joden als
brutale kapitalisten) niet voortkomen uit het toen in de betere kringen gangbare
sociale antisemitisme, maar te herleiden zijn op het 'moderne', raciale
antisemitisme van 19de-eeuwse Franse auteurs als Pierre-Joseph Proudhon en
Édouard Drumont. Met overtuigende bewijzen dat Domela een racist zou zijn, komt
hij echter niet aanzetten. Ook laat hij na uit te diepen in welk opzicht Domela
en het vroege socialisme zich verhouden tot de Romantiek, wat de ondertitel
belooft.

Veel geslaagder is Bart van den Booms 'Wij weten niets van hun lot'. Gewone
Nederlanders en de Holocaust, dat net als Wesselings De Gaulle-biografie ook een
grote kans maakt op de Libris Geschiedenis Prijs, omdat het uitblinkt in zijn
wetenschappelijke aanpak van een omstreden kwestie. Van den Boom gaat in tegen
het heersende, in 2006 door onderzoeker Ies Vuijsje in diens Tegen beter weten
in  herbevestigde beeld van Nederland als deportatieland, waarvan de bevolking -
en  toonaangevende historici als Presser en Loe de Jong voorop -  goed wisten
dat de afgevoerde Joden door de nazi's werden vermoord. Ter onderbouwing van
zijn stelling dat de waarheid genuanceerder is, heeft Van den Boom 164 dagboeken
van zowel Joden als niet-Joden bestudeerd. Aan de hand daarvan analyseert hij,
met de bril op van iemand die tijdens de bezetting leefde, wat Nederlanders wel
of niet wisten van de Jodenvervolging.

Zijn conclusie is dat beide groeperingen het niet zeker wisten, maar vermoedden
dat Joden het in de 'werkkampen' in het Oosten  zwaar zouden krijgen en dat de
ouderen het waarschijnlijk niet zouden overleven. Opvallend is dat vooral de
welgestelde niet-Joden zich in hun dagboeken vaak in sociaal-antisemitische
bewoordingen over hun Joodse landgenoten als groep uitlieten, al walgden ze van
hun vervolging en hadden ze diep medelijden met hen. Ook meenden niet-Joodse
dagboekaniers dat het lot van de Joden niet afweek van dat van hun niet-Joodse
landgenoten in de Arbeitseinsatz: deportatie naar het Oosten, waar ook zwaar
werk verricht moest worden. Egoïsme en morele afstomping vieren naarmate de
oorlog langer duurt de boventoon in hun dagboekaantekeningen, wat niet zo vreemd
is: angst voor represailles doet na verloop van tijd   morele solidariteit
verdampen.

Dat ook direct na de oorlog het onsmakelijke denken over Joodse Nederlanders
niet verschilde van dat van vóór 1940 blijkt ook uit Jos Palms  Moederkerk. De
ondergang van rooms Nederland. Aan de hand van de geschiedenis van zijn familie
beschrijft Palm, vaste presentator van het VPRO-geschiedenisprogramma OVT, hoe
het verzuilde roomse leven zichzelf eind jaren zestig wegsaneerde door zich aan
te passen aan de moderne tijd. Aan de hand van aandoenlijke familieverhalen zet
hij zijn ouders neer als idealistische gelovigen, die zich door de modernisering
van de kerk verraden voelen. Die verhalen wisselt hij af met de
ontwikkelingsgeschiedenis van het roomse leven in het 20ste eeuwse Nederland,
met als dieptepunt het bezoek van paus Johannes Paulus II in 1985. Het levert
een rake schildering op van de aftakeling van de katholieke zuil in Nederland.

Moederkerk is een buitenbeentje onder de nominaties voor de Libris Geschiedenis
Prijs, omdat het een persoonlijke aanpak heeft en ook niets anders  pretendeert.
Want hoe boeiend, ontroerend en informatief het ook is geschreven, het heeft
weinig met wetenschappelijke geschiedschrijving te maken, zoals de andere
uitverkoren boeken dat wel hebben. Toch zegt dat niets over Palms mogelijke kans
op de prijs. Want vorig jaar won Jaap Scholtens Kameraad Baron, waar vanuit
wetenschappelijk historisch oogpunt heel wat op aan te merken was.

Kaarten via www.nachtvandegeschiedenis.nl

Peter Raedts: De ontdekking van de Middeleeuwen. Geschiedenis van een illusie.
Wereldbibliotheek, 432 blz. EUR 29,90

Jan Willem Stutje:  Ferdinand Domela Nieuwenhuis. Een romantische revolutionair.
Atlas Contact, 551 blz. EUR 34,95

H.L. Wesseling: De man die nee zei. Charles De Gaulle 1890-1970. Bert Bakker,
317 blz.  EUR 24,95

Jos Palm: Moederkerk. De ondergang van rooms Nederland. Contact, 269 blz. EUR
15,99

Bart van  den Boom: 'Wij weten niets van hun lot'. Gewone Nederlanders en de
Holocaust. Boom, 536 blz. EUR 29,90

LOAD-DATE: 26 October 2012

LANGUAGE: DUTCH; NEDERLANDS

GRAPHIC: Illustratie Robert Buizer

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              34 of 200 DOCUMENTS



                                NRC Handelsblad

                           25 oktober 2012 donderdag

Europese  geschiedenis  die te denken geeft

BYLINE: Thomas de Veen

SECTION: Het Grote Verhaal

LENGTH: 336 woorden

SAMENVATTING

In het Rijksmuseum wordt zaterdagavond de Maand van de Geschiedenis afgesloten
met de uitreiking van de Libris Geschiedenis Prijs. Midden in de Europese crisis
kregen

vijf historici daarom van deze krant de vraag welk boek over Europa voor hen
doorslaggevend was.

VOLLEDIGE TEKST:

,,Geschiedenis kan ons niets leren, maar geeft wel te denken", is de oneliner
die historicus Hans Blom graag bezigt, en die hij ook herhaalt in zijn leestip.
In het kader van 'De Maand van de Geschiedenis' vroegen we    vijf historici van
naam naar het volgens hen doorslaggevende    boek over Europa.

Welk  boek levert nieuwe inzichten op over Europa? Welk boek biedt  verdieping
bij de crisis en het anti-Brussel-sentiment? Welk boek moeten we lezen  voor
historisch perspectief in plaats van de waan van de dag?

De Maand van de Geschiedenis  zaterdagavond afgesloten

De Maand van de Geschiedenis is een initiatief van het Nederlands
Openluchtmuseum en het Rijksmuseum, in samenwerking met onder meer de
Nederlandse Museumvereniging en Stichting CPNB. Musea en culturele instellingen
organiseren deze maand activiteiten, tentoonstellingen, rondleidingen en
lezingen rond het thema 'Arm & Rijk'. De maand wordt zaterdag afgesloten in het
Rijksmuseum te Amsterdam met de Nacht van de Geschiedenis (kaarten zijn
uitverkocht). Daar zal de uitreiking plaatsvinden van de Libris Geschiedenis
Prijs, voor het beste historische boek dat een algemeen publiek aanspreekt.
In 2011 ontving Jaap Scholten de Libris Geschiedenis Prijs voor zijn boek
Kameraad Baron. Morgen in de bijlage Boeken een beschouwing over de vijf
genomineerde boeken voor de Libris Geschiedenis Prijs: De man die nee zei van
H.L. Wesseling, De ontdekking van de Middeleeuwen. Geschiedenis van een illusie
van Peter Raedts, Ferdinand Domela Nieuwenhuis. Een romantische revolutionair
van Jan Willem Stutje, 'Wij weten niets van hun lot'. Gewone Nederlanders en de
Holocaust van Bart van den Boom en Moederkerk. De ondergang van rooms Nederland
van Jos Palm.

LOAD-DATE: 25 October 2012

LANGUAGE: DUTCH; NEDERLANDS

GRAPHIC: Deze foto's maken deel uit van de  serie die  de  Belgische fotograaf
Michiel Hendryckx maakte  bij de dichtbundel Niemands Land (2010). Met die
bundel bracht de auteur  Tom Lanoye een ode  aan de War Poets uit de loopgraven
van de Eerste Wereldoorlog.Voor de serie ging Hendryckx op zoek naar  sporen van
het Westelijk Front dat zich uitstrekte  van de Vlaamse kustplaats Nieuwpoort
tot aan de Zwitserse grens. Foto links: een 'pleurant'  bij het Canadese
oorlogsmonument te Vimy (nabij Arras, noord-Frankrijk). Rechtsboven: het
Amerikaanse oorlogskerkhof.  Daaronder: de bomkraters bij Vimy,  in een gebied
dat  niet toegankelijk is aangezien  het nog niet volledig is ontmijnd.

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              35 of 200 DOCUMENTS



                                NRC Handelsblad

                            24 oktober 2012 woensdag

Welke financier wil instortend vastgoed?;
Column

BYLINE: Menno Tamminga

SECTION: Economie

LENGTH: 566 woorden


De afgelopen weken zijn twee records gebroken, waarover je in het Guinness Book
of Records niet snel iets zal lezen.

Meer dan 250 professionele beleggers, zoals pensioenfondsen, beheerders van het
kapitaal van rijke particulieren en  managers van universiteitsvermogens, staken
13,3 miljard dollar (ruim 10 miljard euro) in een fonds van geldbeheerder
Blackstone dat zich specialiseert in bedorven vastgoed: kopen, opknappen,
huurders zoeken, doorverkopen.

Het andere crisisrecord komt uit de infrastructuur. Centrale en lokale westerse
overheden kijken in een zwart gat. Projecten die vroeger vanzelfsprekend uit de
publieke kas werden betaald, moeten nu particulier geld zoeken. En dat is er.
Professionele beleggers staken recent 8,25 miljard dollar (ruim 6 miljard euro)
in het Global Infrastructure Fund van beheerder GIP. Het fonds is breed
georiënteerd, van vliegvelden tot olie- en gaspijplijnen.

Twee records, grote verschillen. Het Blackstone investeringsfonds noemt zich
opportunistisch. Dat is de verhullende taal van financiële markten en
private-equity. Je noemt je belegging geen 'Piet koopt alles' fonds, dat
likkebaardend profiteert van andermans stroppen. Dat is te cru voor een
brochure, zeker omdat het me niet zou verbazen als menige investeerder in het
Blackstone fonds zich lelijk heeft gebrand in de huizen- en kantorencrisis.

Maar in het kapitalisme is het casino altijd geopend: nieuw geld, nieuwe inzet,
nieuwe kansen. Dat geldt ook voor het pensioenkapitaal dat wordt beheerd voor de
gewone man: de premies moeten belegd worden, ongeacht de verliezen uit het
verleden.

In Nederland hebben de opkoopbedrijfjes TPG en Patron Capital die zich toeleggen
op 'instortend' vastgoed al ruim 350 miljoen euro gestoken in de
vastgoedportefeuille van fiascofonds Uni-Invest. Binnenkort komt ook een deel
van de kantoren van de failliete projectontwikkelaar Eurocommerce onder de
hamer. Ander vastgoed in de voorraad van banken van failliete vastgoedfirma's
vindt later ook zijn weg naar de opkopers.

In infrastructuur zijn investeringen aantrekkelijk omdat de vergoedingen voor
het gebruik daarvan (zoals tol) vaak jaarlijks verhoogd worden met de inflatie.
Of de nieuwe eigenaar zorgt voor die koppeling. Voor deze financiers is alles
bespreekbaar: vliegvelden, elektriciteitsnetten, zendmasten. Beleggingen met
opbrengsten die automatisch stijgen met de inflatie zijn de natte droom van
pensioenbeheerders. In Nederland gaan pensioenfondsen bijvoorbeeld nu voor het
eerste en weg financieren.

Klinkt als tamelijk risicoloos? Pas maar op. Bij infrastructuur wordt de
maximale tariefstijging nog wel eens vastgesteld door een politiek
onafhankelijke toezichthouder. Staatsbedrijf Gasunie  heeft zich lelijk verkeken
op de macht van zo'n Duitse toezichthouder. Gasunie  kocht een lokaal gasnet,
maar de tarieven gingen niet omhoog, zoals verwacht, maar omlaag. Gasunie moest
een aanzienlijk deel van de overnamesom afschrijven. Een onderzoek daarnaar op
verzoek van de Tweede Kamer loopt nog. Hoe meer commerciële investeerders zich
in de infrastructuur inkopen en burgers bang worden dat zij het gelag betalen,
hoe meer politici tussen twee vuren komen. Zij willen tarieven beteugelen, maar
hebben ook het beleggersgeld nodig.

De redacteuren Maarten Schinkel en Menno Tamminga schrijven in deze wisselcolumn
over economische ontwikkelingen.

In het kapitalisme is het casino altijd geopend

LOAD-DATE: 24 October 2012

LANGUAGE: DUTCH; NEDERLANDS

GRAPHIC: Tamminga, Menno5

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              36 of 200 DOCUMENTS



                                NRC Handelsblad

                            24 oktober 2012 woensdag

Wat gemeenten doen bij woonwagenkampen met problemen: wegkijken

BYLINE: Esther wittenberg

SECTION: In het nieuws

LENGTH: 1751 woorden

SAMENVATTING

Het OM wil dat speciale teams de woonwagenkampen aanpakken waar bewoners lak
hebben aan wetten en regels. Van deze zogenoemde vrijplaatsen zijn er 63, op een
totaal van 1.150 woonwagenkampen. 'Laten we eerlijk zijn. Woonwagenbewoners
hebben nu eenmaal andere opvattingen over hoe je in de samenleving
functioneert.'

VOLLEDIGE TEKST:

Waren de uitspraken van burgemeester De Wijkerslooth van Waalre over
woonwagenkampen werkelijk zo opmerkelijk? Ze werden gisteren breed uitgemeten in
de media - De Telegraaf wijdde er een hele pagina aan -  waarna Waalrese
kampbewoners aangifte deden wegens ,,discriminatie."

De Wijkerslooth had in het magazine van de Vereniging van Nederlandse Gemeenten
gezegd dat het woonwagenkamp in Waalre een vrijplaats is, waar bewoners lak
hebben aan regels en wetten. En dat dergelijke woonwagenkampen hard moeten
worden aangepakt.

Zo opmerkelijk zijn die uitspraken niet, blijkt na bestudering van het rapport
'Vrijplaatsen op woonwagenlocaties' van de VROM-inspectie uit 2011 en het
rapport 'Woonwagenbewoners in Nederland 2011' van de inspectie Leefomgeving en
Transport dit jaar.

Waalre is lang niet de enige gemeente met een woonwagenkamp waar wetteloosheid
heerst, staat in die rapporten te lezen. Ten minste 44 Nederlandse gemeenten
hebben te maken met vrijplaatsenproblematiek op woonwagenlocaties. Bewoners
lappen er de wet aan hun laars zonder dat ze daar op aangesproken worden. Er
wordt niet gestraft, gecontroleerd, gehandhaafd. Mensen zijn er ongestoord
illegaal en crimineel bezig.

Die 44 gemeenten kampen met 63 vrijplaatsen. Onderzoekers stelden zelfs dat het
aantrekkelijk kan zijn je op een woonwagenkamp te vestigen als je ongestoord
illegaal bezig wilt zijn.

Waalre is ook niet de enige gemeente die worstelt met de aanpak van haar
woonwagenkamp. De meeste gemeenten vinden dat de aanpak van vrijplaatsen
tekortschiet, blijkt uit de rapporten. Ze voelen vrijwel allemaal behoefte aan
ondersteuning bij de aanpak.

In Nederland zijn in totaal  1.150 woonwagencentra, in 370 gemeenten. De meeste
woonwagenkampen bevinden zich in Noord-Brabant.

Sinds de intrekking van de Woonwagenwet in 1999 zijn gemeenten verantwoordelijk
voor het maken en uitvoeren van een integraal woonwagenbeleid. Maar er zijn heel
wat gemeenten die in de loop der jaren geen oplossingen vonden voor de problemen
op woonwagencentra. Daarom keken ze maar weg. Bewoners gebruikten de ruimte die
ze kregen om ongestoord hun gang te gaan. Nu worden woonwagenbewoners in
toenemende mate verdacht van en betrapt op criminele activiteiten.

Handhavingsambtenaren durven regelmatig niet op te treden uit angst voor
bedreiging. Ambtenaren van de sociale dienst zeggen dat het plots oorlog is als
zij oudere kampbewoners laten weten dat zij betaald werk moeten zoeken en niet
eindeloos uitkering kunnen trekken. In de rapporten wordt vastgesteld dat
woonwagenbewoners vaak hun zin krijgen na intimidatie en bedreigingen.

Minister Opstelten (Veiligheid en Justitie, VVD) reageerde eerder dit jaar op de
aanbevelingen van de rapporteurs. Hij schreef dat woonwagenbewoners niet anders
behandeld moeten worden dan andere bevolkingsgroepen. ,,Gemeenten dienen niet
weg te kijken en instanties dienen wet- en regelgeving te handhaven."

Dat is makkelijker gezegd dan gedaan, legt hoofdofficier van justitie in Den
Bosch Bart Nieuwenhuizen telefonisch uit. ,,Grotere gemeenten lukt het nog wel.
Maar voor kleinere gemeenten is het lastig. Waar begin je mee?"

Hij pleit voor interventieteams die vrijplaatsen overal op dezelfde wijze
aanpakken. 99 procent van de vrijplaatsen zijn woonwagenkampen, zegt hij. De
leefsituatie in woonwagenkampen moet genormaliseerd worden. ,,Want laten we
eerlijk zijn. Woonwagenbewoners hebben nu eenmaal andere opvattingen over hoe je
in de samenleving functioneert dan gewone burgers. Als ze een dakkapelletje
willen, gaan ze niet eerst om toestemming vragen. Nee, dan gaan ze aan het
timmeren."

Een uniforme aanpak werkt beter en sneller dan een eigen aanpak per gemeente,
meent Nieuwenhuizen. ,,Met een eenduidige werkwijze ben ik als Openbaar
Ministerie heel blij. Dan kunnen ook de FIOD, belastingdienst,
woningbouwverenigingen kijken wat ze kunnen toevoegen."

Omdat Brabantse gemeenten vanwege de taskforce georganiseerde criminaliteit de
afgelopen jaren al veel meer zijn gaan samewerken, is zo'n interventieteam in
Brabant gemakkelijk op te zetten, meent Nieuwenhuizen. ,,Als gemeenten hun best
doen, kan er over een maand of drie een interventieteam zijn, waar alle
Brabantse gemeenten gebruik van kunnen maken."

Zo'n team zal nog een plezierig neveneffect hebben ook, zegt Nieuwenhuizen. Het
aantal bedreigingen en intimidaties door woonwagenbewoners zal afnemen, want een
interventieteam kan redelijk anoniem te werk gaan. ,,Nu is de burgemeester vaak
de kop van jut als hij wil handhaven. Er komen veel emoties los als je aan een
leefgemeenschap komt."

Ook Nieuwenhuizen vindt de uitspraken van de burgemeester van Waalre niet
vreemd. ,,De beste man gunt de kampbewoners in zijn gemeente een woonbestemming.
Hij legaliseert hun woonplek. Hij zegt alleen dat ze elders moeten werken en dus
hun loodsen moeten afbreken."

De Wijkerslooth doet, zoals veel bestuurders in Nederland, zijn best de situatie
te normaliseren. Nieuwenhuizen: ,,Ik zeg met nadruk normaliseren, niet
discrimineren." En hij heeft last van de intimiderende en forse reactie daarop
van de kampbewoners.

In woonwagenkampen wonen vooral autochtonen

De meeste woonwagenbewoners in Nederland zijn autochtonen. Zij zijn nazaten van
turfstekers, seizoensarbeiders, scharenslijpers en kermisreizigers die in de
negentiende eeuw moesten rondtrekken om in hun onderhoud te voorzien. Totdat de
Woonwagenwet dat rondtrekken verbood, in de jaren zeventig van de vorige eeuw.

Slechts een klein deel van de woonwagenbewoners bestaat uit 'Sinti', een
verzamelnaam voor zigeuners uit West-Europa. In Nederland wonen ook 'Roma',
zigeuners uit Oost-Europa. Maar de Roma wonen voornamelijk in gewone wijken, dus
niet in woonwagencentra. Sterker, de 1.000 à 1.500 Roma uit Joegoslavië die in
de jaren zestig naar Nederland kwamen, kregen uiteindelijk een
verblijfsvergunning op voorwaarde dat ze zich in normale huizen zouden vestigen,
zegt Leo Lucassen, hoogleraar sociale geschiedenis in Leiden.

In de jaren zestig van de twintigste eeuw pleitte de overheid voor een
concentratie van woonwagenbewoners in een stuk of vijftig grote regionale
centra. Dat leidde echter tot een onvoorzien effect: de grote woonwagencentra
waren moeilijk te handhaven, criminaliteit had er relatief vrij baan. Van de
weeromstuit besloot de overheid in de jaren tachtig juist tot deconcentratie van
kampen:  kleine woonwagenkampjes, liefst dicht bij 'normale' woonwijken - dat
zou goed zijn  voor de integratie van de woonwagenbewoners.

Die deconcentratie heeft geleid tot een veelheid aan kleine woonwagenkampen.
Nederland telt 415 gemeenten, en in liefst 370 daarvan staan woonwagenkampen.
Meestal staat er meerdere kampjes in één gemeente: er zijn 1.150 woonwagencentra
in Nederland. Die kampen zijn klein: gemiddeld zijn er slechts acht
standplaatsen per woonwagenkamp.

Het woord 'woonwagenkamp' behoeft overigens nuancering. Er zijn genoeg
woonwagencentra zonder woonwagens, en met omvangrijke huizen. Neem het kamp in
Waalre: sommige woningen hebben meer weg van een villa.  De inspectie
Leefomgeving en Transport constateerde vorig jaar na bezoeken aan Nederlandse
woonwagenkampen dan ook dat er ,,grote verschillen" bestaan: sommige centra zien
er rijk uit, andere juist wanordelijk, met ,,rommel voor de woonwagens en
autowrakken langs de rand".

De deconcentratie van woonwagenkampen heeft vaak niet geleid tot de gewenste
integratie met de plaatselijke burgersamenleving. Liefst 44 Nederlandse
gemeenten hebben last van ,,vrijplaatsenproblematiek" op woonwagenlocaties. Het
feit dat het Openbaar Ministerie van Den Bosch nu pleit voor ,,speciale
interventieteams" gericht op woonwagenkampen, is zo bezien een veeg teken:
normale politieteams volstaan blijkbaar niet.

Ingmar Vriesema

Woonwagenkampen vooral in het zuiden

Behalve het Noord-Brabantse Waalre zijn er meer gemeenten met grote
woonwagenkampen. De meeste liggen in het zuiden van Nederland. Vier voorbeelden.

Dordrecht

In Dordrecht was ooit een groot woonwagenkamp met 120 wagens. Het was een
probleemlocatie. Illegale handel, wietplantages, schoolverzuim. Ongeveer twintig
jaar geleden is besloten het aantal kampbewoners te verspreiden over de
gemeente, naar kleinere kamplocaties. Dat ging niet zonder slag of stoot. Er was
discussie, er waren bedreigingen. Inmiddels is de spreiding bijna afgerond en is
de gemeente tevreden. Het aantal uitkeringsgerechtigden is gedaald van 88 naar
39 procent. Het aantal kinderen dat hun school afmaakt is flink gestegen.

Breda

Sinds twee jaar voert Breda een strikt handhavingsbeleid. Alle 'vrijplaatsen' in
de stad worden steeds opnieuw gecontroleerd bij acties waar politie, gemeente,
en de Belastingdienst samenwerken. Plek voor plek wordt alles opgemeten. Is dat
schuurtje niet te groot, of die aanbouw? Alles wat illegaal is, wordt
gelegaliseerd of moet worden afgebroken. Zo wil de gemeente de situatie op
vrijplaatsen normaliseren. De gemeente wil burgers en woonwagenbewoners gelijk
behandelen. Woonwagenkampen hebben en houden de bijzondere aandacht van de
gemeente. Laatst is er een ambtenaar bedreigd. Er is aangifte gedaan. Maar het
is geen reden om niet consequent te blijven handhaven.

Helmond

Iedereen heeft recht op controle en moet gelijk worden behandeld, is het motto
in Helmond. De gemeente heeft van het grote woonwagenkamp meerdere kleinere
kampjes gemaakt, verspreid over de gemeente. Zo worden problemen beter
beheersbaar. De gemeente juicht toe dat er in Nederland discussie wordt gevoerd
over de aanpak van vrijplaatsen.

Maastricht

In Maastricht was tot 2004 het grootste woonwagenkamp van Nederland: Vinkenslag.
In 2002 begon Maastricht op basis van een nieuw bestemmingsplan met
herstructurering van het terrein. Er werd hard opgetreden tegen illegale
activiteiten op het kamp, met bedreigingen en intimidaties als gevolg. Tijdens
de politieacties op Vinkenslag waren in de hele stad politiepatrouilles,
ME-busjes en politieagenten en moest het stadhuis soms zwaar bewaakt worden.
Toenmalig burgemeester Leers werd enkele dagen persoonlijk beveiligd door de
Dienst Koninklijke en Diplomatieke Beveiliging. Inmiddels is het kamp omgevormd
tot een aparte bedrijfs- en woonlocatie en heeft de gemeente alles onder
controle.

LOAD-DATE: 24 October 2012

LANGUAGE: DUTCH; NEDERLANDS

GRAPHIC: Het woonwagenkamp in Waalre, dinsdag. Een dag eerder werd dit kamp
binnengevallen door opsporingsdienst FIOD, op zoek naar drugsgrondstoffen.
Foto's Joyce van Belkom

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              37 of 200 DOCUMENTS



                                NRC Handelsblad

                            23 oktober 2012 dinsdag

Seks met een dikke zeemeermin in een rubberen bootje;
Zien

BYLINE: Japke-d. Bouma

SECTION: Media

LENGTH: 231 woorden


Passie in de polder, RTL 5, 22.30 - 23.00 uur

Alles is hetzelfde als in de hoogtijdagen van Menno Buch. De vitrages, de blank
eikenhouten meubels, de kanten kleedjes, de leren strings, de rijtjeshuizen, de
roze lillende dildo's, de naargeestige seks van 'gewone' mensen die zeggen hun
seksuele fantasieën uit te willen leven op televisie.

Vanavond waant de kijker zich weer even terug in het einde van de jaren negentig
van de vorige eeuw, toen Menno Buch erotische tv bracht voor de gewone man. Hij
gaf ons de man in het bad bruine bonen. De man wiens grootste seksuele fantasie
het is in luiers seks te beleven. Om twee hoogtepunten te noemen.

Vanavond is het Ewout Genemans die ons naargeestige seks laat zien. Dit keer is
het voor het oog van zíjn camera dat zes 'markante Nederlanders' aan de slag
gaan met platte erotiek, met als alibi dat het hun droom is om hun eigen
pornofilm te maken. Ze kunnen er een 3D videocamera mee winnen. Geinig voice
overtje eronder en uitlachen maar. Net als destijds bij Buch.

Maar er is ook een belangrijk verschil. Want waar Buch nog het fatsoen had om de
seksuele fantasie van zijn kandidaten te faciliteren, moeten de kandidaten van
Genemans het helemaal zelf doen. Van het zoeken naar locaties, acteurs,
aankleding, het filmen en acteren tot aan het onderhandelen met de politie.
Genemans stelt vragen en filmt het.

Lekker goedkoop. Goedkoper dan ooit.

LOAD-DATE: 23 October 2012

LANGUAGE: DUTCH; NEDERLANDS

GRAPHIC: In Passie in de polder volgt RTL 5 amateur pornoproducenten.

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              38 of 200 DOCUMENTS



                                NRC Handelsblad

                            20 oktober 2012 zaterdag

De PvdA moet leren:  joggen op fruitsap is nogal elitair;
Op wie moet je letten om Den Haag te begrijpen? Deze week: hoe PvdA-voorzitter
Hans Spekman gaat proberen de laagopgeleide kiezer voor zijn partij te behouden.
Nieuwe politiek: waarom de PvdA de spanning met de Haagse logica gaat opzoeken.
Ofwel: what's the matter with Woerden?Haagse invloeden

BYLINE: Tom-Jan Meeus

SECTION: Z & Z

LENGTH: 1429 woorden

SAMENVATTING

Op wie moet je letten om Den Haag te begrijpen? Deze week: hoe PvdA-voorzitter
Hans Spekman gaat proberen de laagopgeleide kiezer voor zijn partij te behouden.
Nieuwe politiek: waarom de PvdA de spanning met de Haagse logica gaat opzoeken.


VOLLEDIGE TEKST:

Dat was een intrigerend interview met Joris Voorhoeve, maandag in het
Financieele Dagblad. De oud-VVD-leider, inmiddels terug bij zijn eerste
politieke liefde (D66), wees op een paar werkelijkheden die in deze formatie
permanent boven de markt hangen maar spaarzaam worden benoemd.

Voorhoeve zei dat vooral de PvdA risico's loopt in de komende coalitie. Diederik
Samsom ging ,,snel en opgewekt" met de VVD praten, zodat het idee ontstond dat
de PvdA ,,eager" is te regeren. Niet slim. ,,Als je een huis ( ) wilt kopen
betaal je meer als je je enthousiasme toont." De ideologische verschillen met de
VVD zijn vele malen groter dan tijdens de paarse kabinetten (1994-2002);
Voorhoeve was minister in Paars I. En de concurrentie van de VVD met de PVV
(,,een onemanshow") is onvergelijkbaar met de competitie die de PvdA straks van
de SP ondervindt, partij met een enorme actieradius. ,,Ik wil niet pessimistisch
zijn voor de PvdA, maar ik verwacht winst voor de SP", zei Voorhoeve.

De volgende dag liep ik Ronald van Raak tegen het lijf, hij ging wat eten op
zijn werkkamer. Uiensoep en een puddinkje. SP'ers zijn praktische types, de
niet-overwinning van 12 september hebben ze nu wel verteerd. De SP-ideoloog wees
op een vreemde inconsistentie. Rechts drukt nieuwkomers aan de borst; dat deden
VVD en CDA met de LPF, daarna de PVV. Links houdt ze buiten de deur, zie de SP.

Zo heeft de PvdA zich nu laten ,,ketenen" aan de VVD, zei Van Raak. Schaarse
formatienieuwtjes geven indicaties waarop Samsom bereid is in te schikken.
Versnelde verhoging AOW-leeftijd. 3 procent in 2013 als harde norm. Mogelijk
bezuinigen op de AWBZ, waarschijnlijk geen terugdringing marktwerking in de
zorg. Zeer vermoedelijk een sociaal leenstelsel in het onderwijs.

,,Je moet je even afvragen", zei Van Raak met zijn verfijnde politieke gevoel,
,,voor welk probleem deze regelingen ooit een oplossing waren." De AOW kwam er
om armoede onder ouderen uit te bannen. De AWBZ om langdurig zieken uit de
handen van verzekeraars te houden. De studiebeurs om te zorgen dat kinderen uit
gezinnen met lage inkomens naar de universiteit konden. ,,Zelf had ik hier
zonder studiebeurs nooit gezeten", zei hij. ,,Dus: hadden die PvdA'ers wel door
voor welke mensen ze opkwamen toen ze in de campagne tegen de SP aanschurkten?"

Dit is natuurlijk een partijpraatje, maar je hoeft niet van de SP te zijn om te
begrijpen dat het  een teer punt voor de PvdA is. Het wonder van 12 september
was dat Samsom lager opgeleide kiezers weer aan de PvdA wist te binden.
Volkspartij, terug van weggeweest. Zoals Rutte lager opgeleide kiezers van de
PVV afsnoepte. Uit democratisch oogpunt een grootse prestatie, want bedenk dit:
60 procent van de middelbare scholieren volgt het vmbo.

Het gevaar voor beide partijen is nu dat ze diezelfde lager opgeleide kiezers
weer verliezen. Paars produceerde Pim. Het is tien jaar gedocumenteerd en
geanalyseerd. ,,Een politiek abc'tje: als je de links-rechtstegenstelling opheft
keert het volk zich tegen de elite", vertelde René Cuperus, medewerker van de
Wiardi Beckmanstichting, toen ik hem deze week sprak in Amsterdam. Een man die
rake waarnemingen  verstopte in bijzinnen. Euroscepticus, cultuurpessimist,
Volkskrant-columnist: lange tijd geliefd door Wouter Bos, de  informateur, maar
door zijn kritiek op de ,,laffe" culturele elites minder geliefd in zijn partij.
In Cuperus' ogen zijn zij het echte probleem: ze maskeren de eigen aarzelingen
over globalisering, Europa en financiële crisis door zich achter de scepsis van
lager opgeleiden te verschuilen. ,,Zo is het is een leugen dat alleen
laagopgeleiden eurosceptisch zijn", zei hij.

We spraken over het onvolprezen What's the matter with Kansas? (2004) van
journalist Thomas Frank, die uitlegt waarom arbeiders in Kansas na hun ontslag
niet tegen werkgevers protesteren, maar tegen abortus. In Nederland is dit
ondenkbaar, maar het SCP stelt in deze 'crisisjaren' vast dat culturele
eigenheid hoger wordt aangeslagen dan zorgen over de economie. ,,We zien dat de
kiezer sociaal-economisch linkser wordt, en cultureel conservatiever. Daar staat
paars haaks op." Dan wordt de tijd  rijp voor What's the matter with Woerden?
,,Dat boek moet eigenlijk geschreven worden."

Maar zelfs nu we bijna-Paars (zonder D66) krijgen vind je aan het Binnenhof
weinig PvdA- politici die het gevaar van het nieuwe verbond durven te
verwoorden. Wat dat betreft volgt de PvdA de discipline die Rutte (en Blok) al
jaren van VVD-politici eisen: wie zich waagt aan een dissident geluid kan op
straf rekenen. ,,Zand eten", zei een VVD'er laatst.

De stilte in de PvdA weerspiegelt volgens Cuperus de ,,verdoving" waarin zijn
partij verkeert. Ineens opgestaan uit een wisse dood, met hulp van  keepergeluk
en een sterke leider. Een man die stelselmatig zijn ,,kompas" in de strijd werpt
en ,,eerlijk delen" als norm stelt.

En een man die natuurlijk exact weet wat zijn dilemma is. Lees de column die
Wouter Bos in de Volkskrant schreef, toen hij wist dat Samsom hem een dag later
informateur zou maken. De kunst van de formatie zal zijn, liet Bos merken, dat
beide partijen nu hun positie  van volkspartij continueren. Zo zijn de verhalen
over uitruilen en elkaar iets gunnen in de wereld gekomen. De bedoelingen zijn
goed.

Maar de vraag is of Samsom zich, net als Rutte, niet al in een vroeg stadium met
de culturele bovenlaag heeft geïdentificeerd. Rutte had flirts met GroenRechts
en onbegrensde vrije meningsuiting. Samsom typeerde Rutte I na de val als ,,een
kabinet van 130 op de snelweg en roken in het café". Dat hebben we daarna niet
meer gehoord, maar het illustreert volgens Cuperus dat zoiets als het zorgdebat
,,in feite een culturele burgeroorlog tussen hoog- en laagopgeleiden is".
Hoogopgeleiden dreigen hun zojuist verkregen gezonde levensstijl  aan de rest
van de bevolking op te leggen. ,,Of ze in de  Haagse Spoorwijk en Heerlen maar
even willen gaan joggen op fruitsapjes, om de zorgkosten naar beneden te
krijgen."

We kwamen erop uit dat er minimaal één man in de PvdA-leiding rondloopt die de
straatwijsheid heeft om de kloof tussen hoger en lager opgeleiden te dichten:
Hans Spekman, de partijvoorzitter. Een man die de politiek inging toen hij in
zijn wijk, Ondiep in Utrecht, zag dat mensen elk begrip voor het bestuur hadden
verloren. Die als lokaal PvdA'er de opkomst van Leefbaar Utrecht meemaakte. En
die als geen ander de taal van de gewone man spreekt.

Over de formatie zou hij niets zeggen, benadrukte Spekman. Maar het gevaar van
teleurgestelde (laagopgeleide) kiezers die de partij de rug toekeren zag hij
onmiddellijk. De snelle keuze voor de VVD illustreert, vertelde hij, dat de PvdA
niet langer het beeld wil bevestigen van politiek als een spelletje. ,,Dat zijn
mensen helemaal zat." Samsom gaat, zoals het er naar uitziet, de Kamer in, en
zal de vrijheid hebben het PvdA-geluid zonder omwegen te verwoorden. Zoals
VVD'er Bolkestein dat deed onder Paars I.

En wat voor de partij van belang wordt, zei Spekman, is dat de luiken deze keer
open blijven. ,,We gaan niet binnenskamers genieten van onze bestuurlijke
genialiteit. We blijven altijd beschikbaar voor kritiek." In de praktijk zal dit
betekenen dat de PvdA  ,,een permanente campagne" voert, en met zijn
vrijwilligers ,,ook buiten verkiezingstijd van deur tot deur blijft gaan". Daar
is  speciaal geld voor opzij gezet, zei hij. ,,En we gaan door met
koersdiscussies. We nemen niet de kleur van de coalitie aan."

De kunst wordt, zei Spekman, ,,om de ingewikkeldheid van het besturen bloot te
leggen". Pijnlijke keuzes niet maskeren maar uitleggen.  Zodat duidelijk wordt
dat de PvdA-achterban niets ziet in sommige beslissingen van de coalitie?
,,Juist. Die spanning moeten we juist opzoeken." Houdt dit niet in dat de partij
straks terug wil komen op  afspraken?  ,,Afspraak is afspraak. Maar onze kritiek
zal altijd doorklinken."

Openbare confrontatie als smeermiddel voor een coalitie: interessant experiment.
Al zijn er ook mensen die denken dat je het contact met lager opgeleiden langs
andere weg in stand houdt: door straatwijze politici in het kabinet te benoemen.
Spekman bijvoorbeeld.

Hij voelde de vraag al aankomen. ,,Oh, nee hoor", zei hij. ,,Gaat never nooit
gebeuren. Ik heb me heilig voorgenomen geen Henk Bleker te worden."

'What's the matter with Woerden?', dat boek moet er  komen

LOAD-DATE: 19 October 2012

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              39 of 200 DOCUMENTS



                                NRC Handelsblad

                           18 oktober 2012 donderdag

Amateurfilm blijkt cultuurdrager

BYLINE: Ilja Hilhorst

SECTION: Media

LENGTH: 1036 woorden

SAMENVATTING

Instituut Beeld & Geluid zamelt familiefilms in en digitaliseert ze.
,,Amateurbeelden zijn van enorm belang voor de geschiedschrijving."

VOLLEDIGE TEKST:

Het is rustig op de zevende etage van het Groothandelsgebouw bij Rotterdam CS.
Enkele oudere mensen halen videobanden uit plastic zakken en leveren de tapes in
bij mannen in zwarte shirts: de experts die de oude beelden ter plekke bekijken.

De bezoekers zijn deze zondagmiddag gekomen op uitnodiging van het Amateurfilm
Platform, een initiatief van media-instituut Beeld & Geluid. Tegelijk is er een
vergelijkbare bijeenkomst in Groningen. In samenwerking met gemeentearchieven
zamelt het platform videomateriaal in, uit vrees dat het anders verloren gaat.
Bezorgde filmarchivarissen zijn begonnen met deze Home Movie Days om
amateurfilms en daarmee een stuk moderne geschiedschrijving te bewaren.

Naarmate de middag vordert, druppelen in Rotterdam de films van
huwelijksvoltrekkingen en andere familiegebeurtenissen binnen. En er kan later
meer komen; verschillende bezoekers zeggen op zolder nog ander materiaal te
hebben.

De organisatie is benieuwd. Het kan altijd bijzondere beelden opleveren. Anouk
de Haas, gemeentearchivaris in Rotterdam, legt uit dat haar archief ,,een
afspiegeling van de maatschappij" wil zijn. Van veel recente gebeurtenissen
heeft het professioneel beeldmateriaal. ,,Maar amateurfilms belichten een andere
kant van het leven in een bepaalde tijd. Wij zorgen dat er van alles wat is."

Volgens het Amateurfilm Platform zijn afgelopen zondag 93 VHS- en HI8-banden,
dvd's en andere 'beelddragers' binnengekomen, met opnamen vanaf de jaren 70 tot
2007. Interessant is bijvoorbeeld de band met de sloop van het zogenoemde
Luchtspoor in het centrum van Rotterdam, in 1994. Dat spoor werd overbodig door
de opening van de Willemsspoortunnel, een jaar eerder. Een Rotterdams paar
maakte er hun eigen documentaire van; hij filmde, zij deed de voice-over.

Dit soort amateurfilms - ongekunsteld, uit het volle leven, van steden in
verandering, van mensen in hun dagelijks bestaan -  is typerend voor het
materiaal uit de periode 1980-2005 waarnaar Beeld en Geluid op zoek is. Van
latere jaren is meer te vinden. Doordat het jonger is, maar ook doordat al die
nieuwe digitale media opnemen en bewaren zoveel gemakkelijker hebben gemaakt.

Meneer en mevrouw Geene komen het Groothandelsgebouw binnen, met opnamen die de
archivarissen ook waardevol vinden. Zij schoot de beelden in 1999 in de
Rotterdamse haven, in de tijd dat hij nog als walkapitein bij Boele Bolnes
werkte. Te zien is de ontmanteling en het verslepen van een scheepsdok.
Cultureel erfgoed, oordelen de experts, waarvan conservering belangrijk is.

Anouk de Haas legt uit dat zelfs ,,een onschuldig filmpje in een willekeurige
straat" al interessant kan zijn, als de straat bijvoorbeeld niet meer bestaat.
Ze weet van een man die maandelijks Rotterdam CS komt filmen, nu in verbouwing.
,,Zo kunnen we straks zien hoe het er toen uitzag. Amateurbeelden zijn van enorm
belang voor de geschiedschrijving."

Beeld & Geluid wil de ingezamelde amateurbeelden digitaliseren en onderbrengen
in een publieke databank. Dat biedt bijvoorbeeld documentairemakers de
mogelijkheid naar passende beelden te zoeken.

De Haas ziet groeiende belangstelling voor de amateurbeelden bij historici,
onderzoekers, tentoonstellingmakers en regionale televisie. ,,In mei werd het
bombardement van Rotterdam herdacht met een filmvoorstelling. Toen hebben we
beelden van de bezettingsperiode laten zien. De kwaliteit is niet altijd
denderend, maar de opnamen zijn wel uniek. Ze vertellen het verhaal van de
gewone man in zo'n oorlog."

Een deel van het materiaal dat afgelopen zondag bij het Amateurfilm Platform is
ingeleverd, komt ook  in de collectie van het Rotterdamse stadsarchief. Het gaat
dan om films, zegt Anouk de Haas, van voldoende kwaliteit en met een duidelijk
Rotterdams karakter. Ze zag al opnamen van Roze Zaterdag in 2001 en een
reportage over het jubileum van de Rooie Vrouwen van de PvdA in Rotterdam die
het archief ongetwijfeld halen. ,,Op de film over de Roze Zaterdag staan veel
bekende koppen. Stel dat iemand daar in de toekomst onderzoek naar wil doen, dan
is dit een schat."

De eigenaren van de oude films geven hun materiaal in bruikleen; na
digitalisering krijgen ze de originelen terug. Dat lukt niet altijd, zegt Peter
Dekker, verantwoordelijk voor het archiveren van het soms kwetsbare materiaal.
,,Sommige banden moeten als het ware worden 'gebakken' om de beelden eraf te
krijgen. Na afloop is er niks meer van over."

Soms heeft het ook geen zin banden terug te geven, zegt De Haas. ,,Vaak zijn die
aan het einde van hun Latijn."

Over het auteursrecht zijn afspraken gemaakt met de leveranciers. Hun
contactgegevens zijn genoteerd en het platform heeft bij inlevering gevraagd of
ze bezwaar hebben tegen publicatie. De meeste mensen vinden dit geen enkel
probleem, sommigen zijn vereerd.

En soms is het wel lastig. De Haas: ,,Dan horen we: ik moet even mijn zus
bellen, maar daar heb ik al een tijdje ruzie mee. Families moeten bij elkaar
komen om de geschiedenis te bewaren."

Volgens de organisatoren van de 'inleverdag' in Rotterdam was de opkomst goed,
maar Gwenny van Hasselt van het Stadsarchief had toch op iets meer mensen
gehoopt. Het feitelijke succes valt pas te bepalen als alle banden zijn bekeken,
weet ze. ,,Zo was er een koppel waarvan we 42 banden kregen. Die moeten we nog
helemaal gaan bekijken."

Anouk de Haas ziet daar een mogelijk probleem. ,,De capaciteit en de geldstromen
van het archief zijn beperkt, ongeacht wat er op de banden staat."

'Amateurfilms belichten een andere kant van het leven'

Amateur in Artis

Het Amateurfilm Platform blijft films inzamelen. Aanstaande zaterdag is er een
Home Movie Day in Amsterdam. Mensen met amateurbeelden uit  de periode 1980-2005
kunnen die laten bekijken in dierenpark Artis. Op dezelfde dag brengt het
Amsterdamse filminstituut Eye een eerbetoon aan de familiefilm. De toegang is
gratis.

Het Amateurfilm Platform wil in februari 2013 klaar zijn met digitalisering en
archivering van het ontvangen materiaal. Dan moeten de meest opmerkelijke
video's, voorzien van uitleg en context, voor iedereen online beschikbaar zijn.

LOAD-DATE: 18 October 2012

LANGUAGE: DUTCH; NEDERLANDS

GRAPHIC: Beelden uit amateurfilms die zijn ingeleverd op de Home Movie Days.
Geselcteerd materiaal komt in de archieven van Beeld & Geluid terecht.

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              40 of 200 DOCUMENTS



                                NRC Handelsblad

                           18 oktober 2012 donderdag

Gastarbeid voor Castro

SECTION: In het nieuws

LENGTH: 454 woorden


Een van de meest paradoxale bureaucratische kenmerken van een communistisch land
is het visumbeleid. Een burger mag de socialistische 'heilstaat' niet zomaar
verlaten. Een paradijs waar mensen uit willen, verliest dan immers zijn glans.
De Muur in Berlijn was hét fysieke symbool van die paradox.  In het Westen kon
elke passant er tegenaan wateren. Wie de muur uit het Oosten wilde bereiken,
werd doodgeschoten.

Een communistisch bewind dat vrij uitreizen toelaat, is ten einde raad. De
chaotische taferelen toen de DDR in 1989 de Muur opende, zijn het spectaculaire
bewijs.

Nu gaat Cuba het experiment aan met soepeler uitreisvisa. Om het eiland te
verlaten, hebben Cubanen volgend jaar alleen nog een paspoort en een inreisvisum
voor het land van aankomst nodig. De grenzen gaan niet helemaal open. De
partijkrant Granma kondigde maatregelen aan die moeten voorkomen dat
,,geestelijk kapitaal, dat door de revolutie is geschapen, wordt geroofd door de
machtigen". In de praktijk komt dit er vermoedelijk op neer dat gewone burgers
weg mogen. Maar politiek gemotiveerde academici  - die hebben kunnen studeren
dankzij het 'volk', zoals de propaganda het niet volstrekt bezijden de waarheid
voorstelt - zullen daarentegen gestraft worden met boetes om hun opleiding
alsnog te betalen.

Al deze retoriek ten spijt kan de versoepeling van het uitreisbeleid niet
verhullen dat Cuba economisch in nood blijft verkeren. De perestrojka, waartoe
de Communistische Partij van Cuba op haar zesde congres vorig jaar besloot, zet
geen zoden aan de dijk. Na een eerste golfje van naïef enthousiasme blijken veel
hervormingen toch vast te lopen in bureaucratie. En in ideologie. Want van een
Caribische glasnost is geen sprake. De repressie lijkt door partijleider Raul
Castro juist te worden aangedraaid, zoals blijkt uit de arrestatie van een
twintigtal 'Vrouwen in Wit' (echtgenotes van dissidenten) in Havana afgelopen
weekeinde.

Het afschaffen van de uitreisvisa lijkt dan ook vooral bedoeld om via export van
hoogopgeleide arbeiders harde valuta te importeren.

De economie draait al langer in toenemende mate op de dollars van de Cubaanse
diaspora in de VS en de euro's van Europese en Latijns-Amerikaanse toeristen.
Cubaanse medici werken bovendien  al her en der in de Spaanstalige wereld en
staan ambachtelijk goed bekend. Die markt kan het regime verder exploiteren. De
nieuwe visumpolitiek moet daarbij helpen.

Maar uiteindelijk is een sociale strategie, gebaseerd op gastarbeid en toerisme,
ideologisch niet houdbaar. Denk aan Spanje, dat onder de fascistoïde generaal
Franco begin jaren zestig zo'n koers ging varen. Ook die caudillo groef zo het
graf van zijn gesloten systeem.

Uitreisvisa voor Cubanen illustreren economische nood

LOAD-DATE: 18 October 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              41 of 200 DOCUMENTS



                                NRC Handelsblad

                            13 oktober 2012 zaterdag

Tijd voor écht groen Als burgers zo verstandig zijn,  ? waarom dan de politiek
niet

SECTION: Opinie & Debat; Blz. 1

LENGTH: 1531 woorden

SAMENVATTING

GroenLinks moet plaatsmaken voor een echte groene beweging, die de bezorgde
burger serieus neemt, schrijft Hans Maarten van den Brink.

VOLLEDIGE TEKST:

Goed nieuws uit het Oosten. Volgens een enquête die de Bertelsmann Stiftung deze
zomer uitvoerde, zijn acht van de tien Duitsers ervan overtuigd dat meer groei
geen oplossing is voor de crisis. Ze vinden zorg voor het milieu en een
eerlijker verdeling van de welvaart aanzienlijk belangrijker dan het vergroten
van hun eigen inkomen en bezit. In vergelijking met 2010, toen dezelfde peiling
werd uitgevoerd, is het percentage mensen dat er zo over denkt verder gestegen.

Die Grünen zouden moeten blozen van weelde bij wat in het weekblad Die Zeit al
een 'postmaterialistische' mentaliteit van de bondsburgers werd genoemd. Om de
gesignaleerde tendens volgend jaar om te zetten in een flinke zetelwinst. Helaas
is de Duitse groene partij al maanden in een leiderschapstwist verwikkeld. Ze
stijgt dus slechts licht in de peilingen. Daar staat tegenover dat zij de
afgelopen twintig jaar wel degelijk invloed heeft gehad op de agenda van de
Bondsrepubliek en dat mevrouw Merkel lijnen voor de toekomst heeft uitgezet
waarvoor hun gedachtengoed meebepalend is geweest.

De Nederlandse geestverwanten daarentegen hebben na een dramatische
verkiezingsnederlaag niet eens leiders meer om mee twisten en ook al bijna geen
partij meer. Zodat nu achter gesloten deuren door liberalen en
sociaal-democraten een reprise van de paarse kabinetten wordt voorbereid waarin
duurzaamheid geen leidend beginsel zal zijn, maar een thema dat in de 'uitruil'
van klassieke rechtse en linkse belangen vakkundig wordt zoekgespeeld.

Vanwaar dat verschil met de oosterburen? Hier te lande gaat men er al jaren van
uit dat de zorg voor het milieu een luxeproduct is dat bij economisch zwaar weer
automatisch omlaag tuimelt op de prioriteitenlijst van de kiezer. Dan horen
burgers in de eerste plaats aan zichzelf te denken, aan de korte termijn en aan
hun eigen portemonnee. Waarom doen de Duitsers dat dan niet? Zijn het heel
andere mensen, verstandiger en ook onbaatzuchtiger dan wij? Alleen al op grond
van resultaten behaald in het verleden waag ik dat te betwijfelen. En de
uitspraak dat hier nu eenmaal alles vijftig jaar later gebeurt is ook bewezen
flauwekul.

Nationale trendwatchers als het SCP en het CBS wijzen er al jaren op dat
Nederland een merkwaardige paradox kent: bijna geen volk ter wereld is zo
gelukkig als het gaat om zijn privéomstandigheden, maar tegelijkertijd zijn
Nederlandse burgers uitermate somber over hun samenleving en de toekomst
daarvan. Particulier geluk en maatschappelijk onbehagen. Die combinatie zou zich
bij verkiezingen uiten in zeer wisselvallig en soms zelf hysterisch stemgedrag,
zodat er letterlijk geen peil meer op te trekken valt. Het antwoord van de
politiek is de laatste jaren een servicegerichte opstelling geweest, ook wel als
'luisteren' aangeduid, waarbij op klachten uit de samenleving onmiddellijk met
een regelingetje, een reparatietje en een cadeautje wordt gereageerd. De
langstudeerboete, de forenzentaks, de dierenpolitie, ze worden ingevoerd en
afgeschaft naar gelang het mediasentiment aanwakkert of afneemt. Wie een
inbreker aantreft mag 'm nu doodslaan en wie een auto heeft mag tien kilometer
harder rijden. Niet omdat daarmee een probleem wordt opgelost, maar gewoon omdat
het zo'n fijn gevoel geeft.

Die klantgerichtheid lijkt mij eerder de oorzaak van, dan een adequaat antwoord
op het gebrek aan vertrouwen in de politiek. Ze gaat er namelijk van uit dat
Nederlanders er inderdaad een heel ander waardenpatroon op na houden dan,
bijvoorbeeld, Duitsers. Maar om mij heen zie ik iets heel anders. De 'gewone
hardwerkende Nederlander' - om die term ook maar eens in niet-rancuneuze context
te gebruiken - spaart, verzekert zich, helpt zijn buren, kiest voor gezondheid
boven geld en aarzelt geen moment om 'ja' te zeggen wanneer hem of haar gevraagd
wordt flinke offers te brengen voor de toekomst van kinderen en kleinkinderen.
Vertoont kortom heel verantwoordelijk gedrag en is wel degelijk in staat tot
uitstel van behoeftenbevrediging.

Als burgers zich zo verstandig kunnen gedragen, waarom stelt de politiek zich
dan niet even volwassen op? Door die burgers met onzekerheid te confronteren en
tegelijk perspectief te schetsen. Dezelfde onzekerheid die mensen iedere dag in
hun eigen bestaan ervaren en hetzelfde perspectief dat ze met vallen en opstaan
steeds ook weer voor zichzelf proberen te scheppen. En dat heus verder reikt dan
het winterklaar maken van de eigen voor- of achtertuin. Dan staan niet alleen de
dreigende oorlog in het Midden-Oosten, maar zeker ook uitputting van natuurlijke
hulpbronnen, sociale ongelijkheid hier en elders, klimaatverandering,
overbevolking, vervuiling van de natuur en nog zo wat thema's bovenaan de
agenda, waar ze horen. Niet de koopzondag en de weigerambtenaar. Dat zou een
oplossing kunnen zijn voor die vreemde paradox.

En gloort er dan ook een nieuwe toekomst voor GroenLinks? Dat denk ik niet. Die
partij is zijn geloofwaardigheid kwijt. Dat heeft niet aan het programma
gelegen, waarin alle grote en kleine thema's op een verstandige manier werden
behandeld en dat ook nog prima uit de doorrekeningen kwam. Het lag ook niet
alleen, en zelfs niet in overwegende mate, aan Jolande Sap, maar aan het hele
tableau. GroenLinks weet de kiezer al jaren niet de indruk te geven dat er een
legioen bekwame bestuurders klaarstaat om alle prachtige ideeën ook uit te
voeren. Wat er na de verkiezingen gebeurd is, heeft die kiezer volop in zijn
wantrouwen bevestigd. En dan druk ik me nog zacht uit. Want werkelijk niemand
van de 'partijtop' is ongeschonden uit deze beschamende vertoning gekomen, ook
niet de nieuwe en om zijn vriendelijkheid geprezen fractievoorzitter, die er al
die tijd met zijn neus bovenop en met zijn handen in zijn zakken stond. Deze
Bram van Ojik kondigt nu aan de partij van binnenuit opnieuw te gaan opbouwen.
Dat is geen goed idee. Als het probleem van GroenLinks het eigen kader is, dan
is dat kader zeker niet de oplossing. Zelfs niet als er opnieuw traumacoaches en
andere kruidenvrouwtjes bij de poging tot wederopbouw worden betrokken.

In deze omstandigheden biedt juist de veranderlijkheid van het Nederlandse
politieke landschap misschien wel betere kansen. Pim Fortuyn en Geert Wilders
hebben laten zien dat het met een paar aansprekende thema's en een klemmende
oproep mogelijk is binnen de kortste keren een enorm aantal stemmen te krijgen.
Wat rechtsom kan, zou ook linksom moeten kunnen. De grootste handicap van de
twee volksmenners was niet zozeer het ontbreken van een traditionele
partijorganisatie, maar het gemis van een werkbaar programma plus de mensen om
het uit te voeren.

Maar zo'n programma is er dus - en een nieuwe, groene politieke beweging hoeft
ook niet van één man of vrouw afhankelijk te zijn. Ze zou er minstens honderd
moeten hebben. Honderd mensen die hun bewezen kennis en kunde voor kortere of
langere tijd willen inzetten. Die daarbij niet zo bleu zijn om gevraagd te
willen worden, maar hun aanbod beschouwen als een dienst aan de samenleving,
bijna een plicht, en dus niet iets om je voor te schamen. Afkomstig uit
verschillende hoeken van die samenleving. Uit verschillende politieke partijen
en ook uit andere organisaties, want het doel is niet per se een nieuwe club met
statuten en fractiediscipline, maar eerder een moderne versie van de ouderwetse
kiesvereniging, een groep mensen rond een thema. Geen passieloze technocraten,
maar ook niet per se carrièrepolitici.

Tegenwerping: maar politiek is toch een vak? Antwoord: tot op zekere hoogte,
maar het onderwerp van de politiek is niet de politiek - al zou je dat wel
denken wanneer de verkiezingsstrijd gepresenteerd wordt als een variant op Boer
zoekt vrouw of Holland's Next Top Model, een race tussen kandidaten die vooral
beoordeeld worden op hun oneliners, hun glimlach en hun
transpiratiebestendigheid. Ook dat moet anders kunnen. Waarom niet?

Bij die honderd en hun uitgangspunten, hun manifest of hun variant op het
huidige programma van GroenLinks kunnen de bekwame wethouders en raadsleden van
die partij, en die zijn er, zich natuurlijk aansluiten. Maar niet omgekeerd.
Voor de partij zelf geldt: zand erover. En wat organisch afval erbij, zodat
compost ontstaat waarop iets nieuws kan groeien. De fusie van PSP, PPR en CPN is
kennelijk nooit helemaal gelukt en het gaat ook niet meer lukken. De nieuwe
beweging is overigens met gemak klaar voor de gemeenteraadsverkiezingen, want
die zijn pas over veertien maanden.

Ga ik nu zelf ook mijn lidmaatschap opzeggen met een groots postmaterialistisch
gebaar, zoals honderden partijgenoten in de afgelopen dagen hebben gedaan? Nee,
dat niet. Het zou een ijdele geste zijn die het achtuurjournaal toch niet haalt
en ook een beetje een trap na. Ik gebruik nog een keer de acceptgiro om een
nette liquidatie mogelijk te maken - en dat is dan de laatste. Het is tijd om
aan de toekomst te denken, en niet alleen aan die van mij en van een of andere
partij.

Hans Maarten van den Brink is directeur van het Mediafonds en schrijver.

De acceptgiro, dit keer  voor een nette liquidatie

LOAD-DATE: October 12, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              42 of 200 DOCUMENTS



                                NRC Handelsblad

                            12 oktober 2012 vrijdag

Het ontstaan van de alfa-man

BYLINE: Siep Stuurman

SECTION: Boeken

LENGTH: 1537 woorden

SAMENVATTING

Bestonden er ooit egalitaire samenlevingsvormen en wat is de oorsprong van
ongelijkheid? Twee antropologen proberen antwoord te geven op de vraag of
status- en machtsverschillend tussen mensen een universeel verschijnsel is,
puttend uit materiaal van Mexico tot de Indische Oceaan.

VOLLEDIGE TEKST:

When Adam delved and Eve span, who was then the gentleman?, aldus enkele
populaire dichtregels uit de Engelse revolutie van de 17de eeuw.

In het paradijs bestond geen sociale ongelijkheid. De bijbel leerde dat God de
aarde in beheer gaf aan Adam en Eva en daarmee aan al hun nazaten. Maar het
achtste gebod, 'gij zult niet stelen', roept op de eigendommen van anderen te
respecteren en opent tevens de deur voor sociale ongelijkheid.

Volgens Locke en Montesquieu was eigendom een natuurrecht, maar in zijn beroemde
Vertoog over de Ongelijkheid ontvouwde Rousseau een visie op de menselijke
geschiedenis waarin oorspronkelijke gelijkheid teniet wordt gedaan door een
gewiekste minderheid die ten eigen bate het particuliere grondeigendom als
'recht' proclameert.  Eigendom, concludeerde Rousseau, is dus geen 'natuurlijk
recht' maar een usurpatie.

Moderne antropologen zijn er evenmin in geslaagd overeenstemming te bereiken
over de vraag of sociale ongelijkheid een universeel verschijnsel is. In hun
boek The Creation of Inequality beogen Kent Flannery en Joyce Marcus, beiden
verbonden aan het Museum of Anthropology van de Universiteit van Michigan, nu
het definitieve antwoord te geven.

Updating Rousseau luidt hun motto. Volgens Rousseau leidde de uitvinding van de
metaalbewerking en de landbouw tot het ontstaan van eigendomsrechten en de
verdeling van de mensheid in rijken en armen. Flannery en Marcus hebben
Rousseau's theorie als werkhypothese gebruikt, maar deze vervolgens op diverse
punten bekritiseerd en geamendeerd.

De wetenschappers hebben  een indrukwekkende hoeveelheid modern archeologisch en
antropologisch onderzoek bijeengebracht dat alle werelddelen bestrijkt (alleen
China en Japan ontbreken). Hun werkwijze is wereldhistorisch en hun kritiek op
Rousseau empirisch trefzeker.

Rousseau's stelling dat er voor de komst van de landbouw geen sociale
ongelijkheid bestond, verwerpen de auteurs. Ook onder jagers-verzamelaars was er
ongelijkheid, maar deze was gebaseerd op prestatie. Dit 'lichte' type
ongelijkheid ontstond circa vijftienduizend jaar geleden in clan-samenlevingen
die groter waren dan de uitgebreide families die eraan voorafgingen.

Mannen die meer wisten te verzamelen of vangen verwierven een hogere status
krachtens de vrijgevigheid waarmee zij hun 'rijkdom' met de andere leden van de
clan deelden. Maar, en dat is voor Flannery en Marcus het cruciale punt, deze
vorm van ongelijkheid kon niet aan de volgende generatie worden doorgegeven. De
zoon van een big man werd niet automatisch de volgende big man.

Er waren dus geen erfelijke standen of klassen. Maar er waren wel drie andere
typen ongelijkheid. Mannen deden er meer toe  dan vrouwen en oudere mannen
stonden hoger dan jonge mannen. Een derde vorm van ongelijkheid komt voort uit
wat Flannery en Marcus het 'natuurlijke etnocentrisme' van de clan noemen. De
gebruiken van 'vreemdelingen' worden afgewezen, plundertochten tegen andere
clans waren normaal, en gevangenen konden tot slaaf worden gemaakt.

Oaxaca

Volgens de auteurs ontstond de harde, erfelijke ongelijkheid circa zevenduizend
jaar geleden in Mesopotamië en drieduizend jaar geleden in Peru en Mexico. In
een groot dorp in het Oaxaca-dal in Mexico vonden archeologen bijvoorbeeld
spiegels van gepolijst ijzererts in kindergraven. Dat duidt, menen Flannery en
Marcus, op de overdracht van rijkdom en status op de nakomelingen.

Behalve indicaties uit graven, gebruiken Flannery en Marcus antropologisch
onderzoek naar 'primitieve' volkeren in de 20ste eeuw waar de overgang van
meritocratische naar erfelijke ongelijkheid recent was of zelfs nog gaande is.
Met die kennis gewapend trekken ze  conclusies over gezagsverhoudingen en
mentaliteiten. Talrijke samenlevingen zijn langdurig heen en weer gegaan tussen
meritocratische en aristocratische ongelijkheid. Ongelijkheid is kennelijk
onstabiel en betwistbaar. De auteurs brengen dat in verband met de
voorouderverering (hier is het jammer dat ze China niet bespreken) en het geloof
in bovennatuurlijke wezens dat in alle clan-samenlevingen bestond.

In sommige opzichten, stellen ze, lijken clans op chimpansee-groepen, maar de
hiërarchie is minder absoluut. Bij de chimpansees staat er niemand boven de
alfa-mannetjes, maar in de clan hebben de geesten de alfa-positie, terwijl de
voorouders de beta-status genieten. De levende mensen kunnen nooit meer bereiken
dan de gamma-status. Het is daarom geen wonder, redeneren Flannery en Marcus,
dat erfelijke aristocraten en - later - vorsten altijd probeerden een goddelijke
of tenminste door de goden gesanctioneerde status te verwerven.

De status van de big man vloeide niet automatisch voort uit zijn grotere
bezittingen. Pas wanneer deze gecombineerd werden met andere machtsbronnen, met
name toegang tot bovennatuurlijke krachten, militaire posities en lange
genealogieën, was deze positie bereikbaar. Wanneer de combinatie sterk genoeg
was om rivalen uit te schakelen en indruk te maken op het gewone volk, werd de
overgang naar een erfelijke aristocratie mogelijk.

Indicaties voor zo'n overgang zijn de vervanging van de mannenhuizen door een
tempel met een priesterkaste en de bevolkingstoename van centrale dorpen tot een
soort proto-steden. In Mesopotamië verschenen de eerste tempels meer dan
achtduizend jaar geleden. Gedurende twee millennia waren er ook mannenhuizen,
daarna alleen tempels.

De proto-steden met hun tempels beheersten vaak tientallen dorpen: de kiem voor
een koninkrijk was gelegd. In een nog latere fase slaagden de machtigste
koninkrijken erin andere rijken te beheersen of te veroveren. Zo ontstonden de
imperia. Het eerste succesvolle imperium was het rijk van Sargon van Akkad, die
2300 jaar voor onze jaartelling bijna geheel Mesopotamië onder zijn gezag
bracht.

Flannery en Marcus geven talrijke voorbeelden van de overgang van
meritocratische naar erfelijke ongelijkheid en de erop volgende overgang van
erfelijke aristocratie naar monarchie en, in sommige gevallen, naar een
imperium: in de vroege oudheid in Egypte en Mesopotamië, in de late oudheid in
Mexico en Peru, en in Noord Amerika, Afrika en de Indische Oceaan en de Grote
Oceaan in de moderne tijd. Ze ontwerpen daarmee een redelijk overtuigend beeld
van de menselijke sociaal-politieke evolutie over de afgelopen tienduizend jaar.

Onstentenis

Jammer genoeg is hun bespreking van de twee kernbegrippen, gelijkheid en
ongelijkheid, theoretisch niet goed doordacht. Uit het ontbreken van erfelijke
ongelijkheid in clan-samenlevingen concluderen ze dat deze 'egalitair' waren.
Maar bij ontstentenis van schriftelijke bronnen hebben we geen enkele aanwijzing
voor het bestaan van egalitaire ideeën of sentimenten.

Ook meritocratische ongelijkheid is ongelijkheid, terwijl gender, leeftijd en
'vreemdheid' in de clan-tijd ook zonder meer als rechtvaardigingen van
ongelijkheid geaccepteerd werden. Dat een big man  periodiek door rivalen werd
uitgedaagd en dat rivalen zich dikwijls ten overstaan van de volwassen mannen
van de clan dienden te legitimeren, wijst eerder op onstabiel leiderschap en
machtsstrijd binnen een elite dan op egalitarisme.

Hier schieten  Flannery en Marcus tekort vergeleken bij hun inspirator: Rousseau
maakt geen onderscheid tussen meritocratische en erfelijke ongelijkheid, maar
tussen fysieke en sociaal-politieke ongelijkheid. De eerste slaat op de
individuele verschillen in lichamelijke en cognitieve vaardigheden. De tweede op
voorrechten die sommigen genieten.

Iedere vorm van ongelijkheid waarin een persoon macht of gezag heeft over
anderen is volgens Rousseau een vorm van deze niet-natuurlijke, politieke
ongelijkheid. De status van de big man bestaat niet door zijn natuurlijke
vaardigheden, maar bij de gratie van de erkenning door de clan. Verzet tegen
zo'n leider wordt pas egalitair als de kritiek op één bepaalde big man overgaat
in de vraag waarom er eigenlijk een big man zou moeten zijn. Dat laatste vereist
een begin van abstract denken.

Gemeenschappelijke menselijkheid en gelijkheid zijn geen empirische gegevens,
maar de uitvinding van een nieuwe manier van denken. Rousseau had dat beter
begrepen dan Flannery en Marcus. Hun boek bevat talrijke fascinerende inzichten
en hun verbluffende beheersing van de archeologische en antropologische
literatuur levert ons een aanzet tot een comparatieve wereldgeschiedenis van de
sociaal-politieke ongelijkheid. Hun speculaties over de politieke mentaliteit in
de prehistorie schieten echter tekort.

De status van de big man bestaat  bij de gratie van erkenning door de clan

Kent Flannery en Joyce Marcus: The Creation of Inequality. How Our Prehistoric
Ancestors Set the Stage for Monarchy, Slavery, and Empire. Harvard University
Press, 648 blz. EUR 39,-

Twee Amerikaanse antropologen proberen een universele geschiedenis van
ongelijkheid  te schrijven. Ze brachten een imposante hoeveelheid  archeologisch
en antropologisch onderzoek bijeen maar schieten te kort als het om definities
gaat.

LOAD-DATE: October 12, 2012

LANGUAGE: DUTCH; NEDERLANDS

GRAPHIC: Een bodypainter, lid van het Sumavolk in West Ethiopië, beschildert een
stokvechter met een vingerverf van krijt en oker
Uit Germaine Greer, De Jongen

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              43 of 200 DOCUMENTS



                                NRC Handelsblad

                            10 oktober 2012 woensdag

Over het IJ;
Column

BYLINE: Frits Abrahams

SECTION: Achterpagina; Blz. 20

LENGTH: 564 woorden


Graag mag ik midden op de dag de pont over het IJ naar Amsterdam-Noord nemen.
Het is alsof je een andere wereld binnenvaart.

Je staat op de voorplecht, de drukke stad rommelt achter je, een fris windje
blaast om je oren, links schittert het hagelwitte Eye in het zonlicht, rechts
verrijst in de verte het fraaie Muziekgebouw. Wie zou er niet verliefd worden op
zo'n stad?

Mijn stemming werd minder euforisch toen ik in Het Parool een artikel las over
de 'gevaarlijke drukte' op de ponten naar Noord. Vooral in de spits en bij grote
evenementen zou de situatie op de boten en de kade chaotisch en onbeheersbaar
zijn. Er is een duidelijke toename van reizigers: 13,2 miljoen dit jaar, 14,5
miljoen (geschat) volgend jaar. Dagelijks maken ruim 40.000 mensen gebruik van
vijf veerlijnen, het stadsdeel wil nu een zesde lijn.

,,Zeker bij het Centraal Station is het best gevaarlijk", zei een reiziger tegen
Het Parool, ,,als zo'n hele pluk ineens van de pont komt en alle kanten op
schiet. Ik zag laatst nog hoe daar twee scooters vol op elkaar reden." Een
veerpontschipper die anoniem wilde blijven, noemde de boten ,,te klein".

Als dit allemaal waar was, berustten mijn idyllische impressies op beperkte
observatie, besefte ik. Ik moest terug naar het IJ, maar dan 'in de spits', de
avondspits welteverstaan, want mijn ochtendhumeur verdraagt zich te slecht met
welke spits dan ook.

Ik kwam, ik zag en ik verloor, want die avondspits bleek inderdaad niet mals. Op
de boten staat vermeld dat zij maximaal 240 personen kunnen bevatten. Ik telde
tussen vijf en zes uur soms zo'n 160, 170 personen per boot, maar daar kwam nog
een grote stoet aan scooters, fietsen en zelfs af en toe een Canta bij, dat
autootje voor invaliden waar ook kerngezonde validen graag gebruik van maken
omdat je er zo heerlijk, zonder rijbewijs, mee door de stad kunt crossen.

Deze verzameling mensen en machines perste zich met ongecoördineerde kracht de
boot op,  en verdeelde zich vervolgens over voorplecht en het tussengedeelte. De
achterplecht is doorgaans voor de nakomers die kort voor de boot vertrekt
hijgend arriveren. De routiniers onder hen zetten hun fiets dwars voor zich en
duwen daarmee hun 'voorgangers' een stukje naar voren. Soms is de drukte zó
groot dat er niemand meer bij kan.

Als de boot arriveert, ontstaan er vooral op de kade bij het Centraal Station
heksenketelachtige situaties. Brommers en scooters spuiten vooruit naar de kade,
waar argeloze voorbijgangers - te voet of op de fiets - zich in veiligheid
proberen te brengen. Terwijl ik er rondliep, klapten in de drukte twee elkaar
tegemoetkomende fietsers op elkaar; ik moest denken aan de identieke ervaring
van die reiziger in Het Parool.

Overbelaste boten, chaos op de kade, wat zouden de autoriteiten daarvan vinden?
Zouden ze in hun stoutste fantasie wel eens zo'n pontje tergend langzaam met man
én muis onder de waterspiegel zien zakken?

In Het Parool reageerde een woordvoerder van wethouder Eric Wiebes reuze
laconiek: ,,Als je bedenkt dat een nieuwe pont al snel 5 miljoen euro kost, zal
duidelijk zijn dat we eerst naar andere oplossingen zoeken."

Vertaald voor de gewone burger betekent dit: er moeten eerst een paar erge
dingen gebeuren voordat 'de gemeente' iets wil doen. Een onderzoekscommissie mag
vervolgens vaststellen wat er allemaal is misgegaan. Maar dan zijn we algauw een
half jaartje verder.

Gevaarlijk druk op de pont

LOAD-DATE: October 10, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              44 of 200 DOCUMENTS



                                NRC Handelsblad

                             9 oktober 2012 dinsdag

'We zijn allemaal jezuïeten';
Column

BYLINE: Derk Jan Eppink

SECTION: Opinie

LENGTH: 881 woorden


Er is alle reden om Europees president Herman Van Rompuy beter in de gaten te
houden. Hij sprak begin september in Florence tot de 'Interreligieuze Dialoog'.
Het ontging de wereldpers, maar gelukkig was er het Katholiek Nieuwsblad. Trots
citeerde het blad Van Rompuy: ,,We zijn allemaal jezuïeten". Hij doelt  op
prominente Europese kopstukken met wie hij de architectuur van het toekomstige
Europa ontwikkelt. ,,Het schept onverbrekelijke banden. Er is dus een Jesuits
International."

Over wie sprak Van Rompuy, die zelf werd opgeleid door de jezuïeten aan het
Sint-Jan Berchmanscollege  Brussel? Ten eerste over voorzitter José Manuel
Barroso van de Europese Commissie. Vervolgens over Jean-Claude Juncker, premier
van Luxemburg en voorzitter van de eurogroep. Van Rompuy noemt ook de voorzitter
Mario Draghi van de Europese Centrale Bank (ECB), die werd opgeleid aan het
Romeinse jezuïetencollege Istituto  Massimo. Verheugd voegde Van Rompuy eraan
toe dat ook de Italiaanse premier Monti en diens Spaanse collega  Rajoy zijn
gevormd door jezuïetencolleges. Gelukkig is er nog Angela Merkel, de koppige
domineesdochter uit de voormalige Duitse Democratische Republiek, om tegenwicht
te bieden.

Wie Van Rompuy hoort, ziet  de overeenkomsten met Europa. Jezuïeten vormen de
voorhoede van de katholieke kerk, zoals de Europese elite het keurkorps is van
Europese integratie. Beide profileren zich als 'elite', verheven boven het
gewone volk. Hun werkwijze verschilt weinig van elkaar. Geraffineerde leugentjes
en doelbewuste intrige zijn middelen die het doel heiligen. Onderdrukt cynisme
kenmerkt de houding tegenover de burger, de niets wetende dommerik die in een
democratie tegen zichzelf moet worden beschermd. De katholieke en Europese
elites werken via inner circles. De rest is proza. Van Rompuy, Barroso, Monti en
Rajoy zijn graag geziene gasten op pauselijke audiënties.

Het is niet verwonderlijk dat deze mentaliteit sporen achterlaat in Europese
structuren en werkmethoden. De ECB heeft een raad van bestuur van 23 leden, met
daarbinnen een directie van zes. De ECB verschilt in opzet weinig van het
Vaticaan. De raad van bestuur telt geen enkele vrouw en hoeft geen
parlementaire verantwoording af te leggen. Verslagen van zijn zittingen blijven
geheim. De Amerikaanse Federale Reserve en de Bank van Japan moeten  verslagen
publiceren van hun bestuurszittingen. De ECB speelt een centrale rol in de
eurozone en pompt biljoenen euro's rond, maar niemand weet hoe de bank  besluit.
De paus had  nog een butler die geheimen prijsgaf.

Toch zijn de eurojezuïeten  slimmer dan voorzitter Guy Verhofstadt van de
liberale fractie in het Europees Parlement en zijn groene evenknie Daniel
Cohn-Bendit. Zij schreeuwen in Voor Europa! hun doel van de daken: een federaal
Europa met één regering, één Europese belasting en één leger. Het enige wat
ontbreekt, is één geheime dienst en één leider, zodat Europa weer terug is bij
af. Houd een referendum en de 'Verenigde Staten van Europa' beperken zich tot
Italië en België.

Nog dommer is het 'finale rapport' van een handvol ministers van Buitenlandse
Zaken over de toekomst van Europa. Het rapport is ondertekend door elf van de 27
lidstaten; een minderheid, waaronder Nederland. Usual suspect Groot-Brittannië
tekende niet, net zomin als Zweden en Finland. Van de nieuwe lidstaten tekende
alleen Polen. Conclusie van het elftal: ,,De euro is het meest krachtige symbool
van Europese integratie". De vele reddingsoperaties en noodfondsen voor de euro
slaan ze gemakshalve over. Sommige van de elf ministers  - het is niet duidelijk
welke - bepleiten een Europees leger. Dit wordt ongetwijfeld een papieren
tijger. De legers van de eurolanden krimpen zienderogen, wegens de crisis.
Griekenland geeft per hoofd van de bevolking het meeste uit aan defensie! Maar
Griekenland tekende niet. Het elftal blinkt dus uit in schoten op eigen doel.

Dit overkomt de eurojezuïeten nooit. Hun rapport Naar een Echte Economische en
Monetaire Unie bestaat slechts uit 'bouwstenen' en 'suggesties'. Het suggereert
een Europees depositogarantiesysteem - niets dramatisch, alleen een idee. In een
pijnloze exercitie worden burgers gekneed in een denkproces dat hen overstijgt.
Zodra ze doorkrijgen tot welk gebouw de bouwstenen leiden, zitten ze erin.
Suggesties zijn  voldongen feiten. Wie zich verzet, is een onredelijke
dwarsligger, een populist.

De  nooit verkozen premier Monti heeft  al aangekondigd dat hij een Europese
campagne zal lanceren ,,tegen het populisme". Van Rompuy, evenmin verkozen,
steunde hem onmiddellijk. Eerder zei Monti al dat nationale parlementen Europese
leiders niet voor de voeten mogen lopen, doelend op de Duitse Bondsdag. Ze
moeten worden ,,opgevoed". Jezuïeten leiden het volk, dat wordt geacht te
volgen. Wat is voor hen populisme? Dat zijn 'onwetenden' die hen niet volgen:
woedende Grieken, demonstrerende Spanjaarden, bezorgde Duitsers en eurokritische
Nederlanders. Een Europa met die elitaire mentaliteit roept om een Reformatie,
maar daar gruwelt Jesuits International van. Wat een 'vervelende populist' was
dat toch, die Martin Luther!

Derk Jan Eppink is journalist, publicist en zit in het Europees Parlement voor
de Belgische partij Libertair, Direct, Democratisch.

Toch zijn die eurojezuïeten slimmer dan Verhofstadt

LOAD-DATE: October 9, 2012

LANGUAGE: DUTCH; NEDERLANDS

GRAPHIC:  Eppink_schouders

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              45 of 200 DOCUMENTS



                                NRC Handelsblad

                            6 oktober 2012 zaterdag

Eindspel om Griekenland  De ministeries  zijn er klaar voor De centrale bankiers
zijn voorzichtiger Regeringsleiders willen Griekenland bij de euro houden Maar
hoe hou je Griekenland binnenboord?

SECTION: Z & Z

LENGTH: 3434 woorden

SAMENVATTING

Europese ministers van Financiën onderhandelen maandag over manieren om
Griekenland in de eurozone te houden. Zij waren klaar om het land eruit te
zetten. Maar de Duitse bondskanselier Merkel is tegen, bang dat dit de doodsklap
wordt voor Spanje. En dus voor de euro.

VOLLEDIGE TEKST:

Toen de nieuwe Griekse minister van Financiën Yannis Stournaras begin september
in Berlijn het kantoor van zijn Duitse collega Wolfgang Schäuble binnenwandelde,
leek het lot van Griekenland snel bezegeld. Griekenland in de eurozone houden
was financieel onhoudbaar, concludeerde Schäuble al na enige minuten. Dit had
geen zin meer.

Maandag, amper een maand later dus, bespreken Schäuble en de zestien andere
Europese ministers van Financiën alweer methodes om Griekenland tóch in de
eurozone te houden. Ondanks de dreigementen die veel ministers afgelopen zomer
uitten, durven bondskanselier Angela Merkel en andere regeringsleiders om
politieke redenen een 'grexit' niet aan. Althans, voorlopig niet.

Dit wil niet zeggen dat de regeringsleiders de irritatie en wanhoop van hun
eigen ministers niet delen. Neem dat bezoek van Stournaras aan Schäuble. Ten
eerste kon Stournaras niet vrijuit praten. Hij werd vergezeld door
vertrouwelingen van andere Griekse politici en facties uit de coalitieregering,
die zouden rapporteren wat hij zou zeggen en die zijn woorden politiek zouden
uitbuiten als dat zo uitkwam. Een van die 'mollen' kwam van de conservatieve
premier Samaras. Anders dan de Duitsers hadden gehoopt, zat er dus niet een
verse minister die een breuk kon forceren met de politieke clan-cultuur van het
verleden.

Ten tweede meldde Stournaras dat de Griekse regering nog niet de 11,5 miljard
aan bezuinigingen gevonden had die de inspecteurs van IMF, Europese Commissie en
Europese Centrale Bank hem in juli hadden opgelegd. Sterker nog, het gat was
waarschijnlijk groter, 20 miljard of meer.

Stournaras vroeg om begrip; de Griekse economie stond stil, zei hij. Niets
functioneerde meer. Iedereen met geld was het land ontvlucht. De economie
reutelde alleen even als er weer een tranche leningen van eurolanden en IMF
binnenkwam. Dan betaalde de regering salarissen, wat leveranciers. Dan betaalden
mensen huur, en boodschappen. Maar na een paar weken viel de zaak weer stil. Het
enige waar de regering nog in kon snijden, was opnieuw in pensioenen en
uitkeringen. Dat kon toch niet? Griekenland had meer tijd nodig, zei Stournaras.
Twee jaar, liefst.

Daar had Schäuble weinig zin in. Uitstel betekende een derde leningenpakket. Hoe
kreeg hij dat door het steeds sceptischer parlement, als hij niet eerst kon
laten zien dat Griekenland de goede kant opging? Schäuble vroeg Stournaras nog
hoe hij dacht de nieuwe hervormingen en bezuinigingen waar de coalitiepartijen
dan wél over hadden beslist, door het Griekse parlement te loodsen. Stournaras
antwoordde dat dit zijn verantwoordelijkheid niet was. Daar moesten de partijen
zelf voor zorgen.

Na deze conversatie besloot Schäuble dat het geen zin had om Griekenland langer
in de eurozone te houden, vertelt een betrokkene die - net als veel anderen in
dit verhaal - anoniem moet blijven omdat hij geen problemen met zijn werkgever
wil. Schäuble heeft sindsdien nauwelijks meer een woord met Stournaras
gewisseld. ,,Hij heeft het gehad."

Veel EU-ambtenaren reizen op en neer reizen naar Athene. De een vertelt nog
deprimerender anekdotes over Griekenland dan de ander. Ruim twee jaar na het
eerste leningenpakket van 110 miljard euro, en ruim een half jaar na het tweede
pakket (van 130 miljard, waarin een deel van het eerste is verdisconteerd),
lijkt er geen verbetering in de situatie te komen. In de relaties tussen de
Grieken en een aantal crediteuren evenmin.

De Europese ambtenaren moeten in Griekenland Europese projecten vlot trekken.
Advies geven over belastinginning of privatisering. Evaluaties maken. In al hun
verhalen zijn Griekse ambtenaren incompetent, gedemotiveerd of beide. Ministers
doen meer aan partijpolitiek dan aan iets anders. Milities veroveren het land
met botte slogans en geweld, en met een werkwijze die de Arabische
moslimbroeders populair maakte: door voedseluitdeling, gezondheidszorg en andere
sociale taken van de falende staat over te nemen.

Ministeries werken elkaar tegen, zeggen de Europese ambtenaren. Documenten raken
zoek. Ze zien over de moedeloosheid en politieke ontgoocheling van de gewone
man. Sommigen praten bot over Griekenland, anderen vertellen vol empathie. Maar
hun conclusie is dezelfde: dit land lijkt meer op Somalië dan op een ontwikkeld
euroland.

Toen Schäuble en andere ministers van Financiën deze zomer de nieuwe Griekse
regering een laatste kans boden om het land aan te pakken en het 'nieuwe begin'
te forceren dat crediteuren en investeerders weer vertrouwen kon geven, stelden
de meesten dit ultimatum dan ook uit de grond van hun hart. Een hooggeplaatste
Europese functionaris vertelde in juli dat ministeries van Financiën in ,,zes,
zeven landen" vastbesloten waren: als Griekenland in september geen 11,5 miljard
aan bezuinigingen vond, moest het ,,de eurozone uit". De Duitse, Nederlandse en
Finse ministers waren het hardst in hun standpunt.

In juli kregen de Grieken twee maanden om die 11,5 miljard te vinden. In
september zouden trojka-inspecteurs naar Athene gaan om te zien of het gelukt
was. Zo niet, dan zou het land geen leningen meer krijgen. De Europese Centrale
Bank zou Griekse banken geen goedkoop krediet meer geven. Einde verhaal.

De ministers van Financiën schotelden de regeringsleiders deze zomer allerlei
cijferwerk voor dat moest aantonen dat een Grieks vertrek uit de eurozone minder
kostbaar is dan twee jaar geleden. Aan het begin van de crisis hadden
Noord-Europese banken en pensioenfondsen veel leningen in Griekenland uitstaan.
Intussen hadden zij hun blootstelling hieraan afgebouwd en Griekse filialen van
de hand gedaan. Bedrijven die veel aan Griekenland verkochten, hadden andere
afzetmarkten gezocht. Natuurlijk, de bilaterale noodleningen aan Griekenland
zouden niet worden afbetaald. Maar daar, zegt een Europees ambtenaar, vonden
vooral noordelijke landen compensatie voor: ,,Beleggers halen geld weg uit
Portugal, Spanje, Italië. Ze beleggen het opnieuw in noordelijke landen. Daarom
betalen Duitsland en Nederland extreem lage rentes op staatsleningen. Duitsland
verdient daar 40 miljard per jaar aan: puur crisisinkomsten. Genoeg om een derde
leningenpakket voor Griekenland mee te betalen."

De centrale bankiers zijn voorzichtiger

Maar bij de meeste nationale banken leefden er meer reserves dan bij
ministeries. Ook bij De Nederlandsche Bank, was weinig animo voor een Griekse
exit, melden bronnen. Ministeries van Financiën willen altijd zo min mogelijk
uitgeven. Dat is hun taak. Nationale banken denken in monetaire stabiliteit. Zij
concludeerden dat een Griekse exit zou leiden tot veel instabiliteit, of zelfs
een monetaire implosie.

Hét probleem is niet Griekenland maar Spanje, zeggen de centrale bankiers. Door
een uit de hand gelopen vastgoedcrisis staat Spanje op het punt om het noodfonds
en de Europese Centrale Bank te vragen staatsobligaties op te kopen.De Spaanse
schuld is, zelfs met bankbail-outs, nog altijd lager dan die van Duitsland. De
Spaanse crisis draait om privéschuld, niet om staatsschuld. ,,Als beleggers
weten dat de euro echt onomkeerbaar is en niet uit elkaar zal spatten, komen ze
meteen terug naar Spanje", zegt een Europese ambtenaar. Hij spreekt beleggers
die niets liever willen. Want er is een verschil met Griekenland: Spanje is een
immense markt. Noord-Europese banken en pensioenfondsen hebben er jarenlang goed
verdiend. ,,Maar ze komen alleen terug als er een beslissing is over
Griekenland. Griekenland is dé testcase. Laten we Griekenland gaan, dan zijn de
beloftes van Europese politici om de eurozone intact te houden, loze beloftes.
De boodschap voor beleggers is dan: hetzelfde kan met Spanje gebeuren. Als we
Griekenland overboord zetten is Spanje verloren. En dan volgt Italië."

ECB-bestuurslid Jörg Asmussen zegt dat een Griekse exit ,,geweldig kostbaar zou
zijn, voor Griekenland, Europa en Duitsland". Het verbaast hem ,,hoe makkelijk
mensen erover praten". Als Spanje en Italië gestut moeten worden, is het
euronoodfonds te klein. In het tijdelijke fonds EFSF zit nog hooguit 180
miljard. Omdat lidstaten gefaseerd geld in het nieuwe ESM gaan storten, heeft
dit maar enkele tientallen miljarden in kas. Voor extra geld moeten regeringen
hun parlement toestemming vragen. Een ambtenaar: ,,Geen schijn van kans dat het
Duitse, Nederlandse of Finse parlement daar ja tegen zegt, op een moment dat de
hele eurozone in de fik vliegt".

Regeringsleiders willen Griekenland bij de euro houden

De regeringsleiders krijgen dus twee soorten rapporten over Griekenland op hun
bureau: de sombere berekeningen van de ministeries van Financiën over
Griekenland dat zijn doelstellingen waarschijnlijk niet haalt, én dringend
advies van centrale banken en Europese instellingen om het land binnenboord te
houden.

De meeste regeringsleiders zijn tot de conclusie gekomen dat Griekenland er maar
bij moet blijven. De laatste regeringsleider die een beslissing moest nemen, was
- zoals zo vaak - de Duitse bondskanselier Angela Merkel. Zij is de machtigste
regeringsleider omdat Duitsland het rijkste land van Europa is. Haar mening was
doorslaggevend, ook omdat kleinere rijke landen als Nederland en Finland haar
doorgaans volgen. Als Merkel een exit had gewild, zeggen ambtenaren in Brussel,
was dat ook gebeurd.

Het argument dat een grexit levensgevaarlijk is de voor de euro, liet Merkel
niet onberoerd. Duitsland is het euroland dat het meest profiteert van de euro.
Vóór de crisis en nu, tijdens de crisis. Duitsland exporteert veel naar
Zuid-Europa, al zakken de markten daar één voor één in.  Ook zijn Duitsers er
bezig industriële zones op te zetten. ,,Ons ministerie van Financiën wil van de
Grieken af", bevestigt iemand die Merkel van adviezen voorziet. ,,Maar het
bedrijfsleven niet. Dat vertellen ze Merkel ook. Dit is geen eendimensionaal
verhaal. Verre van."

Deze zomer suggereerde Merkel dat een Grieks vertrek uit de eurozone niet
ondenkbaar was: ze praatte openlijk over ,,de laatste kans voor Griekenland".
Dat was vlak na tweemaal Griekse verkiezingen, in mei en een tweede spannende
ronde in juni. Toen legden het gekonkel en de intriges van de Griekse politici
Europa twee maanden lam. Maar dat soort dingen zegt Merkel niet meer.
Integendeel. Ze laat in toespraken en interviews duidelijk doorschemeren dat ze
Griekenland binnenboord wil houden. Ze ontving premier Samaras, vóór de
verkiezingen de grootste tegenstander van de bezuinigingen die de trojka
afdwong, onlangs met veel fanfare. Ze prees hem om de ,,historische rol" die hij
speelt in zijn land, en zei: ,,We moeten hem een kans geven." Dinsdag gaat ze
zelf naar Athene. Volgens haar woordvoerder is dat ,,om de regering-Samaras te
steunen, die meer dan voorgaande regeringen zijn best doet het land te
hervormen." Merkel heeft de knoop doorgehakt, bevestigt iedereen die betrokken
is bij de Griekse eurosaga: geen grexit. Anders dan de Franse president Hollande
wil ze dat nog niet hardop zeggen. Publiekelijk wil ze Samaras achter zijn
vodden blijven zitten, zodat hij zich extra gedwongen voelt met resultaten te
komen.

Betrokkenen vertellen dat Merkel beseft dat Samaras waarschijnlijk niet bij
machte is het land te veranderen, laat staan de coalitieregering lang overeind
te houden. Maar ze steunt hem. Ze wil stabiliteit. Rust. In Duitsland zijn
volgend jaar verkiezingen. Die wil ze winnen. Merkel profileert zich in de
verkiezingscampagne als de ervaren, bedachtzame staatsvrouw die Duitsland en
Europa door deze duistere, onzekere tijden kan loodsen. Een gewelddadige
explosie van de eurozone die zijzelf ontketent, past niet in dit profiel. Niet
om financiële redenen, maar ook niet om geopolitieke redenen.

Janis Emmanouilidis van het European Policy Center zegt: ,,Als je Griekenland
uit de eurozone zet, importeer  je chaos in de EU en de NAVO, waar Griekenland
lid van is. Om nog maar te zwijgen van de onrust die je in de buurlanden
creëert."

Wil Angela Merkel het verwijt krijgen dat ze Europa en de NAVO destabiliseert en
het voortbestaan van de euro op het spel zet? Nee, zeggen mensen die haar
kennen. Het past niet in haar strategie en haar karakter. Ze neemt liever geen
al te grote risico's - eerder het omgekeerde: als zij één verwijt krijgt in de
eurocrisisbestrijding, is het dat ze te langzaam en te voorzichtig is. Daarom
heeft zij besloten om Griekenland zeker tot ná de Duitse verkiezingen in de
eurozone te houden. Iedereen weet dat in Brussel.

Merkel kan dat niet hardop zeggen. Dat komt niet alleen doordat het enigszins
pijnlijk wordt dat Duitsland zo dominant is bij dit soort beslissingen. De
Duitsers benadrukken deze dominantie liever niet.

Een andere reden om het besluit niet aan de grote klok te hangen, is dat
Griekenland officieel bezig is aan zijn ,,laatste kans". De trojka is bezig een
rapport op te stellen over de houdbaarheid van de afspraak dat de Griekse schuld
in 2020 120 procent moet zijn van het bbp. Maar achter de schermen wordt volgens
bronnen in Brussel alles in het werk gesteld om de regering-Samaras deels voor
deze trojka-test te laten slagen. Portugal en Ierland, andere 'programmalanden',
moeten niet het idee krijgen dat je ook euroland kunt blijven zónder met
resultaten te komen. Het Duitse blad Der Spiegel meldde recentelijk dat de
bondskanselier bezig is de volgende trojka-evaluatie van Griekenland zo te
'redigeren' dat de positieve dingen wat meer benadrukt worden en de negatieve
dingen minder. In Brussel wordt dat niet bestreden. Dit is geen fraude, zegt
iedereen er haastig bij. In Athene wordt zo weinig uitgegeven, dat er momenteel
zowat een begrotingsevenwicht is. Dat de economische groei nog verder in de min
is dan eerder werd voorspeld, geldt voor bijna alle eurolanden. Dat is niet
alleen de schuld van Griekenland. Ook zijn er duizend manieren om houdbaarheid
van schuld te berekenen, allemaal met ander resultaat.

De stem van de bondskanselier geeft de doorslag. Zij heeft het lot van
Griekenland en Europa in handen, lijkt het wel.  Het is waar dat de meeste
andere regeringsleiders allang besloten hadden dat ze Griekenland niet wilden
laten gaan. De Franse president Hollande herhaalt dit voortdurend. Ook
eurogroep-voorzitter Jean-Claude Juncker, premier van Luxemburg, zei midden
september stellig: ,,Griekenland verlaat de eurozone niet." Maar Merkel bepaalt
wat er gebeurt, en wanneer.

Begin 2010 traineerde zij het eerste Griekse hulppakket omdat ze eerst de
verkiezingen in Noordrijn-Westfalen wilde winnen: die waren op een zaterdag, het
pakket kwam er op zondag. Nu prevaleren de Duitse parlementsverkiezingen in
2013. Merkel heeft ook verordonneerd dat 'Griekenland' géén thema mag zijn op de
Europese top van regeringsleiders in oktober, bevestigen bronnen in Brussel,
omdat zij dan voortgang wil maken met onderhandelingen over de bankunie en meer
politieke unie in Europa. De beslissing over Griekenland wordt waarschijnlijk
pas begin november bekendgemaakt, na de Amerikaanse verkiezingen. Want ook
Barack Obama wil geen gedoe vóór de verkiezingen. Waarschijnlijk komt er een
speciale Europese top in de eerste helft van november, om het Griekse besluit
aan te kondigen.

Maar hoe hou je Griekenland binnenboord?

Nu Merkel Griekenland tot nader orde binnenboord wil houden, rijst de vraag hoe
zij dit wil regelen. Politiek en sociaal lijkt in Griekenland  het kookpunt
bereikt. De kans bestaat dat de regering-Samaras geen lang leven beschoren is.
Wat dan? Hoe gaat de eurozone financieel en politiek om met een failed state in
haar midden?

Op het financiële deel van de vraag krijg je in Brussel en Berlijn opvallend
laconieke antwoorden. Och, zegt men, Griekenland heeft net een tweede
leningenpakket gekregen. Dat loopt tot eind 2014. Er moet waarschijnlijk geld
bij, maar dat zien we aan het eind van de rit wel. ,,Wie weet is de situatie
over een paar jaar een stuk beter", zegt een eurofunctionaris, die denkt dat
bijvoorbeeld Spanje snel uit het dal komt. ,,Dan is het makkelijker om extra
geld aan onze parlementen te vragen."

De vraag is of het Internationaal Monetair Fonds aan boord kan blijven als de
voortgangsrapportage over Griekenland steeds meer door politieke motieven wordt
gedreven. Het IMF, dat zijn 'fixers' met het credo: 'Er is een probleem. Dat
moet worden opgelost. Daarna gaan we naar de volgende klus'. Europeanen in de
trojka leggen meer accent op politieke overwegingen. Dat clasht. Zo eist het IMF
nu dat de Griekse schuld wordt geherstructureerd. De Europeanen willen dit niet.
Of liever, Merkel wil het niet.

Ook op dit punt zijn functionarissen in Brussel laconiek. Ze lijken ervan uit te
gaan dat ze wel een akkoord met het IMF sluiten. IMF-chef Christine Lagarde
waarschuwt constant voor financiële instabiliteit. Daarbij gaat het gerucht dat
Lagarde, voormalig Frans minister van Financiën, ontevreden is in Washington en
terug wil naar Europa. Misschien wel als opvolger van Commissie-voorzitter José
Manuel Barroso, over twee jaar. Voor die post zoekt men een vrouw. En als
Lagarde die ambieert, heeft ze de zegen nodig van Angela Merkel. Dus kan ze maar
beter inbinden als het over snelle herstructurering van Griekse schuld gaat.

Dit zijn speculaties. Maar ze doen niet zomaar de ronde. Tot dusver is de
eurocrisisbestrijding geen zaak geweest van enkel rekensommen en
huishoudboekjes, maar veel meer van machtspolitiek en persoonlijkheden. Waarom
zou het nu ineens anders gaan? De macht van Duitsland en de persoon van Merkel
zijn dominant. Hoe het verder gaat met Griekenland in de eurozone, wordt
grotendeels in Berlijn bekokstoofd. ,,De rijken besturen de monetaire unie",
zegt een ambassadeur. ,,Dat is nieuw in de Europese constructie." Vooral omdat
die constructie is opgezet om te zorgen dat Duitsland nooit meer de eerste viool
zou spelen in Europa.

De vraag dringt zich op of de eurozone - lees: Duitsland - bereid is de teugels
over te nemen als de situatie in Griekenland beroerd blijft. Het antwoord kan
moeilijk nee zijn, als je net besloten hebt dat het land in de eurozone blijft.
Daarbij, eigenlijk hééft de eurozone al veel Griekse teugels in handen. Europese
en nationale functionarissen runnen geen ministeries, maar soms scheelt het niet
veel. Een Brusselse functionaris vertelde onlangs dat hij naar Athene vliegt als
meerdere ministeries een contract moeten tekenen. ,,Anders weigeren de
directeuren-generaal van die ministeries om samen te komen en kan er niets
getekend worden. Wij zijn de enigen die zo'n ontmoeting kunnen afdwingen. Ik
voel me soms een halve koloniaal."

De rol van deze semikolonialen zal in  de komende tijd niet kleiner worden.
Volgens de Groene europarlementariër Daniel Cohn-Bendit wordt Griekenland, ,,als
we niet uitkijken, een beetje als Duitsland na het verdrag van Versailles. Als
we het land nog verder op de knieën dwingen, kunnen er gevaarlijke dingen
gebeuren. Extreem-rechts biedt al 20 euro per familie."

Bij een implosie kan Europa in de situatie komen dat het de boel in Griekenland
min of meer overneemt. Dat er op elk ministerie Europeanen zitten die geen
advies meer geven, maar vertellen wat de minister moet doen. Misschien loopt het
zo'n vaart niet. Duidelijk is wel dat Merkel zich, met haar besluit om
Griekenland binnenboord te houden, een nieuwe verantwoordelijkheid op de hals
haalt. En dat zíj degene is die deze Europeanen dan moet aansturen.

Dit had geen zin meer,  vond minister Schäuble

Griekenland overboord, Spanje in nood

De evaluatie moet het positieve benadrukken

Als je Griekenland uit de eurozone zet, importeer  je chaos in de EU

Tijdpad voor de Grieken

OKTOBER

8 en 9 oktober: bijeenkomst van de Europese ministers van Financiën (Ecofin) in
Luxemburg

12-14 oktober: jaarvergadering van het IMF en de Wereldbank in Tokio

18-19 oktober: top van Europese regeringsleiders in Brussel over toekomstige
bankunie en politieke unie

NOVEMBER

12 - 13 november: bijeenkomst Europese ministers van Financiën in Brussel

22-23 november: Europese top van regeringsleiders over meerjarenbegroting in
Brussel

Begin of midden november: top van Europese regeringsleiders over Griekenland,
Spanje en Cyprus

De hoofdrolspelers

Yannis Stournaras, minister van Financiën van Griekenland

Wolfgang Schäuble, minister van Financiën van Duitsland

Angela Merkel,  bondskanselier van Duitsland

Antonis Samaras, premier van Griekenland

Mario Draghi, president Europese Centrale Bank

Jean-Claude Juncker, voorzitter van de eurogroep

Christine Lagarde, directeur  van het IMF

LOAD-DATE: October 5, 2012

LANGUAGE: DUTCH; NEDERLANDS

GRAPHIC: Illustratie Hajo
 Merkel binnen
 griekenland2

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              46 of 200 DOCUMENTS



                                NRC Handelsblad

                             5 oktober 2012 vrijdag

Vrijspraak op alle beschuldigingen

BYLINE: Bernard Hulsman

SECTION: Boeken

LENGTH: 1300 woorden

SAMENVATTING

De opvattingen van Geert Wilders en zijn PVV zijn vaak fascistisch genoemd. Maar
wat is fascisme eigenlijk? Historicus en NSB-specialist Robin te Slaa zocht het
uit. Het fascisme is geen ideeënloze, rancuneuze beweging, maar een alternatieve
vorm van moderniteit met utopische aspiraties.

VOLLEDIGE TEKST:

Voordat PVV-leider Geert Wilders een half jaar geleden de islam inruilde voor
Europa als kop van Jut, was het een ritueel: een politicus of columnist noemde
Wilders een halve of hele fascist en een korte en onvruchtbare discussie volgde
over de vraag in hoeverre zijn opvattingen over bijvoorbeeld de islam als
totalitaire ideologie fascistisch waren.

In Is Wilders een fascist? geeft historicus Robin te Slaa een kort overzicht van
de steeds terugkerende discussie. In de afgelopen jaren hebben niet alleen
misdaadjournalist Peter R. de Vries en cabaretier Herman van Veen de PVV
vergeleken met de NSB, maar ook oud-premier Ruud Lubbers vond dat de
'vergelijking van de PVV en het fascisme moest kunnen'. Het vaakst noemt Te Slaa
Rob Riemen, directeur van het gewichtige Nexus Instituut, die in 2010 in zijn
pamflet De eeuwige terugkeer van het fascisme de PVV het 'prototype van het
hedendaagse fascisme' noemde.

Zelf raakte de historicus Te Slaa zijdelings betrokken bij de discussie toen
ex-PvdA-minister Ella Vogelaar het mede door hem geschreven De NSB. Ontstaan en
opkomst van de Nationaal-Socialistische Beweging, 1931-1935 aanhaalde, een bijna
1000 pagina's tellend boek over de eerste vier jaar van de grootste Nederlandse
fascistische partij. Wie dat boek las, zou grote overeenkomsten zien tussen de
NSB en de PVV, zei Vogelaar. Is Wilders een fascist? is één grote correctie van
deze bewering.

In dit boek doet Te Slaa iets dat, vreemd genoeg, tot nu toe niemand heeft
gedaan in het debat over het fascistische gehalte van de PVV: hij gaat na wat
het fascisme precies is en vergelijkt zijn bevindingen met de opvattingen van
Wilders en zijn PVV.

Na de Tweede Wereldoorlog is het fascisme in Europa de belichaming van het
absolute kwaad geworden. Zo was de fascist in Novecento, Bernardo Bertolucci's
beroemde socialistisch-realistische film uit 1976 over het 20ste-eeuwse Italië,
een visogige sadist met de naam Atilla die een kind met zijn hoofd tegen een
muur doodsloeg en en een katje met een kopstoot doodplette. Maar als het
fascisme echt zo weerzinwekkend was, was het nooit zo populair geworden. En
populair was het: bij de voorlaatste vrije verkiezingen in de Weimarrepubliek
kreeg Hitlers NSDAP meer dan 37 procent van de Duitse stemmen.

Rancune

Vooral na 1990 hebben historici veel gedetailleerd onderzoek gedaan naar de
precieze aard van het fascisme, schrijft Te Slaa, Maar dat is aan de meeste
geletterde Nederlanders voorbijgegaan. Ook voor Riemen is fascisme bijvoorbeeld
nog altijd slechts 'de politisering van de rancune van de massamens'. Te Slaa
laat nu zien dat het veel meer is: fascisme is een rijke politieke beweging, met
diverse varianten en lange wortels in de 19de-eeuwse politiek, filosofie en
(pseudo-)wetenschappen.

Het eerste misverstand dat Te Slaa recht zet is dat het fascisme populistisch
is. Populisten als Wilders pleiten vaak voor invoering van referenda en andere
vormen van directe democratie, omdat ze geloven dat Henk en Ingrid met hun
gezonde verstand het altijd bij het rechte eind hebben. Maar fascisten
wantrouwen het volk juist. Voor hen is het een irrationele massa die sterke
leiders nodig heeft, of, zoals de Italiaanse fascistenleider Benito Mussolini
het eens uitdrukte: 'Het volk is als een vrouw, het gaat mee met de sterkste.'

Fascisten zijn evenmin 'volksmenners zonder idee die alleen maar uit zijn op
macht', zoals Riemen ze noemt, maar hebben een tamelijk coherente ideologie, zo
laat Te Slaa zien. Ook anders dan Riemen beweert in navolging van Menno ter
Braak in zijn  Het nationaal-socialisme als rancuneleer (1937) is het fascisme
niet reactionair of anti-modern, maar een 'alternatieve vorm van moderniteit.'

De Italiaanse fascisten streefden naar een corporatieve staat, de
nationaal-socialisten naar een etnische Volkgemeinschaft. Die waren alleen maar
mogelijk door een revolutie die een einde maakte aan het ongebreidelde
kapitalisme en de democratische rechtsstaat. Fascisten spraken daarom, net als
communisten, over de 'Nieuwe Orde' en de 'Nieuwe Mens' die na de revolutie
zouden ontstaan. Van dergelijke utopische vergezichten heeft Wilders'  PVV geen
last, constateert Te Slaa, en op een omverwerping van de democratische
rechtsstaat is de partij evenmin uit.

Net als communisme is fascisme totalitair, zo gaat Te Slaa voort. Fascisten
streefden naar een totale controle over de samenleving en het leven van de
burgers. 'Alles in de staat, niets buiten de staat, en niets tegen de staat', zo
definieerde Mussolini het fascisme eens. Wilders is juist voor een zo klein
mogelijke staat, stelt Te Slaa vast, al pleit hij ook, uit electorale
overwegingen, voor een handhaving van de verzorgingsstaat. Maar in ieder geval
wil hij geen totalitaire staat.

Wilders' ideologische wortels zijn dan ook anders dan die van het fascisme.
Wilders begon zijn carrière als liberaal politicus, maar het fascisme is juist
gebaseerd op het anti-liberale gedachtegoed van 19de-eeuwse denkers als
Friedrich Nietzsche en de Franse syndicalist Georges Sorel.

Hitlers racisme en antisemitisme waren in de 19de eeuw zo algemeen dat ook
anarchisten en communisten als Michail Bakoenin en Karl Marx erdoor besmet
waren. Maar Wilders is beslist geen racist. Zeker, hij discrimineert als hij
pleit voor een boerkaverbod of de sluiting van islamistische scholen, schrijft
Te Slaa, en dergelijke maatregelen tasten de grondrechten en rechtsgelijkheid
van moslims aan. Maar 'dit alles maakt hem nog steeds geen fascist'.

Leiderschapcultus

Zo gaat het verder. Leiderschapscultus? Wilders is een charismatisch leider,
maar de PVV wil, anders dan fascisten, geen doorvoering van het
leiderschapsbeginsel in alle geledingen van de maatschappij. Integendeel, de
partij is voor referenda en een gekozen burgemeester.

Nationalisme? 'Het nationalisme van Wilders - zelf spreekt hij liever van
patriottisme - en zijn strijd tegen de islam zijn cultuurhistorisch en niet
racistisch gefundeerd', schrijft Te Slaa. Uitsluiting van bevolkingsgroepen?
Natuurlijk, Wilders sloot moslims uit toen hij pleitte voor de verwijdering uit
Europa van alle moslims die de Europese wetten en waarden niet accepteren. Maar
deze uitsluiting is, anders dan die van de Joden door de nationaal-socialisten,
niet absoluut. Er is een gemakkelijke ontsnappingsclausule: wie de waarden wel
aanvaardt, mag blijven.

Uiteindelijk pleit Te Slaa Wilders vrij van alle fascistische trekjes waarvan
hij in de loop van de jaren is beticht. Om te voorkomen dat hij hierdoor van
PVV-sympathieën wordt verdacht, schrijft hij regelmatig dat hij verschillende
van Wilders ideeën verwerpelijk vindt en dat Wilders in een paranoïde waanwereld
leeft.

Maar de herhaalde vergelijking van zijn waanwereld met fascisme is niet alleen
misplaatst, schrijft hij ten slotte, maar ook contraproductief. Het verwijt van
fascisme vertroebelt de discussie en 'biedt Wilders slechts de gelegenheid om
zichzelf met het nodige misbaar te presenteren als slachtoffer van demonisering.
Wie Wilders wil bestrijden, heeft genoeg aan zijn bedenkelijke opvattingen', zo
schrijft hij aan het einde van zijn boek dat wel het laatste woord in het debat
over Wilders fascistische karakter moet zijn. Discussie gesloten.

Van utopische vergezichten heeft de PVV geen last

Robin te Slaa: Is Wilders een fascist? Boom, 176 blz. EUR 15,-

Geert Wilders is fascist en racist genoemd. Die kwalificaties zijn  niet alleen
misplaatst, aldus historicus Robin te Slaa, maar ook contraproductief. Zulke
verwiten vertroebelen de discussie.

LOAD-DATE: October 5, 2012

LANGUAGE: DUTCH; NEDERLANDS

GRAPHIC: Geert Wilders bij het PVV-partijcongres op 24 augustus j.l. in Ahoy in
Rotterdam
Foto Floren van Olden

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              47 of 200 DOCUMENTS



                                NRC Handelsblad

                             2 oktober 2012 dinsdag

Bezetters uit protest vertrokken;
column

BYLINE: Christiaan Weijts

SECTION: In het nieuws

LENGTH: 487 woorden


'Occupy Den Haag breekt wegens succes kamp op.' Dat was de kop boven een
persbericht dat de protestbeweging eind vorige week rondstuurde. Deze zomer
moest de beweging haar tentenkamp op het Malieveld afbreken, maar na succesvol
procederen keerden ze op 11 september terug. ,,De terugkeer van Occupy Den Haag
op het Malieveld is van korte duur geweest", stelde het bericht, ,,maar Occupy
heeft wel haar doel bereikt."

Zonder dat we het door hadden is er blijkbaar plotsklaps een einde gekomen aan
het graaikapitalisme en sociale ongelijkheid. Nog raadselachtiger is de bewering
even verderop, dat men besloot ,,het Malieveld uit protest te verlaten". Voor
sommige bezetters is ook vertrekken een vorm van protest. Dat klinkt
tegenstrijdig.

,,Dat klopt", erkent woordvoerder Edgar (,,nee, geen achternaam, dat vindt mijn
familie niet leuk"), maar hij kan het uitleggen. ,,Het succes is dat we zeven
keer succesvol geprocedeerd hebben tegen burgemeester Jozias van Aartsen en
daarmee de vrijheid van meningsuiting hebben verdedigd." En het protest betrof
,,alle pesterijen". ,,Wij werden bijvoorbeeld steeds van ons bed gelicht door de
politie die onze papieren wilde zien." Eerst verbood Van Aartsen het overnachten
in tenten, door Occupy en een groep Irakeese vluchtingen. Van de rechter mochten
ze blijven, op voorwaarde dat de tenten niet volledig afgesloten waren.

Wie van het Centraal Station naar het Malieveld loopt, ziet het resultaat. De
vluchtelingen hebben op de Koekamp een kampeerterrein gebouwd, met tenten die
inderdaad half geopend zijn. Soms zijn ze afgedicht met  spandoeken of, naast
oude matrassen, een reclamebanier: 'Jokers plakken, korting pakken'.

Voor Occupy was het tentenverbod de druppel. De brief aan Van Aartsen besluit
met een ,,concluderend j'accuse": ,,Wij hebben uit protest voor deze gang van
zaken onze demonstratie per heden onderbroken."

Tsja. Zal Van Aartsen daar wakker van liggen? ,,Dat kan me niks schelen", bromt
Edgar. ,,Ik sta daar niet voor Van Aartsen  Ik sta daar om te laten zien hoe
corrupt het systeem is."

Ik probeer het te volgen. Occupy vertrekt. Uit protest. En omdat het doel is
bereikt. Al is het systeem nog even corrupt. Het bereikte doel is het bevochten
recht op demonstratie. Al wordt dat demonstreren nu onmogelijk gemaakt. Daarom
vertrekt Occupy.

Is dit een omslachtige manier om het falen te verdoezelen, of is dat mijn eigen
vooringenomenheid?

,,De pers heeft ons ook kapot geschreven. En in de gemeenteraad is er niemand
die ons steunt. We kregen een imagoprobleem toen allerlei daklozen en junkies
zich bij ons aansloten. Die werden door het Leger des Heils naar ons toe
gestuurd. We gaan ons nu bezinnen, nieuwe initiatieven opzetten waar gewone
burgers op een prettige manier aan mee kunnen doen. Want de onvrede is nog
steeds groot."

Christiaan Weijts schrijft op deze plek een wisselcolumn  met Margriet Oostveen.

Zal Van Aartsen wakker   liggen? Maakt hem niet uit

LOAD-DATE: October 2, 2012

LANGUAGE: DUTCH; NEDERLANDS

GRAPHIC: christiaanweijts1

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              48 of 200 DOCUMENTS



                                NRC Handelsblad

                             2 oktober 2012 dinsdag

Advies: zet beurshandel apart

BYLINE: Caroline de Gruyter

SECTION: Economie

LENGTH: 391 woorden


Europese banken moeten activiteiten waar veel risico aan kleeft, zoals
effectenhandel voor eigen rekening, afsplitsen van gewone bankactiviteiten. Dit
is de belangrijkste aanbeveling van een rapport van een groep experts onder
leiding van de Finse nationale bankgouverneur Erkki Liikanen, dat vanmiddag in
Brussel is gepresenteerd.

Liikanen kreeg vorig jaar november de opdracht om te onderzoeken of er naast de
stroom nieuwe bankregels (kapitaalvereisten, beter risicobeheer) structurele
hervormingen nodig zijn. De inhoud vertoont overeenkomsten met het Amerikaanse
Volcker-rapport en het Vickers-rapport in Groot-Brittannie.

Alledrie concluderen dat het probleem in de bankensector weinig te maken heeft
met de grootte van de bank of zelfs het soort bank, maar vooral met overdreven
risicogedrag. Doordat het beheer van spaargeld en de kredietverlening aan
burgers en bedrijven de laatste decennia steeds meer vermengd is geraakt met
lucratieve zakenbankactiviteiten, gebruiken handelaren spaargeld van gewone
burgers. Bij tegenspoed worden reguliere klanten direct getroffen, wat overheden
dwingt de bank met belastinggeld overeind te houden.

Om dit te stoppen stelden Volcker en Vickers voor om die twee soorten bank te
scheiden, zij het op verschillende manieren. Liikanen komt met een derde
variant: hij wil dat banken risicovolle effecten- en derivatenhandel in een
aparte entiteit onderbrengen, als hiermee meer dan 100 miljard euro gemoeid is
of tenminste 15-25 procent van de totale activa van de bank. De toezichthouder
beslist. De nieuwe entiteit kan onderdeel blijven van het bankconcern. Ze moet
eigen kapitaalbuffers aanleggen en aan alle bankregels voldoen. Liikanen
verbloemt niet dat de elf experts in zijn groep, onder wie Nederlander Herman
Wijffels, lang hebben gediscussieerd over de vraag of en hoe afsplitsing moet
worden afgedwongen.

Liikanen wil ook dat Europese banken draaiboeken opstellen voor hun eigen
herstructurering of zelfs afwikkeling van een faillissement. Toezichthouders
moeten kunnen eisen dat banken extra delen afsplitsen. Medewerkers zouden
bonussen moeten krijgen in de vorm van obligaties. En kapitaaleisen voor onder
meer hypotheken die de bank verstrekt, moeten worden herzien.

Of de aanbevelingen van Liikanen in Europese wetgeving worden omgezet, zoals in
Amerika en Groot-Brittanie gebeurde, is onbekend.

LOAD-DATE: October 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              49 of 200 DOCUMENTS



                                NRC Handelsblad

                           29 september 2012 zaterdag

Wie is nu weer die 'Jan Middelmaat'? In elk geval niet de gemiddelde Jan;
De lezer schrijft  De krant antwoordt

SECTION: Opinie & Debat

LENGTH: 253 woorden


Al een tijdje niks gehoord van Jan Modaal, hij schijnt ook niet te bestaan. En
ineens duikt  'Jan Middelmaat' op als kop (Cocktail van bezuinigingen raakt Jan
Middelmaat weer, 19 september). Gelardeerd met fotootjes en textbites van
bezoekers van een VNO-NCW-feestje. Wat een Mitt Romney-achtige vertoning.
Gelukkig was het artikel onder de kop wat genuanceerder. Dat de
kwaliteitsjournalistiek ook bij onderwerpkeuze en koppenmakerij weer mag
triomferen.

Jolt Bosma

Haarlem

De auteur van het stuk, redacteur Economie Jeroen Wester, zegt: ,,Ik zocht tegen
deadline naar het Hollandse equivalent van Joe Sixpack, de 'gewone Amerikaan',
en kwam toen op deze term, in plaats van Jan Modaal. Misschien wel door
onbewuste aversie tegen dat cliché. Het is niet denigrerend bedoeld. Jan
Middelmaat is de gewone man, de 'man in de straat'. Maar ik geef toe, kennelijk
was het geen geslaagde beeldspraak."

Statistisch is er een verschil tussen modus (de waarde die het meeste voorkomt),
gemiddelde (de som van een aantal getallen gedeeld door het aantal) en mediaan
(de middelste waarde van een aantal getallen).  Jan Modaal komt van 'modus' en
is hier: het inkomen dat het meest voorkomt. Dat is niet de 'middelmaat'
(mediaan).

Het stuk ging over de koopkrachtontwikkeling. Wie precies in het midden van de
inkomensverdeling zit, gaat er 0,75 procent op achteruit. Dat is niet, zoals in
het intro stond, ,,de gemiddelde Nederlander", evenmin 'Jan Modaal', maar de
persoon die de middelste van de waarnemingen is. Hoe zou die heten?

LOAD-DATE: September 28, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              50 of 200 DOCUMENTS



                                NRC Handelsblad

                           24 september 2012 maandag

'Van Dobben' geofferd in fusie van snackreuzen;
Gerenommeerde kroket verdwijnt uit de supermarkt

BYLINE: Jos Verlaan

SECTION: Economie

LENGTH: 785 woorden

SAMENVATTING

De roemruchte Van Dobben kroket moet uit de super- markten verdwijnen, vindt de
Nma. Maar de Amsterdamse eetsalon houdt de 'genotstaaf' in zijn assortiment.

VOLLEDIGE TEKST:

In de diepvriesvakken van Albert Heijn prijken ze nog steeds concurrerend naast
elkaar: de Van Dobben kroketten met het 'kwaliteitskeurmerk'. Die van de Mora
voor 'de fijnproever'. De echte Kwekkeboom kroket 'met smaak'. Ook de Beckers
kroket 'met het lekkerste draadjesvlees' en de Euroshoppers van Albert Heijn
dingen naar de gunst van de klant.

Keus te over dus. Jaarlijks worden er in Nederland zo'n 350 miljoen kroketten
verorberd. Toch dreigt de traditionele, Amsterdamse Van Dobben kroket uit het
assortiment te verdwijnen. Op last van de mededingingsautoriteit, NMa. Omdat
twee snackgiganten, Ad van Geloven (Mora) en Buitenfood/Royaan (onder andere Van
Dobben en Kwekkeboom) willen fuseren.

Dat mag, oordeelde de NMa onlangs, maar dan moet Buitenfood de Van Dobben
kroketten uit de supermarkten halen of de 'Amsterdamse genotsstaaf' overdoen aan
een andere producent. Anders, aldus  de NMA, heeft de klant te weinig keus en
ligt prijsopdrijving op de loer.

,,Daarmee lijkt een traditioneel Hollands topproduct te verdwijnen", oordeelt
hoogleraar Retail Marketing, Laurens Sloot. ,,De Van Dobben kroket is al lang
niet meer van dat bekende Amsterdamse familiebedrijfje. Ze is nog steeds een
kwalitatief goed topmerk. In restaurants en in de broodjessalons is de Van
Dobben dan nog wel verkrijgbaar. Maar wat gaat de supermarkt met zijn Van Dobben
doen? Er dreigt onnodig verlies van goodwill en vernietiging van kapitaal. Alsof
grote inkopers als Jumbo of Ahold zich zomaar laten inpakken als gevolg van deze
operatie in de krokettenbranche."

Oprichter Aat van Dobben startte in juni 1945 met het bakken van kroketten in
een broodjeszaak op de Korte Reguliersdwarsstraat, op een steenworp afstand van
de winkel van Kwekkeboom aan de Reguliersbreestraat. Kroketten waren toen nog
niet voor het 'gewone volk'. Zo vlak na de oorlog hoorden zowel de broodjes als
het vlees voor de ragout tot de luxeartikelen.

,,Goede contacten van Aat met de Canadese bevrijders, zorgden ervoor dat hij aan
schaarse ingrediënten kon komen", herinnert zijn zoon, Arnold Dobben, zich later
in het horecavakblad Misset Horeca.

Zakenlui, bezoekers van beurzen, kunstenaars en zelfs topspelers van Ajax wisten
de 'eetsalon' en masse te vinden. De Van Dobbens bestierden in 1958 drie
eetsalons in diezelfde Korte Reguliersdwarsstraat.

Nadat zoon Arnold en zijn vrouw Patricia de zaak in 1987 overnamen, gloorde de
landelijke opmars. Hij werd benaderd door snackfabrikant Laan in Oostzaan met de
vraag of hij zijn kroketten ook op de landelijke markt wilde brengen. Arnold
maakte zijn kroketten nog steeds in dat oude keukentje aan de
Reguliersdwarsstraat. In 1992 ging hij in zee met Laan. Die mocht de receptuur
gebruiken, de merknaam bleef in handen van de Van Dobbens.

Hun kroketten werden een massaproduct. Al in 1998 werden er jaarlijks zo'n
100.000 in Oostzaan geproduceerd. Aan het oude recept werd niet getornd, heette
het officieel. Maar daar heeft culinair journalist en 'croquettenexpert',
Johannes van Dam een andere kijk op. ,,De ragout van de kroket mag niet al te
stijf zijn. Maar die industriële machines kunnen al die losse ragout niet aan.
En door het invriezen, noodzakelijk voor de aanlevering aan supermarkten,
veranderde die structuur ook. Vervolgens kwam er een verbod op het gebruik van
gebleekte bloem. Dat was slecht voor de gezondheid. Daar kon met andere bloem
wel aan gesleuteld worden, maar de ragout bleef toch een beetje plakkerig. Ik
heb toen wel suggesties aangedragen voor verbetering. Maar dat bleek toch heel
moeilijk in te passen in dat grootschaliger productieproces."

Laan werd in 1996 overgenomen door Cold Food, een dochteronderneming van Van
Dijk Food Products. Drie  befaamde kroketten kwamen daardoor onder één dak: Van
Dobben, Kwekkeboom en Laan Snacks.

Van Dijk stootte Cold Food in 2002 af. Arnold van Dobben werd in 2003, samen met
twee andere investeerders - Mees Pierson Informal Opportunity Fund en Synergia
Capital Partners - de nieuwe eigenaar van Cold Food. Vier jaar later, in 2007,
werd Cold Food overgenomen door Buitenhuis Snacks (sindsdien Buitenhuis Food)
met als grote financier NPM Capital, de investeringsmaatschappij van SHV. Van
Dobben junior stapte er toen uit.

De Amsterdamse eetsalon werd in 2009 overgenomen door het echtpaar Alexander en
Anne-Trije Wijsenbeek. Arnold van Dobben is daar nog steeds aandeelhouder.
Reacties op de mogelijke teloorgang van de Van Dobben kroket heeft het echtpaar
nog niet van de klanten gehad. ,,Die kroket is nog steeds ons vlaggenschip",
zegt Wijsenbeek.

LOAD-DATE: September 24, 2012

LANGUAGE: DUTCH; NEDERLANDS

GRAPHIC: ,,De kroket blijft ons vlaggenschip", aldus Alexander Wijsenbeek van
Eetsalon Van Dobben.
Foto Roger Cremers

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              51 of 200 DOCUMENTS



                                NRC Handelsblad

                           22 september 2012 zaterdag

Elite   tegen  het volk in opstand

SECTION: Opinie & Debat

LENGTH: 944 woorden

SAMENVATTING

Presidentskandidaat Mitt Romney bewees zijn afkeer van het 'gewone' volk, maar
ook rijke Democraten staan ver af van de gewone man. Geen van beide kampen snapt
het volk, stelt Ross Douthat.

VOLLEDIGE TEKST:

Waren de inmiddels befaamde opmerkingen van de Amerikaanse presidentskandidaat
Mitt Romney bij een fondsenwervingsdiner in mei - waarmee hij 47 procent van de
Amerikanen leek af te schrijven als klagende profiteurs zonder zelfrespect  -
een blijk van de ongrijpbare 'echte Romney' en het bewijs dat zijn gematigde
façade altijd maar schijn is geweest?

Wie zal het zeggen? Romney heeft carrière gemaakt, in het bedrijfsleven en in de
politiek, door mensen te vertellen wat ze willen horen om hen over te halen om
hem hun zaken te laten beheren. Het is een man die links van Ted Kennedy
probeerde te komen in hun strijd om een senaatszetel in 1994, en rechts van Rick
Perry in 2012. Het idee dat hij zijn ware politieke opvattingen zou prijsgeven
aan mensen die hij zodanig probeert te vleien, in te palmen en bang te maken dat
ze hem meer geld geven, spreekt misschien zijn critici aan, maar is niet per se
overtuigend.

Wat die opmerkingen op het diner ons wel degelijk vertellen, is wat de
topconsultant Romney voelt dat zijn 'cliënten' onder de Republikeinse
geldschieters willen horen over deze verkiezing en wat hen zal bewegen om diep
in de buidel te tasten en zijn zaak ruimhartig te steunen. Aangenomen dat deze
instincten juist zijn, geven zijn opmerkingen een zeker inzicht in de mening van
veel welgestelde Amerikanen over hun minder gelukkige landgenoten - en die
verdient niet de schoonheidsprijs.

De uitspraken van Romney zijn een rechtse echo op het bekendste lek tot nu toe
uit een fondsenwervingsbijeenkomst: de opmerkingen van toenmalig
presidentskandidaat Barack Obama in april 2008. Toen kenschetste hij kiezers uit
de arbeidersklasse die immuun waren voor zijn charmes als ,,verbitterde" mensen
die ,,zich vastklampten aan wapens of godsdienst" en immigranten de schuld
gaven, omdat de economie hen in de steek had gelaten.

In beide gevallen sprak een presidentskandidaat over armere mensen voor een zaal
rijke mensen en speelde hij in op de bange vooroordelen van die rijke mensen
over een leefwijze die ze niet begrijpen of delen.

Voor rijke Republikeinen draait het vooroordeel om geld: zij hebben het en
andere Amerikanen niet. Die haatdragende, kiesgerechtigde anderen halen
misschien genoeg stemmen om een klassenstrijd te voeren en zuurverdiende
miljoenen van de geldschieters over te hevelen naar de luiaards en
onverantwoordelijken.

Voor rijke Democraten gaat het vooroordeel over de cultuuroorlog: zij vinden dat
ze een verlichte samenleving hebben opgebouwd, bevrijd van archaïsche
opvattingen en antieke frustraties, maar relifreaks van het platteland
mobiliseren zich om het patriarchaat te herinvoeren.

Beide groepen geldschieters worden  gekweld door dystopische scenario's waarin
de massa's opstaan en alles van de upper class afbreken.

De manier waarop Obama en Romney op deze vooroordelen inspeelden, is niet
helemaal vergelijkbaar. Beide opmerkingen achter gesloten deuren waren zeer
neerbuigend, maar alleen Romney schreef de mensen die hij schetste uitdrukkelijk
af. Zoals William Saletan van Slate Magazine opmerkte, kenschetste Obama zijn
,,verbitterde vastklampers" in een langer verhaal over het belang voor de
Democraten om te blijven vechten voor de arbeidersstem. Romneys opmerkingen
waren laatdunkender en zullen daarom vermoedelijk politiek schadelijker blijken.
,,Ik zal hen er nooit van overtuigen dat ze persoonlijk de verantwoordelijkheid
en zorg voor hun leven moeten nemen", zei hij over miljoenen van zijn
landgenoten.

Wat zegt het over onze cultuur dat de mensen die aan beide zijden de
presidentscampagne financieren hun arme landgenoten beschouwen als een soort
buitenaardse wezens, evenzeer gevreesd als geminacht?

Wat zegt het dat rijke Republikeinen zich niet kunnen voorstellen dat Amerikanen
die in de ergste recessie sinds generaties afhankelijk zijn van de staat,
terechte economische grieven hebben?

Wat zegt het dat rijke Democraten niet kunnen bevatten waarom Amerikanen uit de
arbeidersklasse weleens met scheve ogen zouden kunnen kijken naar een elite die
al jaren de regie voert over een langzame sociale afbraak en hun fundamentele
godsdienstige overtuigingen ziet als een beletsel voor vooruitgang?

Wat zegt het dat onze politici met een gerust hart de meest zelfzuchtige
elitaire vooroordelen uitspreken over gewone burgers die stemmen op de andere
partij, in een omgeving waarin ze op z'n minst de schijn ophouden dat ze
openhartig zijn en hun ware visie etaleren?

Niet veel goeds, lijkt me. Het tegenwoordige Amerikaanse verhaal kenmerkt zich
door polarisatie, met de twee grote partijen opgesloten in hun beider
ideologische bunker, en door stratificatie, met een elite die verder af staat
van het gewone leven in het land dan op enig ander moment in de jongste
geschiedenis.

Over de vraag hoe deze nieuwe wereld is ontstaan, hebben rechts en links beide
provocerende intellectuele standpunten. Voorbeelden van dit jaar zijn
respectievelijk Coming Apart van Charles Murray en Twilight of the Elites van
Chris Hayes. In beide wordt eerder beschreven hoe het is dan hoe het moet. Geen
van beiden biedt houvast voor onze politiek.

Wie het verhaal ook vertelt - het wordt steeds ongelukkiger. Gelet op de
uitspraken van onze leiders en aspirant-leiders die niet voor onze oren bestemd
zijn, is er in beide partijen niemand die het zich genoeg aantrekt om iets te
veranderen.

Ross Douthat is een Amerikaanse auteur en blogger en columnist van The New York
Times. © The New York Times Company.

LOAD-DATE: September 21, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              52 of 200 DOCUMENTS



                                NRC Handelsblad

                           19 september 2012 woensdag

Killers houden realistische kijk

BYLINE: HESTER CARVALHO

SECTION: Cultuur

LENGTH: 411 woorden


Pop

CD The Killers - Battle Born

Dat de Amerikaanse band The Killers opgefrist uit zijn vier jaar durende
retraite is teruggekeerd blijkt uit het openingsnummer van de nieuwe cd Battle
Born. Dit Flesh And Bone heeft een panoramische stijl en ronkende uithalen, en
een stoer rockrefrein. Maar daarmee neemt het nummer nog geen genoegen; tegen
het eind volgt een luchtig intermezzo, waarin zanger Brandon Flowers een
onverwacht nuffige stem opzet. Deze episode geeft het nummer een ironische
draai, en duidt op de rijkdom aan muzikale ideeën waar de groep uit kon putten.

Het oeuvre van The Killers, afkomstig uit Las Vegas, laat een opmerkelijke
slingerbeweging zien. Hun debuut-cd Hot Fuss (2004) en vooral de single
Mr.Brightside zweemden naar de toen modieuze Engels new wave-pop. Verrassend
genoeg klonk de tweede cd, Sam's Town (2006), met zijn gespierde meezingers en
lang aangehouden lettergrepen van Flowers puur 'Amerikaans'. Daarna bracht de
groep, die inmiddels zeven miljoen cd's had verkocht en tot stadiumband was
uitgegroeid, haar aanhang in verwarring door zich op Day & Age (2008) weer te
richten op de Engelse synthipop, wat onder meer leidde de monsterhit Human.

Voor de gister verschenen, vierde cd is het weer de beurt aan Amerikaanse rock,
zowel muzikaal als inhoudelijk. Het zijn vooral zijn teksten waardoor Flowers
vaak wordt vergeleken met Bruce Springsteen. Ook Flowers schetst graag
miniaturen over een kleinsteedse bevolking die liefde en welzijn zoekt tegen de
verdrukking in. Hij combineert romantische liefdesgeschiedenissen, zoals de
nieuwe single Runaways, met een realistische weergave van de leefomstandigheden
van de gemiddelde Amerikaanse familie: ruw werk, een veeleisende baas en een
kleine beurs. Flowers heeft oog voor de 'gewone man' - al worden zijn
belevenissen vervolgens uitvergroot tot bombastische, trefzekere scènes.

Ook muzikaal zoeken Flowers en zijn muzikanten de breedte. Anders dan bij de
gemiddelde rockband, spelen keyboards de hoofdrol. Ze klinken soms glad en
glazig en steeds zorgen ze voor een vloeiend geluid dat, ondersteund door
lichtvoetige percussie en twinkelende accenten in bijvoorbeeld het swingende
Deadlines and Commitments, mag neigen naar disco. The Killers zoeken het scherp
van de snede waar bombast en afgeronde hoekjes de overhand zouden kunnen
krijgen. Maar de band behoudt een oprechte verbijstering over het moderne leven.
Dat zorgt voor een schrille zweem, die de grootsheid menselijk houdt.

LOAD-DATE: September 19, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              53 of 200 DOCUMENTS



                                NRC Handelsblad

                           18 september 2012 dinsdag

Strijd tegen armoede begint inbelastingparadijs

BYLINE: Rolinde Hoorntje en; Carola Houtekamer

SECTION: ECONOMIE

LENGTH: 1831 woorden

SAMENVATTING

Met slimme constructies en stilzwijgen sluizen superrijken duizenden miljarden
euro's weg naar belastingparadijzen. Zij vergroten de ongelijkheid en frustreren
de aanpak van armoede.

VOLLEDIGE TEKST:

Stel, je hebt een goedlopende webshop in kleding die je wereldwijd verkoopt. De
miljoenen stromen binnen, maar je betaalt je blauw aan belasting. Dan verplaats
je het hoofdkantoor toch naar Guernsey? Daar hoef je als internationaal bedrijf
geen belasting te betalen. En je geld keer je uit in Nederland via een bv op
Malta. Scheelt zo 15 procent. Tax planning noemen ze dat en dat mag.

Of je laat het geld op een lokale bankrekening staan en verzwijgt dat voor de
fiscus. Dat mag niet. Maar het gebeurt wel, en op veel grotere schaal dan
gedacht.

Door slim te plannen en te zwijgen hebben rijken wereldwijd vele miljarden
weggesluisd naar belastingparadijzen. Volgens een berekening die het
internationale Tax Justice Network deze zomer maakte, gaat het zelfs om 17.000
(zeventienduizend) miljard euro. [Zie inzet: De prijs van offshore]. Dat is meer
dan het bruto nationaal product van de VS en Japan bij elkaar.

Overheden lopen daardoor per jaar minstens 153 miljard euro aan belasting mis.
Dat is meer dan het dubbele van wat de rijke geïndustrialiseerde landen samen
aan ontwikkelingswerk besteden. Het is de hoogste schatting van de berg
verborgen geld ooit en volgens sommigen nog steeds conservatief.

Dat geld zit vrijwel allemaal offshore, de term voor de eilandjes met geen of
lage belastingtarieven zoals Guernsey of de Kaaimaneilanden, en voor de landen
met bankgeheim en weinig toezicht. Het geld zit in ingewikkelde, multinationale
constructies die tussen verschillende regels vallen. En het behoort vrijwel
geheel toe aan een klein groepje superrijken.

Een héél klein groepje. De rijkste 10 procent van de wereldbevolking, is de
schatting, bezit zo'n 84 procent van alle rijkdom. Het uiterste topje is nog
extremer: 91.000 mensen bezitten samen eenderde van alle rijkdom. Dat zijn de
oliesjeiks, de gasboeren, de investeerders, de mediatycoons, de
vastgoedmagnaten. Ter contrast: de armste helft van de wereld bezit samen 1
procent.

Dat is een probleem, zeggen de auteurs van het begeleidende rapport 'Inequality,
you don't know the half of it'. Hoe meer de rijken verbergen, hoe groter de
ongelijkheid in een land. Want belasting verdeelt welvaart: rijken dragen
verhoudingsgewijs het meeste af en de staat verdeelt dat in de vorm van
onderwijs, wegen, kinderbijslag.

Inwoners van landen waar de welvaart ongelijk verdeeld is - dat is uitgebreid
bestudeerd - hebben grotere kans om slachtoffer van geweld te worden, drugs te
gebruiken en psychisch ziek te worden. Ze klimmen minder snel op de
maatschappelijke ladder en zitten vaker in de gevangenis. De economie van landen
met grote ongelijkheid groeit langzamer, omdat de meeste winst naar een heel
kleine groep gaat. Het gros van het land ziet er niks van, en kan dat ook niet
uitgeven.

Maar dan die 17.000 miljard euro. Dat getal komt niet uit de koker van een
obscuur clubje activisten. De onderzoekers, onder wie voormalig hoofdeconoom
James Henry van consultancybedrijf McKinsey, gebruikten data van de Wereldbank,
de Verenigde Naties, het Internationaal Monetair Fonds, de Bank for
International Settlements en diverse centrale banken.

Maar het blijft een schatting. Iets onderzoeken dat verstopt is, is vrijwel
onmogelijk. Wat zoek je eigenlijk? Hoe? Waar? Hoe weet je dat er niet nog meer
is? Dat dwingt de onderzoekers creatief te zijn en allerlei indirecte bewijzen
te verzamelen.

Zoals het gat tussen inkomen en welvaart in de VS. Uit een grote studie naar
verzoeken om belastingteruggave  blijkt dat het inkomen van de rijkste 1 procent
is verdubbeld tussen 1980 en 2010. Het inkomen van de rijkste 0,1 procent is
meer dan verdrievoudigd. En van de rijkste 0,01 procent zelfs verviervoudigd.
Tegelijkertijd daalde het inkomen van de overige 90 procent met 5 procent.

Maar dan het curieuze: uit de data over geregistreerd bezit doemt een heel ander
beeld op. In 1983 had de rijkste 1 procent 33,8 procent van alle rijkdom, in
2009 was dat 35,6 procent. Dat is maar een hele kleine groei, terwijl het
inkomen dus verdubbelde. Tenzij ze dat allemaal opmaken, is het een raadsel waar
dat geld blijft.

In de grote pot offshore, waarschijnlijk.

Nog zo'n bewijs: wie wonen er in One, Hyde Park, Londen? De Britse krant The
Sunday Times zocht in 2011 uit wie de eigenaren waren van de 56 peperdure
appartementen aan Hyde Park, waarvan de prijs kan oplopen tot 100 miljoen euro.
Vier appartementen bleken op naam van 'echte mensen' te staan. De rest was
anoniem eigendom van trusts en fondsen in klassieke belastingparadijzen.
Vijfentwintig waren gefinancierd via de Britse Maagdeneilanden, zes via de Isle
of Man, vier via Guernsey en de Kaaimaneilanden, twee via Liechtenstein, één via
Zwitserland, één via Liberia, één via Monaco.

Die routes behoeden de eigenaren voor allerlei belastingen in Groot-Brittannië.
Het is anekdotisch bewijs, zeggen de auteurs, maar het suggereert wel dat veel
kostbare eigendommen bezit zijn van offshoreconstructies.

Hoeveel precies, dat blijft lastig schatten. Rijke mensen zijn niet geneigd mee
te doen aan enquêtes over inkomen en bezit. En als ze al meedoen, vullen ze niet
graag hun bezittingen in belastingparadijzen in.

Het Tax Justice Network baseert zijn berekening op betalingen, balansen van
vijftig grote private banks (banken die zich toeleggen op dienstverlening aan
rijken), reserves, schulden en buitenlandse investeringen. Hij keek naar geld
dat volgens de ene balans over de grens gaat en vervolgens niet op
bankrekeningen of balansen in het buitenland is terug te vinden.

Keer op keer benadrukt Henry dat het probleem van belastingparadijzen in
werkelijkheid waarschijnlijk veel groter is. Hij keek bijvoorbeeld alleen naar
geld. Jachten, huizen, goud, kunst en renpaarden telde hij niet mee.

Het probleem van verstopt vermogen wordt pijnlijk duidelijk als je naar arme
landen met grote schulden kijkt. Van de 139 landen met midden- en lage inkomens
die Henry bestudeerde, bleken de elites 6.000 miljard tot 7.500 miljard euro
offshore te hebben gestald. Dat was bijna het dubbele van de schulden van deze
landen samen: 3.300 miljard. Het bezit is dus in handen van de rijken, schrijft
hij, terwijl de gewone man via overheidsschulden de lasten draagt.

Investeren in landen waar veel kapitaal verdwijnt, is onaantrekkelijk.
Ontwikkelingshulp lost er in het niets op. Wie armoede wil aanpakken, stelt het
Tax Justice Network, moet belastingparadijzen aanpakken.

En dat is lastig. De Organisatie voor Economische Samenwerking en Ontwikkeling
(OESO) heeft een zwarte lijst opgesteld met belastinghavens. Maar meer dan een
morele plicht voor lidstaten om daar geen handel mee te drijven, vloeit daar
niet uit voort. De meeste vormen van 'belastingplanning' zijn gewoon legaal, en
sommige landen leven ervan.

Wat ook niet helpt is dat de superrijken vaak klant zijn bij banken die in de
financiële crisis met overheidssteun overeind zijn gehouden. Zo'n vijftig grote
internationale banken beheren samen bijna 10.000 miljard euro aan privaat geld
in allerlei transnationale constructies, schrijft Henry. Dat zijn UBS, Credit
Suisse, Goldman Sachs, Société General, Deutsche Bank, Citigroup, ABN Amro. En
dat maakt streng toezicht lastig. Belangenverstrengeling ligt op de loer. Wil je
als overheid-en-aandeelhouder die inkomsten mislopen?

Al die biljoenen verdwenen euro's helpen nu niet mee aan het opbouwen van
onderwijs in een land, aan het zorgen voor armen, aan het onderhouden van wegen
en het oplossen van klimaatproblemen, sombert het rapport.

En het hele offshorenetwerk van banken, adviseurs en advocaten dat met
belastingontwijking is ontstaan, heeft ook nog een akelig bijeffect. Het
beschermt en beheert ook het geld van de grootste misdadigers. Geld dat is
verdiend met mensenhandel, drugs, bloeddiamanten, slavernij en wapens.

Neem de Britse bank HSBC. Die moet, zo bleek in juli, een boete betalen omdat ze
te lang niet heeft ingegrepen bij verdachte drugstransacties en zo witwasserij
toestond. Private bankers? Pirate bankers zul je bedoelen, zegt Henry.

Maar het góéde nieuws is dat er een grote pot vol geld is gevonden. En dat het
duidelijk is welke vijftig banken die pot beheren.

Hoog tijd dus om werk te maken van geautomatiseerde gegevensuitwisseling tussen
landen, schrijven het Tax Justice Network in een e-mail. Hoog tijd om het
bankgeheim af te schaffen. Hoog tijd om het privégeld dat anoniem bij banken
wordt beheerd te belasten. Kunnen daar mooi schulden van arme landen en
maatregelen tegen klimaatverandering en crisis mee worden betaald.

Rolinde Hoorntje enCarola Houtekamer

De prijs van offshore

Het eerste ijkpunt van het rapport The Price of Offshore Revisited van het
TaxJustice Network is de totale wereldwijde rijkdom. Credit Suisse schat die op
188.000 miljard euro. Het geschatte bedrag offshore van 17.000 miljard euro zou
dan 9 procent van dit totaal zijn. Experts achten dit percentage alleszins
plausibel, al blijven er vragen.

Wat het rapport als 'kapitaalvlucht' naar belastingparadijzen aanduidt, is dat
privégeld, of zit daar ook geld van multinationals bij, vraagt Rainer Prokisch
zich af. Hij is hoogleraar internationaal belastingrecht van de Universiteit
Maastricht.

Niet alle welgestelden bij private banks gaan met hun geld naar een ander land
om belasting te ontwijken, zegt Prokisch. ,,Sommigen willen alleen een veilige
plek voor hun geld."

En wat betreft de hoeveelheid geld er over de grens wordt gestort door
investeerders, zegt Prokisch: ,,Wij weten niet of er over dat geld gewoon
belasting is betaald of niet."

Nederland als belastingparadijs

13.000 bedrijven sluizen via brievenbusmaatschappijen enorme geldbedragen door
Nederland, schreef de Directie Internationale Fiscale Zaken in juli aan de
Tweede Kamer. Van de grootste honderd bedrijven ter wereld, hebben er tachtig
een holding in Nederland, achterhaalde het Financieele Dagblad.

Nederland dankt zijn 'gunstige vestigingsklimaat' onder meer aan de
'deelnemingsvrijstelling'. Als een bedrijf meer dan 5 procent van de aandelen
houdt in een buitenlands bedrijf, dan is de winst die uitgekeerd wordt in
Nederland belastingvrij. Via papieren bv's ontlopen bedrijven zo belastingen.

Verder heft Nederland geen 'bronbelasting' op rente en royalty's die naar het
buitenland gaan. De Nederlandsche Bank becijferde vorig jaar dat jaarlijks
12.300 miljard euro Nederland in- en uitstroomt via 'bijzondere financiële
instellingen'. Daaraan houdt Nederland 1 miljard aan belastinggeld over.

Nederland heeft met 93 landen verdragen die buitenlandse investeerders hier
korting geven op belastingen. Fiscalist Oktay Düzgun van advocatenkantoor Spigt
in Amsterdam: ,,Als je vastgoed ontwikkelt via een Turkse onderneming betaal je
daar 20 procent vennootschapsbelasting. Als je eerst een Nederlandse bv opricht,
en die er tussen zet, betaal je hier maar 10 procent. Dat doe ik wekelijks."

LOAD-DATE: September 18, 2012

LANGUAGE: DUTCH; NEDERLANDS

GRAPHIC: De  Maagdeneilanden in het Caraïbisch gebied vormen een van de
belastingparadijzen, waarnaar volgens Tax Justice Network tezamen 17.000 miljard
euro is weggesluisd.
Foto Dave Aidekman

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              54 of 200 DOCUMENTS



                                NRC Handelsblad

                           15 september 2012 zaterdag

Na de symboliek komt de werkelijkheid, en die heet Kamp;
Waar moet je op letten om Den Haag te begrijpen? Deze week: verkenner Henk Kamp,
de gevolgen van de klinkende VVD-zege, en de beste liberale manier om Wilders
gevangen te houden in zijn nederlaag: blijvende euroscepsis.Haagse invloeden

SECTION: Z & Z

LENGTH: 1136 woorden


Henk Kamp, de verkenner van de formatie, kwam donderdagavond, stipt om half
zeven, een vergaderzaal van de Tweede Kamer binnenwandelen. Met de ontspannen
pas die ze hier al jaren van hem kennen, een pas die afwijkt van de lichte
verstijving waarmee hij zich aan de camera's presenteert.

Henk Kamp is, zoals je deze week overal kon lezen, geen politicus met veel
Haagse maniertjes. Wat je ziet is wat je krijgt. Verwacht van hem geen vileine
achterommetjes of andere streken. Dit is een man die, zeggen ze, nooit lekt. En
toch een journalist's politician, een politicus met voortreffelijke contacten
onder journalisten. Loop een paar maanden op het Binnenhof rond en je zult
moeite hebben één verslaggever te vinden die een hekel aan hem heeft.

Dus toen hij zich donderdagavond in die vergaderzaal presenteerde, was er
niemand die klaagde, ook al deed hij het, letterlijk, met de nietszeggendheid
die bij zo'n verkenner hoort. Echt een klusje voor Henk.

Hij wist al vanaf dondermorgen dat partijleider Rutte hem met deze taak zou
belasten. Nog voor 11 uur 's ochtends belde hij een optreden voor 's avonds laat
af. Het was ruim voor de vergadering, 's middags, waarin de verzamelde
fractievoorzitters met Kamervoorzitter Verbeet spraken over de voorlopige
procedure van de formatie - waarna Kamp als verkenner werd aangewezen. Dat
overleg was dus, ook naar goed Haags gebruik, een formaliteit, om niet te
zeggen: flauwekul.

Maar de overgang was wel groot. Woensdagavond vierden de liberalen hun klinkende
overwinning op het partijavondje met een optreden van LA The Voices, bekend van
- ik citeer nu even de website - de succesvolle tournee Because we Believe. Maar
die blonde Chippendale, vanuit de zaal uiterst rechts van volkszanger Gordon,
bracht me even in verwarring. Wat zagen wij hier?

Ik weet het: het volkse element is al sinds Wiegel deel van de VVD. Sindsdien
zijn Wassenaar en Aerdenhout gemarginaliseerd als electorale bases van de
partij. Nijpels bouwde de club behoorlijk uit (36 zetels in 1982), Bolkestein
kwam verder (38, 1998), Rutte boekte woensdag een nieuw record: 41 zetels. Nu is
de VVD echt van iedereen - zie de blauw gekleurde uitslagenkaarten van het
Brabantse en Limburgse platteland, donderdag in deze krant. En zie de data die
Maurice de Hond vrijdag publiceerde; ook de NRC-lezer heeft de weg naar de VVD
(terug)gevonden: 28 procent van u stemde woensdag op de partij van Rutte.

Maar LA The Voices als VVD-gezelschap? Dat geflirt van Diederik Samsom met
Laura, een liedje van Jantje Smit ('zij lacht zonder gevoel/een onbereikbaar
doel') leek al een vrij opzichtige manier om te bewijzen dat zijn dagen van
gedobber op Greenpeace-bootjes voorbij zijn. Met LA The Voices kreeg je
eenzelfde idee. Hypercorrectie op het eigen imago, zelfontkenning bijna. PVV-act
als VVD-stunt. Mark Rutte komt niet uit het Benoordenhout. Ivo Opstelten is
nooit lid van Minerva geweest. Nee hoor. Altijd SBS-kijkers geweest.

Die aan zelfontkenning grenzende metamorfose zat in de campagne natuurlijk
vooral in het Europa-standpunt: tegen nieuwe steun aan Griekenland. Dat wordt
nog wat, de komende weken: Angela Merkel heeft al aangegeven dat zij bereid is
een nieuwe Riesenschritt nach vorne te zetten, en dus de Grieken toch weer bij
te springen. Zie het dan nog maar eens tegen te houden, als je Rutte heet (en
met Samsom moet regeren).

Je kunt zeggen dat de liberale euroscepsis in de campagne alleen als doel had
Wilders af te weren. Daar zijn veel aanwijzingen voor.

Neelie Kroes, niet eens zolang geleden Rutte's kandidaat-premier, voerde vanuit
Brussel openlijk campagne voor Europa. De werkgevers, ook geen vijanden van de
VVD, deden hetzelfde vanuit Den Haag. En de euroscepsis waarmee Rutte aan zijn
eerste kabinet begon verdween vlotjes toen hij vorig jaar, gedwongen door de
eurocrisis, tekende voor steun aan Zuid-Europa.

De grap is dat dit leidde tot een ingelaste partijraad over Europa, eind vorig
jaar in Maastricht, waar de VVD, zo vertelde een aanwezige me, een opvallend
gebrek aan eurosceptici bleek te hebben. Ze zeiden die dingen, maar  meenden het
niet echt. Pas na de val van het kabinet keerde de euroscepsis van de liberalen
terug, toen Wilders aangaf dat zijn campagne over Europa zou gaan.

Maar het was niet alleen campagnetactiek. In Brusselse onderhandelingen is vele
malen bewezen dat dwarsliggende regeringsleiders meer voor mekaar krijgen dan
hun collega's die meer nieuwe samenwerking sowieso steunen, zoals Rutte geregeld
betoogde. Geliefde collega's zijn daar zelden de effectiefste.

Er komt bij dat de euroscepsis in de VVD vrij oud is. Bartho Boer, zelf VVD'er,
liet in Euroscepsis in Nederland (2005) overtuigend zien dat in de VVD al vanaf
de jaren vijftig een eurosceptische ziel huist, naast ongeremd europositivisme.

Hier verraadt zich een wezenskenmerk van de liberalen dat vaak vergeten wordt.
De Europese integratie was vanaf de jaren vijftig (net als trouwens de
immigratie) primair een project van Europa's grote ondernemingen, en de VVD
heeft, helemaal toen de partij volkser werd, nooit geweldige banden ontwikkeld
met 's lands grootste ondernemingen. ,,Daarvoor moet je bij het CDA zijn", zei
Rutte in een veelbetekenende flits tijdens een van de debatten.

In elk geval was de liberale euroscepsis tenslotte erg effectief om het grootste
probleem van de Nederlandse politiek op te lossen: Wilders. Zijn narcistische
ego zal deze klap moeilijk kunnen dragen. De agitator is voor nu uitgespeeld. En
je kunt je afvragen of hij zijn oude niveau ooit nog haalt: schaamteloze
onredelijkheid is niet langer een garantie op succes. Dat wordt ingewikkeld
zelfonderzoek. Tegelijk koos nog altijd 20 procent van het electoraat voor
flankpartijen, dus ook als Wilders uitgespeeld blijft zullen er nieuwe
goudzoekers opstaan om de populistische trom te roeren.

Dus let op Wientjes, let op Samsom: nu de liberale euroscepsis een wondermiddel
tegen rechts populisme is gebleken, zal het, met eindeloos veel Europese
problemen in het verschiet, niet zomaar uit de Hollandse politiek verdwijnen.
Wat The Economist ook schrijft, en al valt er weinig meer tegen dat derde
Griekse steunpakket te doen. Dit was ook de betekenis van LA The Voices: het
contact van de VVD met het volk zal  niet meer verloren gaan.

Maar goed, na de symboliek van de campagne kwam de werkelijkheid, en die bleek
Kamp te heten. Ook een gewone man, maar geen gespeelde. De gewoonste gewone man
onder  VVD-politici. Als het moet een harde - vraag maar hoe hij te werk ging
toen hij, als beginnend fiscaal rechercheur, de verhoorkamer met Fred Teeven
deelde. En nu verkent hij dus. Hij is een signaal op zich: de nieuwe coalitie
zal de gewone man in ere  moeten houden. Inclusief  euroscepsis. Ook dat is voor
de VVD afgelopen woensdag bepaald.

LA The Voices: hypercorrectie op het eigen imago. Zelfontkenning bijna

LOAD-DATE: September 14, 2012

LANGUAGE: DUTCH; NEDERLANDS

GRAPHIC:  haag henk kamp
Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              55 of 200 DOCUMENTS



                                NRC Handelsblad

                           8 september 2012 zaterdag

Mark Rutte: eerst lachen, nu worstelen

BYLINE: Derk Stokmans

SECTION: Z & Z

LENGTH: 1712 woorden

SAMENVATTING

De verkiezingscampagne van VVD-leider Mark Rutte is een balanceeract. Is hij
staatsman of populist? Biedt hij hoop, of verspreidt hij angst? Mee met de
premier, op campagne.

De verkiezings-campagne van VVD-leider Mark Rutte is een balanceeract. Is hij
staatsman of populist? Biedt hij hoop, of verspreidt hij angst? Zijn campagne
onder de loep.

VOLLEDIGE TEKST:

Aan het eind van een mooie nazomermiddag in Venlo slenterden de bezoekers van de
Floriade richting uitgang. Daar beende Mark Rutte het terrein op, linkerhand
zwaaiend in de lucht, rechterhand op zoek naar handen om te schudden. Voor het
eerst in deze campagne begaf hij zich onder kiezers. De VVD-leider sloeg geen
rolstoelgebruiker over. Allemaal kregen ze een brede glimlach, een kort praatje
en een hand op de schouder. ,,Haai, leuk joh!" Zo stoof Rutte van kiezer naar
kiezer, het publiek met een verraste glimlach achterlatend.

Hoeveel mensen hebben deze man de afgelopen weken eigenlijk gezien? Van dat
aanstekelijke optimisme, misschien wel Ruttes grootste kracht, is bij de
debatten die de campagne bepalen nauwelijks iets te zien. Het is een gevolg van
de strategie van de premier en zijn adviseurs: vrolijkheid past niet bij een
land in economische crisis.

Het past overigens ook niet bij de voornaamste boodschap van de VVD: als u ons
niet de grootste maakt, dan komen de socialisten aan de macht. En zij zullen
Nederland kapotmaken. In het eerste debat waaraan Rutte meedeed, wierp hij de
mogelijkheid op dat PVV en SP macht zouden krijgen: ,,Je moet er toch niet aan
denken! Ik schets even een angstbeeld."

Met dezelfde strategie die in 2010 tot de zege leidde, scoort de VVD nu het
hoogst in de peilingen: val links hard aan, blijf bij je boodschap, en verpak
die zo simpel mogelijk. Toch ontstaat, na de partij twee weken te hebben
gevolgd, het gevoel dat de sleet in de campagne zit.

Drie dilemma's dringen zich op. Wil Rutte populist of staatsman zijn? Wil de
premier mensen meeslepen met een verhaal  of zich verkopen met eenvoudige
oneliners? En wat is eigenlijk de boodschap: angst of hoop?

Staatsman of populist

,,Ik hoor het leer al zuchten van de bureaustoelen waarin mijn Zuid-Europese
collega's terugvallen omdat Noord-Europa de verantwoordelijkheid weer
overneemt." Het zou  een uitspraak van PVV-leider Geert Wilders kunnen zijn.
Maar het is een favoriete soundbite van de premier, die toch samen met diezelfde
Zuid-Europeanen de euro moet zien te redden.

Een staatsman met een populistische boodschap. Alleen een zeer getalenteerde
politicus kan deze tegenstrijdigheden in zich verenigen. Mark Rutte lukt het
meestal. Dezelfde man die Wilders in debatten verwijt omwille van de
kiezersgunst het landsbelang te verkwanselen, draait zich in één beweging naar
de camera met de boodschap dat de hypotheekrente heilig is, criminelen geen
enkele compassie verdienen en hardwerkende Nederlanders moeten worden beschermd
tegen bureaucraten, regels en belastingen.

Het zijn niet toevallig dezelfde beloften waarmee Wilders probeert kiezers te
trekken. Voor VVD'ers blijft de aantrekkingskracht van Wilders ,,een trauma".
Een prominente VVD'er bracht deze week de campagne van 2010 in herinnering. De
VVD haalde zeven zetels minder dan de peilingen een week voor de verkiezingen
nog voorspelden, de PVV acht meer dan opiniepeilers de dag voor de verkiezingen
dachten.

Soms vergt de balanceeract tussen populist en staatsman te veel van Rutte, in
het bijzonder als het gaat om de eurocrisis. De premier heeft hier ,,een
moeilijke boodschap" zegt een adviseur. Hij zoekt in debatten een middenweg
tussen het verdedigen van een stabiele eurozone en de toenemende weerstand bij
burgers om de kosten daarvan te dragen.

Dan ontstaat steeds hetzelfde patroon: Wilders beschuldigt hem ervan blanco
cheques uit te schrijven, Rutte zegt dat hij uitsluitend aan het Nederlandse
belang denkt en geen cent meer aan Griekenland wil geven. Wat alle andere
lijsttrekkers de gelegenheid geeft Rutte als een ongeloofwaardige populist neer
te zetten die stoere uitspraken doet voor binnenlands gebruik, om vervolgens in
Brussel akkoord te gaan met wat andere eurolanden bedenken.

Een verhaal of oneliners

Vorige week vrijdag, de dag na het debat bij Knevel en Van den Brink. Rutte was
er voor leugenaar uitgemaakt door PvdA-leider Diederik Samsom. Tijd voor de
twitterbrigade van de VVD. De tegenaanval begon met een berichtje van het
partijbureau: 'De feiten en cijfers naar aanleiding van de uitspraken bij het
lijsttrekkersdebat', gevolgd  door een link naar een gedetailleerde uitleg met
tabellen op de campagnewebsite. Al snel hadden tien Kamerleden het bericht
verspreid onder hun eigen 'volgers'. Weer zestigduizend mensen gewezen op het
gelijk van Rutte.

Het gebeurt met een eenstemmigheid die doet denken aan de partijtucht die CDA en
SP regelmatig wordt verweten. VVD'ers zijn niet per se de actiefste op het
digitale dorpsplein. Maar ze onderscheiden zich wel door hun bijna karikaturale
teamdiscipline en boodschapvastheid. Andere partijen zijn er weleens jaloers op.
,,Konden wij onze Kamerleden maar zo in het gareel houden", verzuchtte een
voorlichter recent. Sinds de poging van Rita Verdonk in 2006 om Mark Rutte als
leider af te zetten en zij de partij bijna in tweeën spleet, weten VVD'ers: een
gesloten front is hét recept voor succes.

Met behulp van die discipline is het wereldbeeld van de VVD met groot succes
teruggebracht tot enkele pakkende oneliners en soundbites. Wie kent ze niet?
'Handen uit de mouwen in plaats van hand ophouden.' 'Meeleven met slachtoffers.
Niet met daders.' Allemaal in de huisstijl: blauwe schreefloze letter, oranje
onderstreept op een witte achtergrond. Er is zelfs een 'huisstijlpolitie', zoals
een prominente VVD'er gekscherend zegt, die lokale afdelingen belt als ze te ver
afdwalen van boodschap en vorm.

Het is campagneleider Stef Blok die de grote lijn bewaakt. Een bewonderaar:
,,Stef houdt iedereen aan de afspraken, en zal nooit op basis van de dagkoers de
strategie aanpassen."

Zelfs de leider onderwerpt zich hieraan: Mark Rutte wilde vroeger nog wel eens
filosoferen - berucht zijn z'n pleidooi voor een groen-rechtse koers en de keer
dat hij het vervolgen van Holocaust-ontkenners ,,mallotig" noemde. Dit
vrijdenken is nauwelijks meer voorstelbaar.

Wie Rutte informeel spreekt, weet dat het niet zo is, maar soms lijkt het wel
alsof de oneliners zijn wereldbeeld hebben vervangen.

Angst of hoop

Rutte had Diederik Samsom ,,bij de ballen", zegt een VVD'er met spijt in zijn
stem, een week na datzelfde Knevel en Van den Brinkdebat. De VVD-leider stond,
met de berekeningen van het Centraal Planbureau in de hand, gehakt te maken van
de PvdA-belofte banen en economische groei te realiseren. Samsom had nauwelijks
verweer. Maar in zijn ijver de PvdA zo slecht mogelijk af te schilderen, maakte
Rutte een kapitale fout. Hij zei dat de economie onder sociaal-democraten zou
krimpen.

Die onjuistheid gaf Samsom de uitweg die hij zocht: ,,Mijnheer Rutte, nou doet u
het weer. Verspreid geen leugens over het programma van anderen." Het bleek een
cruciaal moment in de campagne te zijn. Waar Rutte het momentum van de PvdA had
moeten breken, werd de premier voor de derde keer die week voor leugenaar
uitgemaakt.

Dat de VVD vrees voor links als wapen zou hanteren, werd al duidelijk in de
toespraak waarmee Rutte de campagne aftrapte. Zijn verhaal op het partijcongres
liep over van waarschuwingen voor ,,de socialisten". Ze staan, zo voorspelde de
premier, garant voor armoede, werkloosheid en onbereikbare zorg. Rutte vergeleek
socialisme met een ,,keiharde klap in het gezicht", en betoogde dat de VVD al
dertig jaar ,,de rommel" van het kabinet-Den Uyl opruimt.

Het bespelen van angst bij de kiezers is strategisch logisch. Veel mensen die
een stem op de VVD overwegen, doen dat om te voorkomen dat links wint, zo blijkt
uit peilingen. Het is niet voor niets dat ideologische geestverwanten als
zakenblad Quote SP-leider Emile Roemer als een met bloed overdekte
seriemoordenaar afbeeldde, De Telegraaf opent met koppen als 'SP kosten banen'
en werkgeverslobbyist Bernard Wientjes een kabinet-Roemer beschreef als ,,een
ramp voor Nederland".

Maar going negative heeft risico's. Die zijn in deze campagne manifest geworden.
Het eerste probleem is dat een succesvolle toepassing van doemdenken dreef op de
verwachting van een tweestrijd tussen Rutte en Roemer. Toen de aarzelende
debatoptredens van laatstgenoemde tot lagere peilingen leidden, verzuchtte een
hooggeplaatste VVD'er: ,,Fijn dat de SP daalt, maar het gaat wel erg snel."  Het
andere risico is dat de zogenoemde premierbonus moeilijk te incasseren is voor
een leider die zich meer opstelt als partijtijger dan als staatsman.

Een adviseur erkent dat de nadruk de eerste weken van de campagne iets te veel
op negatieve boodschappen lag. Rutte moet zich in de resterende campagnedagen
meer richten op zijn eigen verhaal.

Go Rutte!!

Twee jaar geleden had de VVD niets te verliezen. Dat gaf Rutte vrijheid. ,,Het
gevoel van alles-is-mogelijk is nu weg", zegt een VVD'er. Partijgenoten die twee
jaar geleden op straat nog met gejuich werden ontvangen, staan zich nu te
verantwoorden voor de kabinet.

De druk is enorm: de VVD-leider kan het premierschap en de bijbehorende macht
verliezen. De continue aanvallen van en op de premier, gekoppeld aan de keus
voor een defensieve en negatieve campagne, zorgen voor een zweem van
zwaarmoedigheid rondom de VVD.

Maar Rutte heeft nog tijd. Bij het debat van EenVandaag, donderdag, gaf hij een
gepassioneerde uiteenzetting van het VVD-voornemen de sociale zekerheid te
versoberen. Gisteren herinnerde hij Telegraaf-lezers aan een oude belofte de
renteaftrek voor bestaande aflossingsvrije hypotheken te beschermen. Diezelfde
dag zat hij in de roddelshow RTL Boulevard om kiezers eraan te herinneren dat
hij gewoon een aardige vent is.

Vier van de tien kiezers twijfelen nog op welke partij ze zullen stemmen. Rutte
blijft een formidabel debater. Zoals Tweede Kamerlid Jeanine Hennis twitterde
nadat de VVD weer eens een  beschuldiging van liegen had tegengesproken:
,,Duidelijk. En nu klaar met het gemier. Go Rutte!!"

Momentum in de campagne ontglipte Rutte, hij stond te kijk als ´leugenaar´

'Going negative' heeft risico's, Rutte moet zich meer richten op zijn eigen
verhaal

LOAD-DATE: September 7, 2012

LANGUAGE: DUTCH; NEDERLANDS

GRAPHIC: Voor het debat bij de EO op 30 augustus. PvdA-leider Samson noemde hem
'leugenaar'.
Foto Roger Cremers
VVD-leider Rutte opent de verkiezingscampagne van de VVD, zaterdag 25 augustus.
'De socialisten' voert hij op als spookbeeld.
Foto Floren van Olden

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              56 of 200 DOCUMENTS



                                NRC Handelsblad

                            4 september 2012 dinsdag

Brieven

SECTION: Opinie

LENGTH: 1404 woorden

SAMENVATTING

Voor u ziet u een hele brievenpagina. De bedoeling is dat u, de lezer, voortaan
vaker in brieven aan het woord komt of dat we van opmerkelijke stukken die de
krant niet halen, een puntige brief maken. Om ook iets van de discussie rond de
krant weer te geven, worden er ook opmerkelijke tweets bij opgenomen.

VOLLEDIGE TEKST:

        Wat een arrogantie bij Kalbfleisch en Westenberg

Het artikel  over Pieter Kalbfleisch en Hans Westenberg (NRC Handelsblad, 1
september) levert een verbluffend beeld op van de werkwijze van deze leden van
het old boys network. Los van de juistheid van de strafrechtelijke aantijgingen
aan het adres van deze heren is het tekenend voor de mate waarin zij zich boven
de gewone man en boven de rechtsstaat verheven achten dat het  niet eens bij hen
is opgekomen dat ook in hun geval zou kunnen worden besloten tot het inzetten
van bijzondere opsporingsmethoden (telefoontap, onderscheppen e-mailverkeer).

Isabel de Vries

Amsterdam

Wat een non-nieuws over Kalbfleisch en Westenberg

NRC Handelsblad  opent groot met de twee prominente verdachten Westenberg en
Kalbfleisch (1 september). De krant vindt dit dus het allerbelangrijkste nieuws
van de dag. Het verhaal is gebaseerd op telefoontaps van de rijksrecherche. De
kop luidt 'Verdachte Haagse rechters mobiliseren hun vriendjes'. Dit is
duidelijk negatief suggestief. De introtekst versterkt de indruk van spektakel
en 'foute boel'.

Verderop nog vier volle pagina's  hierover, maar het verhaal bevat geen concrete
feiten die wijzen op iets wat het daglicht niet kan verdragen. Er is één
sms-bericht dat vragen kan oproepen,  maar dat is afkomstig van iemand anders
dan de verdachten. Ja, de verdachten telefoneren  over hun zaak. Ze blazen stoom
af en vragen advies. Wie zou dat niet doen als verdachte? Een van hen vraagt aan
de rechtbank een lijst zaken die hij heeft behandeld. Wat is daar fout aan? Er
wordt een verzoek gericht aan het Openbaar Ministerie, met kopie aan de
minister, om de zaak in te trekken. Is dat schokkend? De verdachten zijn boos.
Gek hè? De krant beledigt het intellect van zijn lezers met dit non-nieuws. Het
kritisch volgen van gezagsdragers is goed, maar dit is nodeloos schade
toebrengen aan mensen en instituties.

J. van Lanschot

Maarssen

Groen Panel, denk ook aan buiten onze grenzen

Vandaag vindt het Groene Verkiezingsdebat plaats. Afgelopen zaterdag namen tien
duurzaamheidsexperts een voorschot op de discussie. Hun adviezen  richten zich
allemaal op Nederland en laten de internationale economische dilemma's rondom
'groen' buiten beschouwing. Dit is een funeste vorm van navelstaren.

Hoe gaan de toekomstige Kamerleden ons belastinggeld inzetten? Staan ze achter
het huidige beleid - dat megastallen met subsidie naar Oost-Europa exporteert om
daar verder te gaan met vervuilen - of vinden ze dat publieke middelen   groen
en duurzaam ingezet moeten worden? Hoe staan ze tegenover de ambitie van de
Rotterdamse haven om knooppunt te worden in de wereldhandel in biofuels, hoewel
de productie van soja en palmolie een grote aanslag doet op ecosystemen over de
hele wereld? Hoe zien de groene politici de rol van Nederland in het
internationale handelsdebat, dat keer op keer belemmeringen opwerpt voor landen
en bedrijven die willen inzetten op verduurzaming?

De agenda van het Groene Panel is overzichtelijk, maar de werkelijkheid van
duurzaamheid is complex. Nederland is de zestiende economie ter wereld en lid
van de EU, het grootste handelsblok in de mondiale economie. Het is de hoogste
tijd dat experts en politici ophouden 'groen' te vernauwen tot thema's als
hergebruik en duurzaam inkopen. Het debatmoet hierboven uitstijgen  door de
politici op het podium te dwingen de diepte in te gaan en hun visie op de
internationale, economische dimensies van duurzaamheid voor het voetlicht te
brengen.

Danielle Hirsch

Directeur milieu- en ontwikkelingsorganisatie Both ENDS

Frans Bauer zet de klok vijftig jaar terug

Met plaatsvervangende schaamte heb ik gekeken naar de eerste aflevering van
Bauer's Zigeunernacht. Ik heb de afgelopen jaren voor diverse omroepenkorte en
lange films gemaakt over de Sinti en Roma. Ze hebben mij het vertrouwen gegeven
om een aantal taboes in beeld te brengen clichés te ontkrachten. Met één streek
heeft Frans Bauer dit om zeep geholpen. Roma in Hongarije trekken allang niet
meer rond in nostalgische Pipowagens. De meesten wonen in huizen of op kampen -
weliswaar in krotten. De discriminatie is groot. Het fascisme groeit.

Ik weet uit Sintikringen dat de woonwagens  op het speciaal door de omroep
ingerichte kampje uit Nederland komen! De mensen die 'figureren' wonen in
werkelijkheid heel ergens anders. De wc en buitendouche zijndoor de art
direction neergezet. De vrouw die in de woonwagen voor het raam naar buiten
staart en de oude man, de zogenaamde leider, de waarzegster - alles is
geregisseerd. Daar is op zich niets mis mee, maar toon dan hoe de woon- en
leefsituatie echt is en breek niet in acht afleveringen af wat de Sinti- en
Romagemeenschap in Nederland moeizaam heeft opgebouwd.

Bob Entrop

Producent/regisseur

Niet China, maar Amerika zaait verdeeldheid

China zou de eenheid van de organisatie voor regionale samenwerking in
Zuidoost-Azië (Asean) ondermijnen en verdeeldheid zaaien (NRC Handelsblad, 31
augustus). Dit is een eenzijdige visie, want het zijn juist de VS die
verdeeldheid zaaien door Aziatische landen aan te moedigen ruzie te zoeken met
China. Het lijkt alsof de VS erop gebrand zijn  hun macht te handhaven, en zo
veel mogelijk wapens te verkopen door de Chinese militaire dreiging te
overdrijven. Misschien hoopt men ook wel op de olie die daar onder de zeebodem
zou zitten.

De krant doet gedienstig mee aan die stemmingmakerij, met woorden als
,,geïntimideerd door de grote buur". China heeft heel redelijke historische en
juridische aanspraken op de eilandjes waar het om gaat, maar daar lezen we niet
over. Westerse landen, Japan en Rusland hebben met militair geweld territorium
van China geprobeerd af te pakken en lang niet alles teruggegeven. Voor de VS,
die zich een halve aardbol verderop bevinden, is het ,,een zorgelijke
ontwikkeling". Men verzwijgt dat de VS in het afgelopen half jaar al twintig
militaire oefeningen in het gebied hebben georganiseerd. Dat is geen
,,tegengewicht voor China rond de Stille Oceaan", maar een openlijke bedreiging
van China.

Dr. S. H. Nienhuys-Cheng

Waalre

Dictatuur van tutmoeders

Ook voor de zogenaamde 'prepubers' is opvang nodig, want zij zouden een goede
opvang nodig hebben   (NRC Handelsblad, 31 augustus). Ik ben het hier niet mee
eens.

Toen ik tien was zat ik op een hele leuke buitenschoolse opvang. Ik wilde echter
niet gaan en zat dus drie dagen per week alleen thuis.  Moeders van
klasgenootjes vroegen vaak of ik dat wel leuk vond, want stel je voor: een kind
van elf dat de hele middag moederziel alleen is. Ik  vind dit  gezeur. Ik ben nu
zestien en houd nog net zoveel van mijn ouders, ook al hebben zij mij, in de
ogen van deze tutmoeders, verwaarloosd.

Volgens deze vrouwen, die elke stap van hun kinderen nauwlettend in de gaten
houden, is de nauwelijks bestaande naschoolse opvang voor prepubers een
probleem. Pedagoog Bakker beweert dat het ,,geen goed idee" is om je elfjarige
kind alleen te laten. Maar waarom? Ik heb het juist als fijn ervaren, mijn
ouders vertrouwden mij blijkbaar genoeg om mij alleen te laten, en ook in mijn
eentje vermaakte ik me prima.

Natuurlijk vind ik het goed dat er aandacht wordt besteed aan de opvang van
beginnende middelbare scholieren, maar ga niet generaliseren, want er is een
hele groep kinderen die wel graag alleen thuis is. Probeer bijvoorbeeld gewoon
enkele maanden of je kind alleen thuis kan zij. Hij geeft, bewust of niet, echt
wel aan of hij dat niet prettig vindt.

Paula Krol

Deventer

Zesjescultuur van Schultz

De maximumsnelheid kan naar 130 km/u, omdat we dan nog steeds aan de EU-norm
voldoen. Dat is de redenering van minister Schultz van Haegen (Infrastructuur en
Milieu, VVD). Kennelijk gaat het haar niet om het achterliggende idee: zo veel
mogelijk CO2 reduceren voor een beter milieu in de toekomst. De EU-norm is
daarvoor een minimum. Als je tevreden bent met die norm, en zelfs vindt dat je
nog wat meer CO2 kunt uitstoten, omdat we er toch al boven zitten, ben je
kennelijk tevreden met dat minimum. Zo draagt Schultz bij aan de zesjescultuur:
de norm is richtinggevend. Het doel en excelleren doen er niet toe.

Michiel Doorman

Utrecht

LOAD-DATE: 10 December 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              57 of 200 DOCUMENTS



                                NRC Handelsblad

                           1 september 2012 zaterdag

Dikke kont;
Column

BYLINE: Bas Heijne

SECTION: Vooraan

LENGTH: 709 woorden


Het moest maar eens gezegd worden. Afgelopen week, tijdens een bijeenkomst met
de staatssecretaris van Sociale Zaken, hekelde ING-topman Nick Jue de
mentaliteit van de mensen die hij eigenhandig ontslagen had. Nick: ,,Ik ben een
keer uitgescholden door een vrouw die - volgens haar door mij - haar baan
verloor toen de postkantoren werden gesloten. Ik zei het natuurlijk niet, maar
dacht toen wel: Maar jij hebt wel elke avond met je dikke kont op de bank Goede
tijden, slechte tijden zitten kijken, terwijl ik iedere avond nog aan het werk
ging."

De wereld kan zo simpel zijn.

Een paar jaar geleden nog moest de bank van Nick met gemeenschapsgeld overeind
gehouden worden. Terwijl die vrouw op haar luie kont tv zat te kijken, waren de
collega's van Nick namelijk energiek aan de slag gegaan op de Amerikaanse
hypotheekmarkt. Inmiddels is een derde van het ING-personeel verdwenen.

Terwijl hij mensen aan het ontslaan was, schrok Nick van hun houding - die
mensen waren helemaal nergens op voorbereid! Deze voormalige employés bleken, zo
meldde Nick aan De Telegraaf ,,na 34 jaar te hebben gedaan wat wij van ze
vroegen totaal ongeschikt voor de arbeidsmarkt".

Sindsdien laat ING personeel opleidingen volgen om aan hun toekomst te werken -
jammer alleen dat de bank zelf nauwelijks mensen van boven de vijftig aanneemt.
Heb je braaf aan je toekomst gewerkt, blijkt die toekomst helemaal niet te
bestaan.

Let them eat cake. Het dedain van Nick Jue voor zijn eigen personeel (dikke
kont, GTST) ademt in alles de overjarige managerscultuur, zoals die een paar
weken geleden door Alcatel-Lucent-baas en VVD-goeroe Ben Verwaayen in
Zomergasten werd uitgedragen - je weet wel, succes is een keuze, inspiratie moet
je delen, je verantwoordelijkheid nemen, leiderschap durven tonen. Mensen
ontslaan, dat beseffen de mensen vaak niet, is verdomde zwaar - eigenlijk nog
zwaarder dan ontslagen worden.

Het grappige - of het pijnlijke, maar laten we het luchtig houden - is dat de
mentaliteit van zo'n manager als Jue exact het spiegelbeeld is van de
mentaliteit die door hem wordt aangeklaagd. De hele wereld afmeten aan je eigen
belang, het gebrek aan empathie met de problemen van anderen, de schuld steevast
van je afschuiven - het typeert de managerscultuur net zo goed als de
klaagcultuur van de burger die voortdurend beschuldigend naar de overheid of het
grootkapitaal wijst. Voor zowel Nick Jue als zijn werknemer met die dikke kont
ligt de verantwoordelijkheid voor honderd procent bij de ander - de scheldende
vrouw ziet zichzelf als louter slachtoffer van het nietsontziende neoliberalisme
van topmannen als Jue, terwijl Jue met zijn lege managersmantra's de vrouw
slechts ziet als een gevalletje luie afhankelijkheid.

Het is moeilijk kiezen tussen de twee - omdat het om twee kanten van dezelfde
medaille gaat. Het hameren op de eigen verantwoordelijkheid betekent in het
geval van Jue en de zijnen juist het afschuiven van persoonlijke
verantwoordelijkheid. Niks over de bankencrisis, niks over gokken en gesjoemel,
niks over staatssteun, geen reflectie, alleen die meelijwekkende zelfromantiek.
,,Terwijl ik iedere avond nog aan het werk ging" - alsof dat het enige verschil
is tussen hem en de ontslagen vrouw.

Er is storm op komst. Iedereen weet het, maar wij gaan de toekomst in met
afgetrapte ideologische clichés, waarbij er een alle verantwoordelijkheid bij
het individu legt en een ander alle verantwoordelijkheid bij de maatschappij.
Neoliberalisme tegenover neosocialisme. Dat is geen maatschappijvisie, dat is
zelfgenoegzaamheid. De eigenwaan van managers als Jue en de eeuwige
verongelijktheid van de gewone man bij Rondom 10, het is allebei even
onwerkelijk.

Wie dicht de kloof? Als er offers gevraagd worden, en niemand twijfelt eraan dat
dat gaat gebeuren, dan zal je draagvlak moeten vinden. Dat is het
allermoeilijkste, en zonder een gevoel van sociale saamhorigheid is het
onmogelijk. Wanneer de verzorgingsstaat verder afbrokkelt, moet je juist niet
alles op individuele verantwoordelijkheid gooien. Dan komt het er op aan het
idee van een samenleving overeind te houden.

,,Ik denk dat de mensen nu wel wakker zijn", stelde Jue tevreden vast. Nu
hijzelf nog.

De mentaliteit van de   managers   lijkt sprekend op  de   klaagcultuur van de
burgers

LOAD-DATE: August 31, 2012

LANGUAGE: DUTCH; NEDERLANDS

GRAPHIC: baslogoDEZE2

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              58 of 200 DOCUMENTS



                                NRC Handelsblad

                           1 september 2012 zaterdag

Uit fixatie op geld blijkt de morele crisis;
Op de koffie over grote idealen

BYLINE: Ingmar Vriesema

SECTION: Vooraan

LENGTH: 478 woorden

SAMENVATTING

In de aanloop naar 12 september spreekt deze krant kiezers in Purmerend. Hoe
zien ze de campagne? Wat houdt ze bezig? Ingmar Vriesema gaat op de koffie.

VOLLEDIGE TEKST:

Amodieuzer kan politieke smaak niet zijn. Wim de Bruin, 29 en predikant te
Purmerend, pleit voor een gastvrij asielbeleid, voor duurzaamheid,
ontwikkelingssamenwerking, en - uiteraard - voor respect voor het geloof in
Jezus Christus, die ooit terugkeert naar deze wereld.

Deze verkiezingscampagne, kortom, is de zijne niet. Zondagavond zag hij op RTL 4
dat het premiersdebat zich toespitste op de crisis, de euro en bezuinigingen. En
maandagmorgen, na de CPB-cijfers, draaide de discussie om koopkrachtbehoud,
groeiprognoses en banen.

Begrijp hem niet verkeerd. De economie en de crisis zijn belangrijk. Hij kent
ook mensen die het moeilijk hebben. Arbeidsongeschikte zestigers, lid van zijn
christelijk gereformeerde kerkgemeenschap. Ze eten pannenkoeken. Eieren, bloem
en melk zijn nu eenmaal goedkoper dan slavink met broccoli. Voor hen is de
crisis ingrijpend, reken maar.

Maar voor jan modaal? Minder vaak met vakantie, is dat nu crisis? Nee. Die
fixatie op geld geeft eerder blijk van een morele crisis.

De politiek gaat niet meer over grote idealen. Zoals: armoede de wereld uit. Of
wereldvrede. Die bevlogenheid. De jaren zestig. Nou ja, met die hippiebeweging
van toen zou hij als christen niet zoveel gehad hebben, maar één idee deelt hij:
het geloof in een betere wereld. Dat hoor je eigenlijk nergens meer. De sfeer is
verslechterd. Iedereen trekt zich terug in zijn veilige rijtjeshuis.  Neem dat
getouwtrek over Mauro: zijn we nog wel een gastvrij land, of zijn we vooral bang
voor de wereld?

Duurzaamheid is voor hem het belangrijkste verkiezingsthema. Laten we de
schepping niet overbelasten, zegt Wim de Bruin. Zijn dochter is drie, de aarde
is ook van haar. Hij eet biologisch en minder vlees. Op het dak van zijn
domineeswoning zou hij graag zonnepanelen plaatsen. Naar zijn kerkdienst nam De
Bruin eens een chocoladereep mee, om te praten over eerlijke cacao.

Helaas, duurzaam is uit. GroenLinks staat op verlies. Het CDA weet het ook.
Slogan na slogan over werk en gezin, maar over die andere kernwaarde,
rentmeesterschap, geen woord. De Bruin is benieuwd of Samsom nog over het milieu
begint, met zijn Greenpeaceverleden.

Zijn stem gaat waarschijnlijk naar de ChristenUnie. Daar stemt hij altijd op.
Sociaal, links en christelijk. GroenLinks kan dit keer ook. Dan maar amodieus.
Als dominee weet hij: soms moet je een beetje voor profeet spelen. Zoals met die
chocoladereep. En als er niemand luistert: het zij zo. Gewoon nog een keer
roepen.

Wim de Bruin

Predikant Wim de Bruin (29) stemt altijd op de ChristenUnie, omdat die partij
sociaal, links en christelijk is. Maar hij twijfelt of het dit keer niet
GroenLinks wordt. Hij mist bevlogen wereldverbeteraars inde politiek.

LOAD-DATE: August 31, 2012

LANGUAGE: DUTCH; NEDERLANDS

GRAPHIC: Wim de Bruin gelooft in een betere wereld.
Foto Roger Cremers

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              59 of 200 DOCUMENTS



                                NRC Handelsblad

                            31 augustus 2012 vrijdag

Macht en grillige idealen  Het zal de lezer aan niets ontbreken

BYLINE: Michel Krielaars

SECTION: Boeken

LENGTH: 1002 woorden

SAMENVATTING

Dit weekeinde presenteren uitgevers hun nieuwe oogst op Manuscripta.
Nieuwsgierig maakt onder meer het werk van Oek de Jong, Thomas Rosenboom en
Tommy Wieringa. Op http://nrc.nl/boeken staan alle op komst-titels vermeld.
Redacteuren van Boeken maakten elk een kleine selectie.

VOLLEDIGE TEKST:

Terwijl Israël dankzij Syrië opnieuw onrustige tijden te wachten staan, komt
Amoz Oz met de verhalenbundel Onder vrienden  over het kibboetsleven in de jaren
vijftig (De Bezige Bij, januari). Zoals wel vaker bij Oz speelt de worsteling
tussen het deel willen uitmaken van een collectief en de neiging om daaruit te
ontsnappen er een allesbepalende rol. Beter kun je grillige kern van de
zionistische heilstaat niet treffen.

Chrystia Freeland beschreef met Sale of the century hoe de Russische oligarchen
konden opkomen. Nu verschijnt haar Plutocraten. De opkomst van de superrijken en
het achterblijven van de rest (Nieuw Amsterdam, november). Ze behandelt daarin
de toenemende macht van de nieuwe superrijken in opkomende economieën als die
van Rusland en China, met alle nadelen daarvan voor de minder bedeelden.

Anne Applebaum, schrijfster van Gulag. A history komt met IJzeren Gordijn. De
inlijving van Oost-Europa, 1944-1956. Aan de hand van  interviews en
archiefonderzoek laat ze zien hoe in Oost-Europa na 1945 communistische regi mes
opkwamen, die het leven van gewone burgers drastisch veranderden.

In Duitsland gebeurde dat laatste onder de nazi's ook. Met hulp van Duitse
intellectuelen, schrijvers en kunstenaars. Veel meer dan totnogtoe bekend was,
blijken zij zich door die nazi's te hebben laten verleiden. Dat beweert
historicus Frits Boterman in zijn Cultuur als macht. Cultuurgeschiedenis van
Duitsland 1800-heden (De Arbeiderspers, november).

Ook is er weer aandacht voor het vooroudergevoel, met Alles doet mee aan de
werkelijkheid. Herman Wolf 1893-1942 (Bezige Bij, januari) van Paul Scheffer.
Het is de levensgeschiedenis van zijn grootvader, een Joodse filosoof en
germanist die in de jaren dertig snel doorhad dat de ondergang nabij was.
Daarnaast verschijnt  ook Duitse wortels. Mijn familie in Silezië (Atlas
Contact, januari) van Laura Starink over het (over)leven van een gewoon Duits
gezin in WO II . Ook komt er een nieuwe vertaling van het toneelwerk van
Tsjechov, Verzamelde werken 6 (Van Oorschot, november). Na lezing daarvan kun je
vrijwel alle andere boeken in de kast laten.

Manuscripta

Op de zesde aflevering van Manuscripta, de opening van het boekenseizoen in
Amsterdam, treden komend weekend zo'n 125 schrijvers op, meest om te praten over
de boeken die het komend jaar verschijnen. Onder hen Geert Mak, Tommy Wieringa,
Renske de Greef, Sanneke van Hassel, Joke van Leeuwen, Ronald Giphart, Nico
Dijkshoorn, Marion Bloem, Charles den Tex, Hans Goedkoop, Arthur Japin, Louise
Fresco, Kees Moeliker, Harold Hamersma, Ellen Deckwitz en Esther Gerritsen.

Ook wordt de Europese Literatuurprijs er uitgereikt aan Julian Barnes en zijn
vertaler Ronald Vlek en maakt de CPNB bekend welke zes boeken zijn genomineerd
voor de NS Publieksprijs. Er zijn workshops (solliciteren via social media), er
wordt een literaire quiz gehouden en er is speciale aandacht voor
boekverfilmingen zoals Het zigzagkind, naar de roman van de Israëlische
schrijver David Grossman.

Manuscripta vindt plaats op het Westergasfabriekterrein in Amsterdam en is
zaterdag 1 september open van 11 tot 6 en op zondag van 11 tot 5. Kaarten kosten
EUR 12,50 per dag (EUR 6,- voor kinderen tot 15 jaar) of EUR 20,- voor beide
dagen.

Het hele programma staat op www.manuscripta.nl

Nederlandse literatuur op komst

Ingrid Biesheuvel (vert.): De ridders van de Ronde Tafel. Arthurverhalen uit de
Lage Landen. Athenaeum. Nov.

Oscar van den Boogaard: De tedere onverschilligen. De Bezige Bij. Febr.

Alex Boogers: Alle dingen zijn schitterend. Podium. Nov.

Conny Braam: Sjaco. Betram +de Leeuw. Okt.

Jeroen Brouwers: Restletsels. Feuilletons 9. Atlas Contact. Okt.

Remco Campert: Het verband tussen de dingen ben ik zelf. De Bezige Bij. Okt.

Bart Chabot: Triggerhappy. De Bezige Bij. Jan.

Peter Delpeut: Kruisverhoor. Atlas Contact. Okt.

Hans Dorrestijn: Dudeljo!. Nijgh & Van Ditmar. Nov.

Nico Dros: Oorlogsparadijs. Van Oorschot. Nov.

Rob van Essen: Alles komt goed. Atlas Contact. Sept.

Chr. J. van Geel: Ik ben een onderling onverzoenlijk ratjetoe. Een keuze uit
zijn brieven. Van Oorschot. Nov.

Esther Gerritsen: Dorst. De Geus. Okt.

Ronald Giphart: De wake. Podium. Nov.

Saskia Goldschmidt: De hormoonfabriek. Cossee. Okt.

Kees 't Hart: Hotel Vertigo. Querido. Okt.

Willem Frederik Hermans: Volledige Werken. Deel 4. De Bezige Bij. Okt.

Arthur Japin: Maar buiten is het feest. De Arbeiderspers. Okt.

Oek de Jong: Pier en oceaan. Atlas Contact. Okt.

Marco Kamphuis: Havik. Wereldbibliotheek. Sept.

Natalie Koch: De sterren stil. Querido. Jan.

A. Koolhaas: Alle dierenverhalen. Van Oorschot. Okt.

Harry Mulisch: Logboek. De Bezige Bij. Okt.

Christine Otten: Om adem te kunnen halen. Atlas Contact. Jan.

Willem Otterspeer: Dorbeck, waar ben je? Een biografisch essay over De donkere
kamer van Damocles. De Bezige Bij. Okt.

Rascha Peper: Fantoompoezen. Querido. Nov.

Thomas Rosenboom: De rode loper. Querido. Nov.

Tomas Ross: Onze vrouw in Tripoli. Cargo. Okt.

Gijs Scholten van Aschat: Beretta Bobcat. Atlas Contact. Nov.

Pauline Slot: Soerabaja. De Arbeiderspers. Okt.

Jan Timman: 64 + 1. De ontdekking van de hemel in 65 velden. De Bezige Bij. Okt.

Vrouwkje Tuinman: De rouwclub. Nijgh & Van Ditmar. Jan.

Carolina Trujillo: Montevideo. Querido. Jan.

Manon Uphoff: De zoetheid van geweld. De Bezige Bij. Jan.

Annelies Verbeke: Veronderstellingen. De Geus. Okt.

Thomas Verbogt: Kleur van geluk. De Kring. Jan.

Joost de Vries: Onze nieuwe republiek. Prometheus. Jan.

Tommy Wieringa: Dit zijn de namen. De Bezige Bij. Okt.

Christiaan Weijts: Euforie. De Arbeiderspers. Nov.

Jan Wolkers: Dagboek. De Bezige Bij. Okt.

Jan Wolkers / Dick Matena: Kort Amerikaans. Deel 3. Een beeldverhaal. De Bezige
Bij. Okt.

Peter de Zwaan: De bruiloften van Annika Kommer. Cargo. Okt.

LOAD-DATE: August 31, 2012

LANGUAGE: DUTCH; NEDERLANDS

GRAPHIC: Een kunstwerk, bestaande uit 7.000 boeken, van Alicia Martín in Madrid

Foto Aliciaz Martín/Solent News/Rex/HH

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              60 of 200 DOCUMENTS



                                NRC Handelsblad

                           29 augustus 2012 woensdag

Uit solidariteit met prins Harry bloot op Facebook;
Eerbetoon van Engelse militairen en burgers na partijtje stripbiljart

SECTION: Vooraan

LENGTH: 244 woorden


Probleem voor Britse legercommandanten. Die zullen prins Harry bij zijn
terugkeer van verlof een officiële berisping geven voor onbetamelijk gedrag.
Stripbiljart in Las Vegas, en je dan laten fotograferen, dat past immers een
Brits officier en Apache-helikopterpiloot niet. Maar wat wacht de rest van de
krijgsmacht? Want dat blijkt op het sociale netwerk Facebook uit een
snelgroeiend leger van exhibitionisten te bestaan.

Ruim 21.500 militairen, echtgenotes van militairen en gewone burgers
publiceerden er hun naakte eerbetoon aan Harry.  ,,Hij is een van de jongens",
gaf initiatiefnemer en oud-militair Jordan Wylie als verklaring.

Inderdaad is er weinig voor nodig om een Engelsman uit de kleren te krijgen. ,
Met name de Engelsen zijn geobsedeerd door bloot. Zie de dagelijkse ontklede
dame op pagina drie van The Sun, dezelfde krant die het zelfopgelegde embargo
van de Britse pers doorbrak en als enige de naaktfoto's van de prins
publiceerde. Dat was ,,in het algemeen belang" en ,,voor de vrijheid van de
pers", zei de hoofdredacteur. En bijna elke vereniging heeft inmiddels, in
navolging van de plattelandsvrouwen van Yorkshire op wie de film Calender Girls
is gebaseerd, een naaktkalender gemaakt. Overmorgen lopen de filmrechten af, en
250 amateurgezelschappen hebben aangekondigd naakt op het toneel te zullen
staan.

Overigens waren 3.500 lezers van The Sun niet gediend van een naakte prins. Zij
dienden een klacht in bij de Press Complaints Commission.

LOAD-DATE: August 29, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              61 of 200 DOCUMENTS



                                NRC Handelsblad

                            28 augustus 2012 dinsdag

Nee, ze liegen niet, ze vertellen gewoon  niet alles

BYLINE: Mark Kranenburg

SECTION: Binnenland

LENGTH: 385 woorden


,,Leugens", riep het Tweede Kamerlid Marcel van Dam (PvdA) dertig jaar geleden
door de vergaderzaal. De voorzitter vroeg hem zijn woorden terug te nemen.
Politici liegen niet. Van Dam bond in en maakte ervan: ,,Het tegendeel van de
waarheid heb ik zelden pregnanter onder woorden gebracht gezien." Dat mocht wel.

Liegen ligt gevoelig. Een politicus wordt geacht dat niet te doen. En zeker een
minister die tegenover de Tweede Kamer verantwoording dient af te leggen doet
dat niet.  Het parlement onjuist informeren is zo ongeveer het ernstigste
oordeel dat over een bewindspersoon  kan worden geveld.

Maar hoe zit het met het onjuist informeren van de kiezer? Gebeurt niet, zeggen
de politici in koor. Wat wij beweren, is niet alleen de waarheid, maar ook nog
eens het beste voor het land. En dan komt er weer een studie, een rapport of een
'objectieve' deskundige om het eigen gelijk te staven.

Het wordt wel typisch Nederlands genoemd: politici die elkaar niet bestrijden op
ideeën, maar op feiten. Een groot politiek debat is in Nederland al gauw een
debat over de cijfertjes met slechts één ultieme waarheid. Niet voor niets is
'goede dossierkennis' het grootste compliment dat een Nederlandse politicus kan
krijgen.

Bijna alle partijen hebben sinds gisteren hun stempeltje van het CPB. En bijna
allemaal zijn ze blij. Hoe dat kan? Omdat iedereen ongelogen het zijne uit de
cijferreeksen van het Planbureau kan halen. Dat de gemaakte keuzes ook negatieve
gevolgen elders hebben, wordt er vaak niet bij verteld.

Want dat is geen liegen. Of zoals doorgewinterde politici zeggen: liegen mag
niet, maar niet de gehele waarheid vertellen mag wel.

Dat laatste is wat volop gebeurt. Het absorptievermogen van de kiezer is
beperkt, en daarom moet de politicus het eerst hebben van de beeldvorming. En
als het  beeld er eenmaal is, van versterking van dat beeld. Opkomen voor de
hardwerkende Nederlander, tegen het allesoverheersende Europa, voor hervorming,
tegen het asociaal bezuinigen. Zijn die labels er eenmaal, dan is het slechts
een kwestie van voorbeelden en tegenvoorbeelden erbij zoeken. In de veilige
wetenschap dat in de statementdemocratie de ruimte voor het volledige verhaal er
toch niet is.

En dus wordt het nietes-welles. Wie één van deze twee woorden met de meeste
overtuiging kan poneren, is de winnaar.

LOAD-DATE: August 28, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              62 of 200 DOCUMENTS



                                NRC Handelsblad

                            27 augustus 2012 maandag

Wilders verwoordt de tegenstem,  en dat geeft Samsom de ruimte

BYLINE: Tom-Jan Meeus

SECTION: In het nieuws

LENGTH: 945 woorden

SAMENVATTING

Kan Diederik Samsom het kunstje van Balkenende uit 2002 herhalen, toen het CDA
herrees terwijl iedereen op Fortuyn lette? De PvdA-leider moet niet te vroeg
juichen.

VOLLEDIGE TEKST:

Er werd achteraf amper over gesproken, en dat tekent de staat van de Nederlandse
politiek: drie van de vier lijsttrekkers die gisteravond het 'premiersdebat' bij
RTL4 voerden, weigerden een paar maanden geleden nog mee te tekenen aan het
Lenteakkoord.

Verantwoordelijkheid nemen, waar ze ook gisteren weer graag over spraken, leidt
bij het huidige electoraat vooral tot scepsis. Dus was er gisteren bij RTL geen
plaats voor vier van de vijf leiders van de Lentepartijen. De SP heeft de leuze
'Stem tegen' al lang geleden opgedoekt - en toch is dat wat de kiezer doet.

Wie dit als uitgangspunt neemt kan er niet omheen: de man die de tegenstem het
beste onder woorden bracht was gisteren opnieuw Geert Wilders. De PVV-leider was
bereid particuliere zorgverzekeraars aan banden te leggen om zo ,,de
miljoenensalarissen" van ,,zorgbobo's" onder de Balkenendenorm te brengen. Hij
plaatste ,,massa-immigratie" en EU-steun aan Zuid-Europese landen zonder
problemen tegenover ouderen die straks geen zorg meer krijgen. Hij wilde terug
naar de gulden. Enfin, hij deed, met dat gebruinde hoofd, zijn hele repertoire,
van links naar rechts.

Toch gaven een (ondoorzichtige) instantpeiling en een reeks deskundigen na
afloop aan dat PvdA-leider Diederik Samsom het debat had gewonnen. Het was
vanochtend niet te zeggen hoeveel electorale waarde dit heeft. Maar de
medialogica van de komende dagen wordt ongetwijfeld dat veel buzz in Samsoms
voordeel wordt uitgelegd, al kunnen de doorrekeningen van het CPB gemakkelijk
roet in het eten gooien.

Feit is ook dat Samsom, vooral door een verrassende  keuze van Wilders, en
geholpen door het format van RTL, gisteravond in de positie terechtkwam van de
lijsttrekker die amper wordt aangevallen. Zo kon de PvdA-leider het
gemakkelijkst de rol van bemiddelaar spelen. De man van het redelijke linkse
midden.

Twee jaar geleden reserveerde Wilders zijn scherpste aanvallen voor PvdA-leider
Job Cohen, die eronder bezweek. De PVV-leider volgde de regelen der
polarisatiekunst: de PVV wisselt amper kiezers met de PvdA uit, dus Wilders kon
er gevaarloos op slaan bij de PvdA-leider. Gisteren, en ook vrijdag bij de start
van zijn campagne, maakte hij een andere keuze. Wilders ging nu tekeer tegen
zijn twee voornaamste electorale concurrenten - Roemer en Rutte.

Dat is linke soep. Concurrenten afbranden voor wie jouw potentiële kiezer
sympathie koestert, vergroot het gevaar dat die kiezer zich van jou, de
aanvaller, afwendt. Daar komt bij dat Wilders geen weerwoord heeft tegen de
kritiek van Rutte dat de kabinetsbreuk liet zien dat de PVV-leider zijn partij
belangrijker vindt dan het land. De fraaie reeks vragen die debatleider Frits
Wester aan hem voorhield - bezoekt hij ook geen moskee als dat miljardenorders
kost? - was al even illustratief voor zijn marginalisatie als machtsfactor:
neen, ook als dat duizenden banen kost weigert hij de moskee te bezoeken. Ik,
Wilders, ben belangrijker dan het land waarvoor ik zeg op te komen.

PvdA-leider Samsom maakte verstandig gebruik van het relatief gemakkelijke
avondje dat zijn opponenten hem gaven. Hij was menselijk maar realistisch over
zorg. Hij was realistisch over de economie en de overheidsfinanciën, zonder de
pijnlijke details van na 12 september te benoemen. Hij wist, bij afwezigheid van
het CDA, het verhaal te claimen dat het land er niet komt wanneer politici zich
alleen maar tegen elkaar afzetten.

De actievoerder van Greenpeace is volwassen geworden. Hij draagt een das en laat
weten dat we één land zijn, dat we bij elkaar horen. En zoals Jan Peter
Balkenende in 2002 bijna uit het niets profiteerde van de heftige tweestrijd
tussen Pim Fortuyn en Ad Melkert, zo kan dat nu gebeuren wanneer Rutte, Roemer
én Wilders met elkaar blijven vechten.

De avond maakte ook duidelijk waarom Mark Rutte zo laat mogelijk aan deze
debatten wilde beginnen. De premier wordt allerwegen gebrandmerkt als koploper.
En een koploper die heeft getekend voor een impopulair Lenteakkoord heeft weinig
te winnen bij openbare ideeënconcurrentie. Bij het startschot van de
VVD-campagne, zaterdag, gaf hij al te kennen dat hij de komende weken niet
alleen gaat verdedigen. Zijn aanval op ,,de socialisten" is vrij overzichtelijk:
SP, PvdA, GroenLinks zijn allemaal even erg, kijk uit voor die lui. Rutte kiest
de combinatie van staatsman en populist. Hij kan het verbaal gemakkelijk aan,
maar gisteren bleek ook dat de dubbelrol die hij voor zichzelf reserveert
gemakkelijk kan gaan schuren. Het ene moment legt hij uit dat leiderschap
betekent dat je moeilijke keuzes maakt; het andere moment krijgt de hardwerkende
Nederlander een cadeautje van duizend euro.

Dan Roemer. De deskundigen waren het er vlot over eens dat de SP-leider
tegenviel, en een dossiervreter zal hij nooit worden. Maar het staat te bezien
of hij zoveel nadeel heeft van Wilders' aanvallen. Roemer is veel populairder
dan Wilders. Wel wist Rutte geregeld te wijzen op het gebrek aan bestuurlijke
ervaring van de SP-leider.

Het bleef een Hollands debat. Vooral plannen en goede bedoelingen, weinig
aandacht voor prestaties. Aan het  einde wel een fraai en verhelderend blok over
leiderschapsdilemma's. Verbale dilemma's wel te verstaan. Hoe ze het er in
werkelijkheid vanaf zouden brengen bleef in het midden. En voordat Samsom te
vroeg juicht: er keken gisteravond bijna 1,7 miljoen mensen naar het RTL-debat,
maar veel potentiële PvdA-kiezers, 700.000, kozen voor Zomergasten.

In het debat was veel aandacht voor plannen, weinig voor prestaties

LOAD-DATE: August 27, 2012

LANGUAGE: DUTCH; NEDERLANDS

GRAPHIC: De vier lijsttrekkers in de Rode Hoed, vlak voor ze met elkaar in debat
gingen voor RTL4 (RTL noemde de uitzending Het Premiersdebat) : Samsom, Rutte,
Roemer en, op de rug gezien, Wilders.
Foto ANP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              63 of 200 DOCUMENTS



                                NRC Handelsblad

                           25 augustus 2012 zaterdag

Brief over cultuur

SECTION: Opinie & Debat

LENGTH: 287 woorden


Mag de rechtse kiezer ook van cultuur houden?

Het lijdt geen twijfel dat cultuur op het moment een veelbesproken thema is,  of
het nu gaat om de vele festivals, het klagen van  gezelschappen die hun subsidie
kwijtraken, de verbouwing van het Rijksmuseum of het terugdraaien van de
btw-verhoging op de podiumkunsten.

Toch blijft er bij mij een gevoel  dat de cultuursector inderdaad die 'linkse
hobby' wil zijn  die miljarden aan belastinggeld verspilt. Alsof de sector  een
links georiënteerde club is die zich afzet van het gewone volk. Cultuur als kerk
voor (links)gelijkgezinden.

Het lijkt erop dat de linkse partijen eveneens dankbaar zijn voor de karikatuur
die de PVV van cultuur maakt; een kans om de verschillen uit te vergroten tussen
de rechtse 'barbaren' (het klootjesvolk) en de linkse elite. Stem je rechts, dan
ben je onderontwikkeld. Cultuur als politieke splijtzwam en onderscheidend
thema.

Als rechtse kiezer ben ik ook liefhebber van cultuur. Ook vele zogenaamde
conservatieven kunnen genieten van theater, musea of film. Los van genoten
opleiding of afkomst.

Cultuur is naar mijn mening overigens niet alleen iets om van te genieten, maar
ook van zeer groot belang voor een samenleving. Het stimuleert namelijk het
out-of-the-boxdenken, hetgeen initiatief, creativiteit, flexibiliteit en
weerbaarheid teweegbrengt; voorwaar geen overbodige luxe voor een samenleving in
crisistijd.

Maar als ik me dan toch schuldig mag maken aan het politiseren van cultuur (wat
ik eigenlijk niet wil): veel rechtse kiezers zitten in de hoogste
belastingschaal, mogen zij wellicht dan ook bepalen dat hun afdrachten voor een
deel naar de sector gaan waar zij van genieten en die de maatschappij vooruit
helpt?

Eric F. Wilms

Den Haag

LOAD-DATE: August 24, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              64 of 200 DOCUMENTS



                                NRC Handelsblad

                           25 augustus 2012 zaterdag

Na deze week staan weinig politici in het krijt bij Rutte;
Op wie moet je letten om Den Haag te begrijpen? Deze week: het leiderschap van
Mark Rutte en de halfhartige veramerikanisering van de campagne. Ofwel: waarom
een test van waar leiderschap uitblijft.Haagse invloeden

BYLINE: Tom-Jan Meeus

SECTION: Vooraan; Blz. 11

LENGTH: 1237 woorden


Op de vloer van dat NOS-debat, woensdag, kon je zien dat de persoonlijke
relaties van veel lijsttrekkers onveranderd voortreffelijk blijven. Als ze niet
aan de beurt waren, keken ze ergens in een hoekje op een tv naar de collega's.
Je zag  hoe Marianne Thieme en Kees van der Staaij met elkaar meeleefden. Toen
Samsom even wegkeek om zich, colaatje in de hand, in zijn teksten in te leven,
lieten de anderen hem goeiig begaan. En toen Buma de toelichting van zijn
persoonlijke inspiratiebron (de Britse premier David Cameron) achter de rug had,
stak Samsom zijn duim naar hem op. Goed gedaan man.

Dit is minder triviaal dan het lijkt. Bij de Amerikaanse presidentsverkiezingen
van 2008 hoefde je geen insider te zijn om te zien dat de meeste Republikeinse
kandidaten Mitt Romney een kwal vonden. Onuitstaanbaar zelfingenomen. Dus toen
het uitliep op een tweestrijd McCain-Romney, steunden dat jaar bijna alle
afgevallen kandidaten John McCain.

Obama was slimmer, die stak opponenten de helpende hand toe. Het mooiste
voorbeeld voltrok zich in een van de eerste debatten om de Democratische
nominatie, toen er nog acht kandidaten waren. Als een van acht in beeld was
doodden de andere zeven de tijd met gebbetjes. Dus een van de kandidaten, Bill
Richardson, de oud-VN-ambassadeur van Bill Clinton, lette niet op toen ineens
een vraag op hem afkwam. Obama stond ernaast. ,,Hij had me kunnen vloeren", zei
Richardson later. In plaats daarvan fluisterde Obama hem gauw het goede antwoord
in. Later zou Richardson, destijds de machtigste latino-politicus van de VS,
zijn goede relatie met de Clintons verbreken en alsnog de zijde van Obama
kiezen.

Dus ook in campagnes kunnen persoonlijke relaties gemaakt en gebroken worden,
met soms vergaande gevolgen.

In dit opzicht waren de keuzes van de VVD en Mark Rutte deze week wonderlijk.
Rutte is zoals bekend zo'n man die eigenlijk bij iedereen goed ligt.
Journalisten, met hun kwetsbare ego's, mogen je graag vertellen dat hij je
zomaar belt om een complimentje uit te delen. In tijden van somberte en argwaan
heeft hij een kwaliteit die gemakkelijk onderschat wordt: optimisme is
belangrijke symboliek als het land jarenlang is gedomineerd door politici die
doen alsof het einde der (Nederlandse) tijden nabij is.

Rutte wilde per se laat beginnen aan de campagne, en alles beperken tot
tweeëneenhalve week. Een positie die zittende premiers vaker innemen. De
peilingen zijn goed en je claimt dat de staatszaken geen ruimte laten voor dat
gedoe met ballonnen en beloften.

Bij het CDA, Ruttes coalitiepartner de laatste jaren, mopperden ze vorige week
al dat de VVD-leider te lang afzijdig bleef. Zonder deelname van Rutte kan Buma
amper bij het VVD-electoraat inbreken, en daar zitten Buma's beste kansen. Dus
met zijn hopeloze peilingen begon Buma maar wat beloften rond de strooien. Zoals
in dat debatje waar hij het einde van de langstudeerboete aankondigde. De rest
van dit kleine campagnedrama is bekend. Toen het er donderdag in de Kamer op
aankwam kon hij zijn woord niet waarmaken, mede omdat de VVD (én CDA-minister De
Jager van Financiën) hem niet te hulp schoten.

De grootste streek haalde Rutte een dag eerder uit: de belofte, gebracht via De
Telegraaf, dat 'de hardwerkende Nederlander' op duizend euro lastenverlichting
van de VVD kan rekenen. De rug van Rutte. En 's avonds was er dat eerste
televisiedebat bij de NOS, waaraan hij niet meedeed omdat hij te veel
staatszaken aan het hoofd had. Dus Bram Schilham, de Haagse chef van de NOS,
belde die woensdag rond half één met Stef Blok, de campagneleider van de VVD.
Schilham hield Blok voor dat de VVD zijn opvattingen over de duur van de
campagne kennelijk had herzien: Rutte was nog steeds van harte uitgenodigd. Maar
nog steeds was de premier niet van plan zijn ideeën aan openbare concurrentie
bloot te stellen.  Twee dagen eerder, bleek achteraf, had Rutte wel tijd voor
een biertje met de royaltywatcher van RTL Boulevard, die de foto zelf op Twitter
zette: Peter van der Vorst op terras met hardwerkende staatsman.

Dat dit andere partijen enorm irriteerde kon je ze moeilijk kwalijk nemen. De
vraag bleef hangen of deze premier, als het erop aankomt, fair met zijn
opponenten omgaat. In elk geval zullen weinig potentiële coalitiepartners
afgelopen week hebben gedacht dat ze bij Rutte in het krijt staan. En je zag dat
er ook buiten de politiek twijfel groeit over het leiderschap van de premier.

Omdat Rutte (en Roemer) de campagne zo kort houden is er in de topdrukte van de
laatste zeventien dagen amper tijd voor twee elementaire zaken: verantwoording
voor de afgelopen kabinetsperiode en, belangrijker, een test van politiek
leiderschap. Ga maar na. Vandaag begint de VVD zijn campagne, zondag is het
'premierdebat' van RTL, en maandag presenteert het CPB  zijn doorrekeningen van
de verkiezingsprogramma's. Dus het restant van de stembusstrijd wordt vooral
gevuld met politici die pronken met CPB-cijfers.

In de VS hebben ze zoveel scepsis over dit soort plannen dat zo'n campagne
eigenlijk alleen nog een leiderschapstest is. Daarom duurt het daar zo lang, met
alle nadelen van dien. Hier hebben we eigenlijk alleen tijd voor een CPB-testje
van de plannen, daarna is het bijna al voorbij. Het gevolg is dat we leiders
zelden beoordelen op hun gedrag en prestaties, en vooral hun uitspraken.

En in de nieuwe mediacultuur is het allang niet ongewoon meer dat zwak
leiderschap amper bestraft wordt. Zie het geval Wilders, die zich vrijdag weer
gemeld heeft. Reken maar dat die grote mond, waarmee hij al jaren krachtig
leiderschap suggereert, de komende weken niet meer op slot gaat.

Met collega Huib Modderkolk onderzocht ik eerder dit jaar hoe hij de PVV intern
leidt. In de praktijk bleek hij vooral weg te duiken als intern een pijnlijke
kwestie opspeelde. In het openbaar het hoogste woord, binnenskamers mooipraten
en aarzelen. Het laatste voorbeeld komt van Jhim van Bemmel, die uit de PVV
stapte toen Wilders hem van de kandidatenlijst verwijderde. Van Bemmel beschikt
over een transcriptie van het telefoontje dat hij daarover van Wilders kreeg, en
deelde die met deze krant. Op het echt spannende moment, toen Wilders toelichtte
waarom hij Van Bemmel van de lijst afvoerde, sprak de leider zo:

,,( ) ik zeg ook niet dat je een slecht Kamerlid bent geweest, want dat is
helemaal niet het geval, alleen, ja, we willen een stukje vernieuwing, uh uh uh
uh. Niet dat we enorme vernieuwing hebben, we willen wel wat vernieuwing en in
dat nieuwe plaatje, ja daar, daar - daar zien wij geen plek voor jou. Er is
natuurlijk ook in het verleden een en ander gebeurd maar daar wil ik het niet
alleen op gooien hoor, maar we willen ook gewoon een nieuwe lijst, en, uh, ja,
dan, dan daar hoort bij dat sommige nieuwe mensen komen en sommige oude afvallen
ik kan het niet mooier maken dan dat het is.''

En deze man wist de laatste twee campagnes te verkopen dat hij, als leider,voor
niemand bang is. Wij houden onszelf graag voor dat Nederland, en Nederlandse
campagnes, veramerikaniseren - zie Quote deze week. Polarisatie is in, de
televisie en het web versterken dit, de flanken groeien, het midden valt weg,
wantrouwen en populisme winnen terrein. Allemaal waar. In Amerika hebben ze
ervan geleerd dat je leiders alleen kunt testen als je er een jaar voor neemt.
En wij maar doen alsof zeventien dagen genoeg is.

Een slimme  premier moet vooral spelen dat hij  geen tijd heeft voor dat gedoe
met balonnen en beloften

LOAD-DATE: August 24, 2012

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              65 of 200 DOCUMENTS



                                NRC Handelsblad

                           23 augustus 2012 donderdag

Tja, weer PvdA, want er is geen alternatief;
Op de koffie over partijtrouw

BYLINE: Ingmar Vriesema

SECTION: Binnenland

LENGTH: 477 woorden

SAMENVATTING

In de aanloop naar 12 september spreekt deze krant met kiezers in Purmerend. Hoe
zien ze de campagne? Wat houdt ze bezig? Ingmar Vriesema gaat op de koffie.

VOLLEDIGE TEKST:

Ontmoet Jan-Willem van Schendel (48) en Ineke Drabbe (49), bewoners van een
nieuwbouwhuis in Purmerend, ouders van drie tieners maar vooral: twee gedroomde
PvdA-kiezers. Hij altijd een PvdA-stemmer, zij meestal.  Beiden werkzaam in
PvdA-stad Amsterdam. Hij in het onderwijs, zij in de kunsten. Beiden wars van te
veel liberalisme, te veel socialisme en te veel christen-democratie.  Beiden
allergisch voor populisme. Respect voor het nemen van
regeringsverantwoordelijkheid, begrip voor het compromis. Allebei op de eerste
plaats sociaal: hij die altijd stemt op de eerste vrouw op de PvdA-lijst, zij
die de bankensector wantrouwt om de bonussen die weer stijgen.

Jan-Willem en Ineke: de Henk en Ingrid van de sociaal-democratie. We kleuren
vast twee rondjes rood voor de PvdA?

Nee, toch niet.

Ze twijfelen.

Aan hun tuintafel leggen ze uit waarom. ,,Samsom is op zich een uitstekende
vent", zegt Jan-Willem van Schendel. ,,Hart voor de zaak, goed sociaal gevoel,
maar", er verschijnen denkrimpels op zijn voorhoofd, ,,ik vind hem politiek te
onervaren".

,,Hij heeft dat straatvechterige" zegt Ineke Drabbe. ,,Een politicus in een
speedboot", zegt Van Schendel. ,,Greenpeace, prachtig, maar dwingt zo'n premier
respect af in het buitenland?" Pechtold en Slob, dat zijn eerder premierstypes,
vindt Van Schendel. ,,Mensen die zich behoedzaam uitspreken."

Dan de inhoud. De PvdA, zeggen Drabbe en Van Schendel, laat te weinig haar
sociale gezicht zien.  VVD-staatssecretaris Halbe Zijlstra sneed diep in cultuur
en de PvdA, zegt zij, gaf ,,te weinig tegengas". Drabbe programmeert lessen voor
professionele dansers. ,,De PvdA slikte de neerbuigende toon van Zijlstra over
de kunsten."

,,Of neem de bezuinigingen in het onderwijs", zegt hij. Van Schendel stuurt als
regiomanager van een stichting  zeventien basisschooldirecteuren aan. ,,Scholen
ontvangen minder geld per kind. Maar de kosten stijgen van water en energie op
school. Personeel vertrekt." Ook de PvdA is verantwoordelijk. ,,Onderwijs en
kunsten bepalen de toekomst van onze beschaving. De PvdA moet er overtuigender
voor opkomen."

Van Schendel en Drabbe voelen ,,meer afstand" tot de PvdA. Maar wat is het
alternatief? Beiden stemmen op 12 september zeker niet op D66, ,,met hun
verplichte donorregistratie". Ook niet op GroenLinks, zo vlak na het gedoe met
Tofik Dibi.

Waarschijnlijk haalt de PvdA alsnog twee stemmen op. Heet dat winst, of het
uitblijven van verlies?

Jan-Willem van Schendel en Ineke Drabbe

Jan-Willem van Schendel (48), opgegroeid in een katholiek gezin in het Brabantse
Hedel, heeft altijd PvdA gestemd. Ineke Drabbe (49) uit Eindhoven stemt meestal
PvdA of GroenLinks. Die laatste partij wordt het nu zeker niet.

LOAD-DATE: August 23, 2012

LANGUAGE: DUTCH; NEDERLANDS

GRAPHIC: Jan-Willem van Schendel en Ineke Drabbe
Foto Roger Cremers

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              66 of 200 DOCUMENTS



                                NRC Handelsblad

                           23 augustus 2012 donderdag

Samsom was het sterkst, maar wat wint hij ermee?;
Lijsttrekkers maken geen grove fouten in NOS-debat

BYLINE: Tom-Jan Meeus

SECTION: Binnenland

LENGTH: 792 woorden

SAMENVATTING

De afwezige Mark Rutte werd gisteren niet heel hard aangevallen in het eerste
grote tv-debat. Want de regel is: speel nooit de huilbaby.

VOLLEDIGE TEKST:

Vraag na afloop: was het nou slim van VVD-leider Rutte en SP-leider Roemer om
gisteren niet aan dat NOS-debat mee te doen?

Voor koplopers in de peilingen zijn tv-debatten primair defensie. Geen blunders
of versprekingen. Het beeld van potentiële winnaar intact laten. Zo bezien
hadden Rutte én Roemer een voortreffelijke avond. Ze gingen uitvoerig over de
tong en hoefden geen lastige vragen te pareren.

GroenLinks-leider Jolande Sap wees Roemer aan als haar kandidaat-premier. En
alle lijsttrekkers hadden voorspelbare kritiek op het cadeautje van 1.000 euro
voor de 'hardwerkende Nederlander' dat Rutte gisteren in De Telegraaf beloofde.
Hoewel hij geen tijd voor dit debat zei te hebben.

Dit maakte de positie van de VVD-leider oncomfortabeler. Maar volgens een oude
campagnewijsheid gaat het in dit stadium alleen nog om zenden. Laat weten wat je
plannen zijn en zorg dat de anderen op jou reageren, niet andersom.

Voor Rutte, en de VVD in het algemeen, kan het wel een probleem worden dat bij
alle andere partijen het gevoel ontstaat dat de liberalen het onsportief spelen.
Rutte is zeker niet de eerste premier die zich in campagnetijd zolang mogelijk
in het Torentje verstopt. Maar wat hij gisteren deed - zeggen dat je niet
meedoet en je dan toch opzichtig opdringen - viel bijzonder slecht.

De kunst van een Nederlandse campagne is óók om persoonlijke relaties goed te
houden, ondanks alle meningsverschillen. Het wordt als onverstandig gezien
andere lijsttrekkers openlijk van onsportiviteit te betichten: speel nooit de
huilbaby. Anders hadden we gisteren een paar rake klappen in de richting van
Rutte kunnen aanschouwen.

Dus Rutte en de VVD moeten oppassen dat ze niet als veroorzaker van sfeerbederf
worden gezien. Iets soortgelijks speelde gisteren bij de NOS, de invloedrijkste
nieuwsmachine van Den Haag. Niet voor niets werd openlijk meegedeeld dat de
omroep nog gistermiddag een poging had gedaan Rutte naar het debat te halen.
Want ook daar dachten ze, al zeiden ze dit niet hardop: je meet met twee maten,
makker.

Het debat gisteren veranderde de verhoudingen niet. Niemand maakte een grove
fout. PvdA en CDA hebben overduidelijk afgesproken dat ze elkaar niet aanvallen.
Het gaat hier niet om heldenmoed: CDA en PvdA wisselen geen potentiële kiezers
uit. Een niet-aanvalsverdrag heeft voor geen van beide risico's.

Gevolg was dat Pechtold gisteren het gevaar liep dat hij in de rol van
verongelijkte criticus werd gedwongen. Hij richtte zijn pijlen vooral op Samsom,
een klusje dat je wel aan de D66-leider over kunt laten. Maar omdat CDA-leider
Buma niet bereid was Pechtolds aanvallen te ondersteunen, kon Samsom het beeld
van een geïsoleerde PvdA, zoals dat na het Lenteakkoord onstond, gemakkelijk
voorkomen.

En inhoudelijk liet de PvdA-leider zien dat hij zijn mannetje staat. Uit zijn
opmerkingen over economie, zorg en Europa bleek dat hij zich tot in de puntjes
heeft voorbereid op het debat met Roemer. De teksten kwamen er rollend uit. Aan
het slot van het debat nam hij, heel slim, het initiatief uit handen van de
presentatoren en praatte de tijd vol. Pechtold stond op het punt het laatste
woord over te nemen, en kwam er amper nog tussen.

Ook voor Buma pakte dat niet-aanvalsverdrag niet ongunstig uit. Hij kan ermee
voorkomen dat het CDA, zoals gebruikelijk, van weerskanten onder vuur wordt
genomen. Hij anticipeert vlot op onverwachte wendingen. Het probleem voor hem is
weer dat hij een partij leidt die een linkser plan heeft dan hijzelf lijkt te
kunnen omarmen. Hij presenteerde de onversneden Britse conservatief David
Cameron als inspiratiebron, en kwam aan het slot van het debat met teksten die
sterk herinnerden aan Niet bij brood alleen, het CDA-verkiezingsprogramma uit
1977, waarin de linkse econoom Bob Goudzwaard maatschappelijke samenhang en
moraal boven het belang van economische groei stelde.

Het kwam er gisteren nog niet uit, maar alles wijst erop dat Nederland op een
middencoalitie afkoerst. CDA en, vooral, D66 voelen niets voor een kabinet onder
leiding van de SP. Pechtold was er gisteren nog relatief terughoudend over, maar
het moment nadert dat hij het hardop zegt: D66 wil niet onder Roemer. En ook als
hij het niet zegt denkt hij het wel.

Dit alles stelt de sterkste debater van gisteren, Samsom, na 12 september voor
een duivels dilemma. VVD, CDA en D66 zullen aansturen op een coalitie met de
PvdA. Maar deelnemen aan een kabinet zonder de SP herbergt voor de PvdA het
risico dat de partij een zelfde decimering wacht die nu het CDA ondergaat. Een
bijna onmogelijke keuze.

Alles wijst erop dat Nederland afkoerst op een middencoalitie

LOAD-DATE: August 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              67 of 200 DOCUMENTS



                                NRC Handelsblad

                            21 augustus 2012 dinsdag

'Bekende Nederlanders aan  de balie maken dit werk leuk';
De vakantie van  een baliemedewerker

SECTION: Mens&

LENGTH: 435 woorden


Naam: Sanne Bohnenn (24)

Is: Hospitality host (baliedame)

Werkt: bij Schiphol Valet Parking

,,Ik krijg regelmatig een sleutel van een Ferrari in mijn handen gedrukt. Die
geef ik aan mijn collega die de auto in een beveiligde garage parkeert. En ik
zorg dat hij de auto klaarzet als de klant weer op Schiphol is geland. Het
klinkt als een simpel baantje en dat is het ook wel. Al heb ik wel
verantwoordelijkheid over auto's die tonnen waard zijn. Een sleutel mag niet
kwijt raken. Dat is mij gelukkig nog nooit overkomen.

,,De meeste klanten zijn zakenmensen, of Bekende Nederlanders. Vrijwel altijd
met dure auto's. Zo had ik Marco Borsato, Reinout Oerlemans en voetballers uit
Oranje aan de balie. Het is niet zo dat ik mijn hele leven van deze baan heb
gedroomd, maar die contacten maken het erg leuk. En op Schiphol werken heeft
iets. Het is altijd druk, het leeft hier.

,,Nu er even niet zoveel zakenreizen zijn in verband met de vakantie hanteren we
een goedkoper zomertarief. Jan met de pet laat zijn auto dan ook ineens
parkeren. Zo heb je, in plaats van een zakenman met een Audi A8, grote gezinnen
met bergen koffers die via D-Reizen een last minute hebben geboekt.

,,Zelf heb ik het ook niet zo ruim. Dit baantje is geen vetpot. Met mijn huidige
salaris kom ik niet veel verder dan vakantie naar Spanje. Wat wel erg leuk is,
ik heb de taal gestudeerd en vind het er mooi. Ik was dit jaar in Benalmádena,
echt zo'n badplaats. Strand, hotel, vrienden - een prachtvakantie. Maar als ik
wat meer te besteden heb, wil ik verder weg. Naar Miami of zo. Eerst maar eens
kijken of ik geld bij elkaar krijg voor een kerstfeest op het strand van
Tenerife.

,,Ik ben 24 jaar en dan moet je natuurlijk onderaan beginnen. Met een diploma
van de hogere hotelschool in Leeuwarden ging ik als stagiair aan de slag in een
hotel. Daar werk je hard en verdien je niet zo veel. Ik wilde ergens anders
kijken en koos een halfjaar terug voor deze baan op Schiphol. De komende jaren
blijf ik in elk geval in de toeristensector werken. Mensen helpen is gewoon heel
leuk. Hogerop komen via personeelszaken lijkt me wel wat.

,,Die mooie auto's de hele dag door hebben ook wel wat. Zelf heb ik geen auto,
laat staan een rijbewijs. Dat ga ik nu eerst maar eens halen. Wie weet, kan ik
dan zelf een keer een Ferrari inparkeren. Maar dan moet ik me eerst wel héél
zeker voelen achter het stuur."

Tekst & foto Tom Vennink

De vakantieperiode brengt topdrukte in de toerismesector. Mensen die werken in
hotels, restaurants, langs stranden, als gids in steden of natuurgebieden -
wanneer gaan ze zelf met vakantie en waarheen? Deel 8 van een serie.

LOAD-DATE: August 21, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              68 of 200 DOCUMENTS



                                NRC Handelsblad

                            17 augustus 2012 vrijdag

'Terroristen zijn lieverdjes hier';
Eergevoel, geneugten, corruptie en andere gevaren in de Kaukasus

BYLINE: Michel Krielaars

SECTION: Boeken; Blz. 12

LENGTH: 1194 woorden

SAMENVATTING

De Kaukasus is schitterend en gastvrij. Toch komen er weinig toeristen. Want een
mensenleven is er weinig waard.

VOLLEDIGE TEKST:

Reizen door de Kaukasus is gevaarlijk en ontroerend tegelijk. Want ook al loop
je er het aanzienlijke risico bij een terreuraanslag, een politionele actie, een
moord of een gijzeling betrokken te raken, het gewone volk dat je er ontmoet is
hartelijk en beminnelijk.

Nergens word je zo snel aan tafel genood en ben je - gemeend -- de beste
vrienden als daar, omdat in het Westen verdampte begrippen als gastvrijheid en
eergevoel er nog altijd inhoud hebben. Daartegenover staat dat een mensenleven
er niets waard is. Op de noordelijke Kaukasus woedt namelijk al twintig jaar een
burgeroorlog tussen datzelfde gastvrije volk en zijn lokale heersers, die op hun
beurt weer de losbandige zetbazen   van de federale regering in Moskou zijn.

Er gaat geen dag voorbij of er wordt in de roerige deelrepublieken Dagestan of
Ingoesjetië een hoge politieofficier omgebracht. Terreurdaden die overigens
worden gepleegd vanuit datzelfde eergevoel. Je moet die aanslagen zien als wraak
voor het illegale gedrag van de door en door corrupte politie en lokale
machthebbers. Het is er oog om oog, tand om tand in het kwadraat.

Behalve het mooie Georgië met zijn wijngaarden, cultuurschatten en van drank en
spijzen genietende inwoners, trekt de Kaukasus met haar fraaie landschappen door
dat geweld weinig toeristen aan. Of het moeten westerse bergbeklimmers zijn, die
in Kabardino-Balkarië de imposante Elbroes beklimmen om na hun triomf snel
huiswaarts te keren.

Voor journalisten, correspondenten van westerse media voorop, is het gebied
echter aantrekkelijk, juist omdat het de achilleshiel van Rusland is. Alles
wijkt er zo af van wat ze in het klatergoud van het centrum van Moskou gewend
zijn, dat ze zich er in een Fundgrube wanen, waar de ene na de andere exotische
reportage zich zomaar aandient.

Een van die correspondenten is de 27-jarige Olaf Koens. Sinds 2008 doet hij als
Kuifje in Absurdistan voor onder meer persbureau GPD en RTL vanuit Moskou
verslag van de gebeurtenissen in de landen van de voormalige Sovjet-Unie. Humor,
ernst en verbazing wisselen elkaar af in zijn adequate berichtgeving. Diezelfde
combinatie van kwaliteiten kom je ook tegen in zijn reisboek Koorddansen in de
Kaukasus.

Zo kun je om Koens' kennismaking met die roerige streek hardop lachen om
vervolgens pijn in je buik van angst te krijgen. 'Klang!' schrijft hij
bijvoorbeeld. 'De haan van het handpistool slaat met een schelle klap terug.
Mijn buurman heeft de loop op mijn voorhoofd gezet, vlak boven mijn neus.' Op
die manier introduceert hij zijn agressieve, van de Kaukasus afkomstige buurman,
die eist dat hij de muziek in zijn nieuwe Moskouse appartement zachter zet. 'Het
is een familie van politieagenten', zegt een bejaarde buurvrouw even later, 'de
vader is nog erger.'

Als drie jaar later twee jonge vrouwen uit Dagestan zich opblazen in de Moskouse
metro, blijkt de Kaukasus ineens bij het Kremlin om de hoek te liggen. Koens'
fascinatie voor het gebied schiet nu uit de tangverlossing en hij besluit erheen
te gaan, vliegend in krakkemikkige vliegtuigen en rijdend over primitieve wegen,
waar het gevaar om iedere hoek loert.

Koens laat zijn avonturen beginnen in Abchazië, de sprookjesachtige
separatistische provincie van Georgië, die in de burgeroorlog van 1992 door
Georgische troepen in puin is geschoten en zich sinds de vijfdaagse
Russisch-Georgische oorlog van augustus 2008 onafhankelijk noemt. Het straatarme
land bestaat eigenlijk diplomatiek niet, zegt een Nederlandse diplomaat in
Georgië over de telefoon nadat Koens 's nachts in de hoofdstad Soechoemi op
straat is beroofd en geen geld meer heeft om terug te reizen. Met andere
woorden: het Koninkrijk der Nederlanden kan niets voor u doen.

Wanneer de politiechef van Soechoemi zich met de straatroof gaat bemoeien ('Alle
jongeren oppakken, geen vragen stellen en gewoon de bak in slingeren tot ik
terugkom'), krijgt hij twee agenten mee voor zijn veiligheid. 'Niet opschrijven
dat we allemaal criminelen zijn', zegt de majoor geruststellend. 'Er zitten
gewoon een paar rotte appels tussen.'

Dat die rotte appels het grootste deel van het politiekorps op de Kaukasus
uitmaken blijkt echter uit Koens' verdere Kaukasische belevenissen. De politie
als bron van het steeds verder escalerende conflict tussen burgers en overheid,
als de meest corrupte instantie van het land, die al het federale geld uit
Moskou in eigen zakken steekt en ervoor zorgt dat de toenemende armoede de
lokale bevolking steeds meer in de armen van de fundamentalistische islam
drijft.

In Tsjetsjenië, waar de bloeddorstige potentaat Kadyrov de scepter zwaait, is
die corruptie misschien wel het ergst. Koens beschrijft de megalomanie van de
wrede dictator aan de hand van de paleizen en moskeeën die hij voor zichzelf,
laat bouwen - op staatskosten natuurlijk.

Als toegift dient Koens Ruud Gullit op, die zo naïef was om zich door zijn nog
naïevere adviseurs te laten overhalen Kadyrovs privévoetbalclub te gaan coachen
om die van de veertiende plaats in de Russische competitie naar boven te laten
kruipen. Zijn verslag van Gullits mislukte avontuur is de gebruikelijke
hilarische cocktail met angst, valse hoop en bedrog als ingrediënten.

Via de geld verslindende bouwprojecten in Sotsji, decor van de Winterspelen van
2014, en een fundamentalistisch islamitisch dorp in het seculiere Azerbeidzjan,
belandt Koens in het hart van de Kaukasische duisternis: Dagestan. In de
hoofdstad Machatsjkala trotseert hij het alomtegenwoordige gevaar van dagelijkse
bomaanslagen om het museum voor schone kunsten te bezoeken, waar tal van
Hollandse meesters hangen die daar in de jaren dertig op last van Stalin terecht
zijn gekomen, omdat de kunst van het hele volk moest zijn.

Ook spreekt Koens er met een 'eerlijke' politieman die hem vertelt hoe het
systeem van corruptie bij de politie werkt: 'Ik moet smeergeld betalen om niet
corrupt te zijn.' Verkeersagenten rijden er in fonkelnieuwe Porsches. Van de
tientallen moorden die er jaarlijks in Machatsjkala plaatsvinden wordt er geen
opgelost. De voorzitter van de Dagestaanse politiebond zal daar even later een
nog grotere waarheid aan toevoegen: 'Die terroristen zijn lieverdjes vergeleken
bij wat onze jongens hier uitvreten.'

En daarmee vat Koens het hele problematiek van de regio samen in een enkele
uitspraak. Dat hij enkele bladzijden verder bij een verkeerscontrole in
Ingoesjetië door politiemannen wordt gedwongen steekpenningen te betalen als hij
geen zeep in zijn kont gesmeerd wil krijgen ('Je moet ons iets geven.'), is dan
hoogstens nog een amusante bijzaak, die hij op inventieve  wijze, met een paar
Hollandse klompjes, weet op te lossen.

'Ik moet smeergeld betalen om niet corrupt te zijn'

Olaf Koens:  Koorddansen in de Kaukasus. Reis door Ruslands onbeheersbare
achtertuin. Nieuw Amsterdam, 256 blz. EUR 19,95

Olaf Koens (1985) studeerde filosofie en werkt sinds 2007 in Moskou als
correspondent voor Nederlandse, Belgische en Russische media. Zijn Koorddansen
in de Kaukasus is een indringend en humoristisch verslag uit een
levensgevaarlijke regio.

LOAD-DATE: August 17, 2012

LANGUAGE: DUTCH; NEDERLANDS

GRAPHIC: Fietsen in Machatsjkala, de hoofdstad van de deelrepubliek Dagestan, op
de Kaukasus
Foto Oleg Klimov

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              69 of 200 DOCUMENTS



                                NRC Handelsblad

                            17 augustus 2012 vrijdag

Dertig jaar beursgekte

BYLINE: Menno Tamminga

SECTION: Economie

LENGTH: 1489 woorden

SAMENVATTING

Henry Kaufman bouwde in de jaren zeventig een reputatie op als 'dr. Doom'
vanwege zijn pessimistische voorspellingen. Exact dertig jaar geleden werd hij
een optimist - de langstdurende stijging van aandelenkoersen was begonnen.

VOLLEDIGE TEKST:

Vandaag is het dertig jaar geleden. Op die zeventiende augustus 1982 vergaderde
de directie van het financiële handelshuis Salomon Brothers in het Waldorf
Astoria hotel in New York. De bijeenkomst is nog niet begonnen. In de hoek van
het zaaltje staat hun topeconoom Henry Kaufman te bellen. Op een vaste lijn,
want dit is het pre-mobiel tijdperk.

Kaufman heeft op Wall Street naam gemaakt als een van de eerste economen die
zich specialiseren in de wisselwerking tussen grote banken en beleggers, trends
op de financiële markten en de consequenties daarvan voor het dagelijks leven,
zoals de hoogte van de rente en de economische groei. Toen hij kwam werken bij
'Solly' - zoals de handelsfirma op Wall Street soms liefkozend wordt genoemd -
was hij daar de eerste die een wetenschappelijk proefschrift had geschreven.
Vandaar zijn aanspreektitel binnen de firma: altijd dr. Kaufman.

Salomon is de grootste handelaar in Amerikaanse staatsobligaties. Op de
handelsvloer heersen de mannen met de wijsheid van de straat, maar de analyse is
van dr. Kaufman, alias dr. Doom. Een bijnaam met een reden. Dit zijn
zwartgallige tijden. De naweeën van de tweede oliecrisis van 1979. Vechtpartijen
aan de pomp in Californië. De Verenigde Staten worden politiek vernederd door de
gijzeling van ambassadepersoneel in Iran in 1980. De inflatie giert omhoog, de
economie verkruimelt, met toch kleine lichtpuntjes. Een daarvan: in december
1980 gaat Apple Computers naar de beurs. Maar aandelenbeleggingen zijn in deze
periode totaal uit de gratie geraakt. Wie in 1972 aandelen had gekocht had in
1982 nog steeds niks verdiend.

Maar Kaufman glorieert. Zijn sombere prognoses over oplopende inflatie en
stijgende rente zetten koersen en markten in beweging. In december 1980 bereikt
de rente die banken aan hun beste klanten rekenen, de zogeheten prime rate, het
recordniveau van 21,5 procent. De werkloosheid stijgt tot meer dan 10 procent.

Op 12 augustus 1982 zakt de Dow Jones beursgraadmeter naar 777. Dat bleek,
achteraf, het dieptepunt. Vijf dagen later zit de top van Salomon daar in het
Waldorf Astoria hotel. Kaufman legt de telefoon neer en een van zijn collega's
die wat van zijn woorden had opvangen vraagt: wie had je daar eigenlijk aan de
lijn? M'n assistente, zegt Kaufman. Ze kon een zinnetje niet goed lezen. Hij
schrijft een wekelijks nieuwsbrief, getiteld Comments on credit, met zijn
stemming van de markten en de economie.

Die dag verschijnt een nieuwe aflevering.

Ik heb mijn mening over de obligatiemarkt gewijzigd, zegt Kaufman daarin. Ik
denk dat de rente gepiekt heeft, dat de centrale bank het monetaire beleid gaat
versoepelen en dat de economie dankzij de rentedaling weer gaat aantrekken.

Dr. Doom was op slag een optimist. De toonaangevende Dow Jones beursgraadmeter
steeg die dag met 39 punten, toentertijd een recordsprong. De daaropvolgende dag
werden op de Amerikaanse beurs voor het eerst meer dan 100 miljoen aandelen
verhandeld. De langstdurende haussemarkt in aandelen was begonnen. Eind 1982
stijgt de Dow tot boven de 1.000. Begin januari 1987 tot boven 2.000. In de
tweede helft van de jaren negentig wordt het tempo halsbrekend. De Dow passeert
de 'magische' 10.000-grens op 29 maart 1999.

De aandelenhausse eindigt pas in de financiële crisis na het bankroet van
zakenbank Lehman op 15 september 2008. Of niet? Duurt 'ie nog steeds voort, maar
wisselvalliger...?

Een jubileum van dertig jaar. Toen crisis, nu crisis. Wat zijn de verschillen
tussen 1982 en van 2012? Zijn er overeenkomsten?

Kijk naar een kwartet economische kenmerken: rente, inflatie, beleggers en
bedrijfswinsten. Eerst de rente en inflatie. De inflatie in Nederland ligt nu
rond de 2 procent, dat was 30 jaar geleden rond de 6 procent. Bij de rente is
het verschil nog dramatischer. Nu minder dan twee procent voor bijvoorbeeld de
Amerikaanse en de Nederlandse overheid. Toen, op de piek, voor Nederland 11 3/4
procent.

De Dow Jones graadmeter van 777 heeft niemand meer terug gezien. Nu staat de Dow
op bijna 13.000, dat is een verdubbeling ten opzichte van het dieptepunt op 9
maart 2009. Met de AEX graadmeter is het slechter afgelopen: gestart in 1983,
piekte op 702 in september 2000, maar nu rond 320.

Andere verschillen tussen 1982 en nu liggen meer verscholen onder de
oppervlakte. De aandelenhausse die in 1982 op gang kwam, zette twee generaties
aan het beleggen. Zij bekeerden zich tot de cult of equity, het 'geloof' dat
aandelen op langere termijn een superieure belegging zijn. Dat deden zij niet
alleen zelf, belangrijker is nog dat de beheerders van hun pensioenfondsen dat
deden. In 1982 waren er zo goed als geen Nederlandse pensioenfondsen die na de
waardevernietigende jaren zeventig nog in aandelen belegden. Nu zijn aandelen en
vergelijkbare rechtstreekse belangen in bedrijven eenderde van hun beleggingen,
goed voor 287 miljard euro. Het stuwmeer van geld dat zijn weg zocht naar
aandelen dreef samen met de dalende rente en de dalende inflatie de koerswinsten
van beleggers in de hausse.

Het vierde kenmerk zijn de bedrijfswinsten. Een van de meest opvallende
karakteristieken van de aandelenhausse is eerst het herstel en vervolgens het
blijvend hoge niveau van de bedrijfswinsten. Dat is een internationaal fenomeen.
In Nederland ontvangen werknemers 82 procent van de nationale productie van
goederen en diensten, kapitaalverschaffers en ondernemers ruim 18 procent.  De
afgelopen jaren had hun aandeel in de 'nationale koek' uitschieters tot boven de
20 procent. Dat was dertig jaar geleden op zijn best 11 procent.

Die cijfers illustreren dat machtsverhoudingen in het bedrijfsleven én de
economie de laatste dertig jaar zijn verschoven naar beleggers en topmanagers.
Hun doen en laten, hun fusies, overnames, ontslagrondes, faillissementen en
technologische doorbraken beheersen de economie en politici hebben daar op grote
schaal extra ruimte voor geboden. Zoals de advertentietekst van de zalmroze
Britse zakenkrant zegt: We live in Financial Times. Zonder deze trend zouden de
rangen van zakenbanken, advocaten en adviseurs niet zijn aangezwollen. De
gevolgen daarvan kruipen onder de huid van de gewone burger. De toegenomen
inkomensongelijkheid, in de Verenigde Staten en het Verenigd Koninkrijk
overigens nog veel meer dan hier, is een rechtstreeks gevolg van die stijgende
beurskoersen. Naarmate een groter deel van de beloning van (top)managers en
werknemers in aandelen wordt uitbetaald en dienstverleners, zoals zakenbanken,
een percentage ontvangen van de waarde van fusie en overnames, groeien de
verschillen.

De voorspelling van de rentedaling was een schot in de roos, maar bezegelde het
lot van Kaufman zelf. Zwartgallige prognoses waren niet meer in zwang. Zij waren
hooguit nog een curiosum. De aandacht verschoof naar analisten die meer op
internationale aandelenmarkten waren gericht, zoals de onlangs overleden Barton
Biggs en Byron Wien. Het zou tot 2008 duren voordat de titel dr. Doom een
waardig opvolger vond in de persoon van Nouriel Roubini met een trefzekere
prognose van die het instorten van de Amerikaanse huizenmarkt.

Kaufman vertrok in 1988 bij Salomon en begon zijn eigen adviesbureau. Hij bleef
fulmineren tegen de schadelijke gevolgen van financiële deregulering en de
onuitroeibare gewoonte van overheden om alsmaar meer schulden te maken.

Het zou verkeerd aflopen. En het liep verkeerd af. Die knotsgekke mannen op die
knotsgekke financiële markten vielen in 2008 door de mand. Citigroup - het
financiële conglomeraat met bank-, verzekerings-, beleggings- en financiële
handelszaken, dat in de jaren negentig ook Salomon Brothers had opgeslokt -
moest van een faillissement gered worden door de Amerikaanse overheid.

Het was weer even zoals begin jaren tachtig. Financiële angst en omvallende
banken. Als Kaufman topman Walter Wriston van Citibank, tegenkwam zuchtend onder
vastgelopen leningen aan schuldenlanden als Brazilië en Polen, vroeg Wriston
quasi-serieus: en, loopt de wereld al op zijn eind? Waarop Kaufman steevast
antwoordde: niet zolang Citibank nog geld kan lenen van de Amerikaanse centrale
bank.

In 2008 was geld niet genoeg, maar moest de overheid tweemaal bijspringen met
samen 45 miljard dollar aan kapitaalinjecties.

Henry 'dr. Doom' Kaufman

Henry Kaufman (in 1927 in Duitsland geboren als Heinz Kaufman) is de zoon van
een slager. Zijn ouders verlieten in 1937 Duitsland op de vlucht voor het
Nazi-regime. Henry Kaufman studeerde economie aan de New York University en was
van 1962 tot 1988 topeconoom bij Salomon Brothers. Daarvoor werkte hij bij de
Federal Reserve Bank van New York. Op dit moment heeft hij zijn eigen financieel
adviesbureau en waarschuwt constant voor de complexiteit van de financiële
markten.

LOAD-DATE: August 17, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              70 of 200 DOCUMENTS



                                NRC Handelsblad

                            17 augustus 2012 vrijdag

Elitarisme kan geen kwaad

SECTION: Opinie

LENGTH: 562 woorden

SAMENVATTING

Politici zijn als de dood om elitair over te komen. Toch hebben kiezers liever
een oprechte kakker dan een 'man van de straat', stelt Michiel Hennink.

VOLLEDIGE TEKST:

Binnenkort zullen ambitieuze politici weer elke kans aangrijpen om te veinzen
dat ze dicht bij de kiezer staan. Heus, roepen ze, ik ben 'hartstikke gewoon' en
'net als u'. Of nog erger: ze zijn daadwerkelijk heel gewoon en benadrukken dat
trots. Vanwaar toch dat enthousiasme voor middelmatigheid?

Wie elitair wordt bevonden, kan het wel vergeten. Het overkwam PvdA-leider
Diederik Samsom bijna, maar die wist zichzelf nog te redden. Als straatcoach kon
hij iets van zijn academische imago van zich afschudden. Net op tijd, want als
politicus kun je maar beter ver weg van de intelligentsia wegblijven.

Het grof besnaarde type dat het 'ondanks zijn achtergrond' zo ver heeft
geschopt, is het ideaal. Een chique familie is taboe. Academische prestaties
worden subtiel weggemoffeld. De samenleving eist duidelijke en assertieve
leiders - wie een grote mond heeft die telt.

Regeren, dat mag niet meer vanuit een ivoren toren - zelfs niet als van daaruit
verstandige besluiten worden genomen. De 'kloof met de gewone burger' moet
worden overbrugd, ook als dat leidt tot het verlies van elke distinctie en
voornaamheid.

Maar is dat, diep van binnen, wel echt wat de Nederlander wil?

Het televisieprogramma Andere Tijden besteedde een aflevering aan Jan Schaefer.
Deze banketbakker werd in de jaren zeventig vliegensvlug Kamerlid,
staatssecretaris en wethouder van Amsterdam. Sommigen verklaarden zijn succes
met het spijkerpak, dat hij altijd droeg. Daarmee bleef hij zo 'lekker gewoon'.
Later bleek uit een kiezersonderzoek dat het vooral de hoogopgeleide elite was
die dat prachtig vond. De gemiddelde stemmer tikte zich tegen het voorhoofd:
'Waarom trekt die man toch geen fatsoenlijk pak aan?'

De burger prikt zo door trucjes heen. Dat bleek in 2010. Wie toenmalig
PvdA-leider Job Cohen in Koffietijd de polonaise zag dansen, wist meteen dat hij
dat nooit eerder op de camping deed. Cohen was niet ongeschikt omdat hij elitair
was, maar omdat hij dat niet mocht zijn van zijn partij. Wie won er van hem?
Inderdaad, Mark Rutte: intellectueel, klassiek pianist en Leids academicus.

Vroeger begon alles met een flinke boekenkast. Dat is nu anders, getuige het
debat over Europa. Wie weet nog dat die 'luie Grieken'  de culturele basis van
onze samenleving legden? De eerste moderne Europese Grondwet werd  geschreven
door 'criminele Oost-Europeanen' uit Polen-Litouwen - wie realiseert zich
überhaupt  dat die staat heeft bestaan?

Hoe is goed onderwijs te verwachten zonder intellectueel klimaat? Wie brengt
orde en gezag zonder ouderwetse beschaafdheid? Hoe krijgen we toekomstbestendig
beleid zonder  kalme visionair? Politici gooien niet met  nuances, maar met
verbale bakstenen. Die vliegen uiteindelijk door onze eigen ruiten.

Knappe academische prestaties zouden weer trots moeten worden uitgedragen. Een
indrukwekkende familiegeschiedenis is geen reden tot schaamte. Alleen dit kan
helpen het vertrouwen in de politiek te herstellen. Pim Fortuyn was professor,
kleedde zich duur en sprak bekakt. Misschien vertrouwde de kiezer hem daarom
wel. Een land dat bestuurd wordt door de middelmaat, zal immers nooit
uitblinken.

Michiel Hennink is student economie en rechten aan de Erasmus Universiteit
Rotterdam.

LOAD-DATE: August 17, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              71 of 200 DOCUMENTS



                                NRC Handelsblad

                           11 augustus 2012 zaterdag

De geniale agitprop van de asbestmannen van de SP;
Haagse invloeden

BYLINE: tom-jan meeus

SECTION: Z & Z

LENGTH: 1375 woorden

SAMENVATTING

Op wie moet je letten om Den Haag te begrijpen? Deze week: de zomerse opwinding
over asbest als bewijs dat de SP óók campagne voert als de partij buiten beeld
is. Ofwel: hoe maskeert een 'asbestdeskundige' dat hij SP'er is?

VOLLEDIGE TEKST:

In de overzichtelijke werkelijkheid van de televisie begint de campagne zodra de
lijsttrekkers zich laten zien. Wachten op de debatten. Het is misschien goed te
weten dat één partij groot werd met een andere opvatting van campaigning: de SP
voerde in haar verleden talrijke acties en campagnes waarbij haar politici zich
bewust niet als SP'er voordeden. Een vervormde identiteit was er jarenlang de
normaalste zaak van de wereld.

In Het geheim van Oss (2001) beschrijft Kees Slager dat de partij in het begin
'massaorganisaties' vormde - zoals huurdersbond BHW en vakbond Arbeidersmacht -
om contact te maken met de onderdrukte gewone man, en zo 'de massa's' rijp te
maken voor de leer van Mao. Henk Bouwens, strijdmakker van het eerste uur,
vertelt in het boek dat ze hun politieke bedoelingen bewust maskeerden. ,,Dat
zou de mensen maar afschrikken."

Ik weet het - ruim voordat de PvdA haar ideologische veren afwierp, zegde de SP
Mao al vaarwel. Toch moest ik aan deze geschiedenis denken toen ik, terug van
vakantie, las over alle ellende die asbest deze zomer veroorzaakte. Diverse
SP'ers hadden zich, in andere gedaante, met de zaak te bemoeid. Ze overdreven,
ze wakkerden angst aan. En ze spraken steun uit aan voorstellen die de SP al
jaren inzake asbest doet. Geniale agitprop.

Het begon in Utrecht, in Kanaleneiland, waar 22 juli een wijk werd afgezet en
honderden mensen, de angst in de ogen, uit hun woning werden gehaald. Asbest
vrijgekomen bij sanering, autoriteiten die het zekere voor het onzekere nemen,
mannen in maanpakken.

Het was een droevig stemmend misverstand, legde Fred Woudenberg van de
Amsterdamse GGD me deze week aan de telefoon uit. Hij werd na de evacuatie
aangetrokken als adviseur in Utrecht. In vele eerdere voorvallen constateerde
hij al dat asbestvezels die vrijkomen bij renovaties geen gevaar vormen. ,,De
concentraties zijn te laag, de risico's nihil." Dus alle ophef was volgens hem
nergens voor nodig, en metingen, zegt hij, hebben dat inmiddels bevestigd. Hij
benadrukt dat onbewerkt asbest in gebouwen überhaupt gevaarloos is. Als mensen
in een afgesloten ruimte een langere periode aan asbestvezels zijn blootgesteld,
zoals soms klussers en vroeger structureel asbestwerkers, is dit
kankerverwekkend, aldus Woudenberg.

Nuances die verloren gingen in de paniek na de Utrechtse evacuatie. Ook in
Wageningen, Westerhaar, Stadskanaal en Rotterdam namen autoriteiten het zekere
voor het onzekere. Een land vol asbestevacués: symbolen van een samenleving die
door de overheid en de markt in de steek is gelaten.

Toch had dit ons niet mogen verrassen. In een overzichtsartikel schreef De
Telegraaf vorige week dat de Utrechtse jurist Bob Ruers het onheil dit voorjaar
al had aangekondigd. In zijn proefschrift constateerde Ruers in maart dat ,,in
tachtig procent van alle Nederlandse gebouwen asbest is verwerkt'', aldus de
krant, die Ruers introduceerde als ,,dé asbestadvocaat van Nederland".

Interessante typering - asbestadvocaat. Bob Ruers is SP'er van het eerste uur.
Hij gaf begin jaren zeventig al juridisch advies aan de partij, aldus Het geheim
van Oss, wanneer SP-afdelingen of 'massaorganisaties' werden gedagvaard. En hij
stond aan de basis van de politieke successtory die asbest voor de SP geworden
is, vertelde hij in 2005 aan partijblad De Tribune.

Zo was hij al betrokken toen de partij als eerste opkwam voor asbestwerkers die
waren getroffen door buikvlieskanker, na jarenlange blootstelling aan
asbestvezels. Hij hielp toen de SP schadevergoedingen voor weduwen van
asbestwerkers afdwong, waarna asbest verboden werd in nieuwbouw. Hij richtte in
1995 vanuit de SP het Comité Asbestslachtoffers op. Hij publiceerde met Nico
Schouten (wetenschappelijk bureau SP) in 2005 onderzoek naar asbestbedrijven.
(Ook Schouten weet iets van linkse agitprop: hij was eind jaren zeventig het
gezicht van een mantelorganisatie van de CPN, Stop de Neutronenbom, de mede door
de DDR gefinancierde actiegroep die het verzet tegen kernwapens in de jaren
tachtig initieerde.) En dit voorjaar promoveerde Ruers dus op asbest.

In de tussentijd was hij vijftien jaar SP-raadslid in Utrecht (1986-2001). En
nog steeds zit hij in de Eerste Kamer, waar hij eerder SP-fractievoorzitter was.
Hem presenteren als asbestadvocaat is Epke Zonderland typeren als een jongen uit
Lemmer.

Het interessante is dat dit geen uitzondering was. Ik zocht berichtgeving terug
over de evacuatie in Kanaleneiland, en daarin speelde 'asbestdeskundige' Ton
Witteman een hoofdrol. Hij was werkelijk overal - van GeenStijl tot en met NRC
Handelsblad. ,,De Maarten van Rossem van het asbest", lachte hij deze week door
de telefoon, vanaf zijn vakantieadres.

Witteman droeg sterk bij aan het alarmerende beeld dat na 'Kanaleneiland'
ontstond. In Trouw zei hij dat de asbestvervuiling ,,maanden oud was" voordat
was ingegrepen. In De Telegraaf dat ,,gerenoveerde en gesaneerde flats" in de
wijk ,,bomvol  asbest zitten". De  NRC vroeg hem of er een mediahype gaande was.
Bij BNR waarschuwde hij, net als Ruers, dat ,,meer asbestproblemen in aantocht
zijn".

Nieuwsuur filmde de 'asbestdeskundige' terwijl hij, aldus het programma, ,,op
verzoek van het Utrechtse SP-raadslid Tim Schippers" poolshoogte nam in
Kanaleneiland. Witteman zag asbesthoudende platen aan de buitenzijde van een
balkonflat die schoon was verklaard - en Nieuwsuur legde het genadeloos vast.
Conclusie van het programma: het asbestprobleem is vermoedelijk veel erger dan
ze zeggen. ,,Elke nuance ging verloren", zei Woudenberg, volgens wie vaststaat
dat asbestvezels die zich in de buitenlucht verspreiden een verwaarloosbaar
gevaar vormen.

Hebt u er een verklaring voor, vroeg ik Witteman, dat behalve RTV Utrecht geen
van bovengenoemde media u identificeerde als SP-politicus, die twaalf jaar in de
Utrechtse Staten zat? Als de man die al decennia samenwerkt met Bob Ruers?

,,Ik trad niet op als SP'er", zei Witteman. ,,Ik trad op als asbestdeskundige."

Het was vreemder. Zoals Woudenberg (GGD Amsterdam) nu constateert dat de
evacuatie in Utrecht onnodig was, zo maakte Witteman dezelfde analyse meteen na
het optreden van de Utrechtse autoriteiten: op 23 juli op RTV Utrecht.

Hoe kan het, zei ik, dat u de weken daarna toch diverse malen de alarmklok
luidde? Op dit moment zei Ton Witteman dat de batterij van zijn telefoon bijna
leeg was. Hij zei dat hij ,,alleen maar is opgekomen voor de bewoners".

En als ze hem voor de voeten zouden werpen dat hij het vuurtje uit SP-belang
opstookte? Niet waar, zei Witteman. ,,Ik heb ook met andere partijen contact
over asbest."

Feit is evengoed dat hij 7 augustus op http://nu.nl, als 'asbestdeskundige', het
SP-pleidooi voor een asbestprotocol ondersteunde. Een voorstel dat het Utrechtse
Kamerlid Paulus Jansen (SP), die ook jaren met Bob Ruers samenwerkte, al geruime
tijd doet. Maar dit kan toeval zijn natuurlijk.

Vlak voor het reces zag ik op het SP-congres in Den Bosch hoe knap die partij
voldoet aan de vereisten van 2012. Fraai gestileerd podium vol razendslimme
jonge mensen, zoals de Kamerleden Van Raak en Leyten. Partijleider Roemer als
goeierd. Realistische standpunten. Een verdwenen verleden. En trouwens: toen de
SP met Mao dweepte, steunde de PvdA het bestaan van de DDR nog en probeerde Pim
Fortuyn bij de CPN binnen te komen.

Tegelijkertijd viel me op dat de strijders van het eerste uur, die bij andere
partijen verdwijnen, bij de SP nog altijd actief zijn. Behalve de zieke
Marijnissen waren ze er allemaal: mensen als ex-Kamerlid Poppe (MilieuAlarm
Team), oud-partijsecretaris Kox, Ruers, etc.

Uitzonderlijke mensen. Zij gaven hun leven aan de partij en accepteerden al die
jaren een sappelsalaris om voor de gewone man te strijden. Een strijd waarmee ze
- zie de asbestslachtoffers - behartigenswaardige successen boekten. Maar die ze
voerden om misstanden, ten slotte, politiek te exploiteren. En deze zomer was te
zien dat dit aspect van de partijcultuur nog niet helemaal in 2012 is aanbeland.

'Ik trad niet op als SP'er', zei Ton Witteman. 'Ik trad op als
asbestdeskundige.'

LOAD-DATE: August 10, 2012

LANGUAGE: DUTCH; NEDERLANDS

GRAPHIC:  haag witteman
Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              72 of 200 DOCUMENTS



                                NRC Handelsblad

                           11 augustus 2012 zaterdag

Wildpluksla

BYLINE: Marjoleine de Vos; foto Holger Niehaus

SECTION: Lux

LENGTH: 951 woorden

SAMENVATTING

Duizendblad, voederwikke, hondsdraf - thuiskok Marjoleine de Vos plukt haar
salade deze week in het bos.

VOLLEDIGE TEKST:

De planten in mijn tuin zie ik in mijn verbeelding wat achteruit deinzen als ik
mijn nieuwe blik over ze heen laat gaan. Die nieuwe blik kijkt namelijk niet
alleen naar onkruid dat ik zal proberen uit te trekken. Ook voorheen gekoesterde
planten zijn niet meer veilig: de bloemetjes van de geranium, de fijne blaadjes
van het duizendblad, de gloeiend oranjerode daglelies, de steeltjes van de
adderwortel. Zij allemaal wekken mijn begeerte. Ze mogen wel uitkijken. Voor ze
het weten eet ik ze op!

De natuur is net een enorm saladebuffet - en met meer dan sla. Een moestuin. Een
Luilekkerland. Een soepbasis. Maar je moet het even weten. En af en toe moet je
eens op stap gaan met iemand die het weet.

Zelf laat ik me graag leiden door Ria Loohuizen, die allerlei boeken schreef
over uit het wild eten - onder meer Bos op je bord en Kweepeer, mispel en vijg -
en vooral ook een handig boek met achtergronden en nauwkeurige beschrijvingen
van allerlei eetbare planten, Van nature. En er is Michiel Bussink met zijn
bijzonder aanstekelijke  Lekker Landschap, waarvan je zin krijgt om als het ware
grazend in het leven te gaan staan. En vorige week was ik op stap met Edwin
Florès, 'de man met het mandje', die in Elle Eten verslag doet van zijn
wildplukkerijen en graag mensen meeneemt op workshops om zelf eens te voelen, te
proeven en te ruiken wat de natuur zoal te bieden heeft (zie
http://casaforesta.nl).

Een paar uur met hem door park Sonsbeek in Arnhem lope n, niet bepaald heel
wilde natuur waarvoor je enorme reizen moet maken, geeft je al een heel andere
kijk op eetbaarheid.

,,Pluk daar maar eens een blaadje van", zegt Florès en wijst op een groep
frisgroene plantjes met puntige blaadjes. ,,Even kauwen en dan op je tong
leggen." Ik doe het en binnen de kortste keren begint het: een prikkeligheid of
ik een plakje verse peper op mijn tong heb gelegd. ,,Dat is waterpeper."

Aha. Het groeit in vochtig bos en bij water, vlakbij de waterkers. Waterkers ja,
dat dure spul dat in zakjes bij exclusieve of biologische groentezaken
verkrijgbaar is. Groeit gewoon hartje Arnhem in een beek. En in overvloed ook
nog. Waterkers heeft schoon water nodig, en dat is in Sonsbeek ruim voorhanden.
Maar niet alleen daar natuurlijk.

Muurpeper

Thuisgekomen zoek ik in Loohuizens Van nature en vind een extra locatie om
waterkers te vinden (namelijk in de waterleidingduinen) en  ook nog 'muurpeper'.
Zij waarschuwt wel dat je van die laatste geen enorme hoeveelheden moet eten,
omdat er alkaloïde in zit. Of dat ook voor de waterpeper geldt weet ik niet,
maar hoe dan ook heb je geen behoefte om er bossen van te eten, wel om een
aantal blaadjes door de sla te doen. Opwindend! Net als de klaverzuring, die ook
in royale hoeveelheden op de bossige grond groeit en die heerlijk friszuur
smaakt.

Na een poosje verbeeld je je bijkans dat je alles kunt eten: de heerlijke naar
erwtjes smakende voederwikke, de kruidige, licht bittere hondsdraf, het
moerasvergeetmenietje, de bloemknopjes van de gewone bereklauw (dat is die
kleine, die overal in de berm staat, niet de beruchte Russische reuze
bereklauw), ja,  volgens Florès zijn zelfs de stengels van de vervaarlijke
woekeraar Japanse duizendknoop heel heerlijk - lekkerder dan rabarber zegt hij.
Maar juist nu ik dat wilde proberen, zie ik ze nergens. Wat in een ander opzicht
maar gelukkig is, want de Japanse duizendknoop wordt internationaal tot de
honderd meest invasieve exoten gerekend, is zo goed als onuitroeibaar, doet het
altijd en overal, zelfs dwars door de fundering van je huis heen als-ie een
scheurtje vindt.

Maar het is wel bevredigend om de vijand op te eten - je moet je toch op een of
andere manier te weer stellen. Net zo is het plezierig dat alle wildplukkers
altijd zweren bij zevenblad, de plaag van iedere tuinier. Niet omdat het geen
mooie plant is, dat is het eigenlijk wel - frisgroenblad, doet het prima in de
schaduw, is een ideale bodembedekker, geeft prachtige tere witte schermbloemen -
maar het is met zijn razendsnel door de grond kruipende wortelslierten er eentje
die je nooit meer kwijt raakt en die overal waar je hem niet wilt hebben ook
eigenwijs zijn voortreffelijke groei-eigenschappen etaleert.

Opeten dus! Als soep, als spinazie-achtige groente, en het jonge zevenblad is
ook rauw in de sla heel lekker. Wie het geregeld uittrekt, heeft ook steeds weer
jong zevenblad. Lachte zij zuurzoet.

Zoals gezegd: sla staat overal in de natuur voor je klaar.

En niet alleen sla. Bessen, paddenstoelen, vullingen voor hartige taarten en
spullen voor in de soep (wilde pastinaak bijvoorbeeld) zijn nu volop voorhanden.

Als niemand je ziet tenminste. Om een of andere reden, alle wildplukkers en
natuureters klagen daarover, mag je in Nederland altijd alleen maar naar de
natuur kijken. Zodra je van het pad afgaat, zodra je je bukt om iets te plukken,
wordt er moord en brand geschreeuwd en vliegen de verboden en de boze
boswachters je om de oren. ,,Natuurbeheerders wekken de indruk dat ze [de gewone
burger] niet vertrouwen", schrijft Loohuizen.

Bussink hoont de idiote hoeveelheden verboden die op elk bordje staan als je een
natuurgebied dreigt te betreden. En Florès klaagt over bosbeheerders en
bermmaaiers, die met hun grote machines álles vernielen, maar o wee als je eens
een plantje plukt, of een mandje paddestoelen. Dan word je uitgescholden en
beboet alsof je een terrorist bent die bezig is onze rijke flora om hals te
brengen. ,,Er is nog nooit een plantensoort, boom of paddestoel uitgestorven
door het plukken voor consumptie", schrijft Loohuizen. Nee. Wel door
landbouwgif, vervuiling, enzovoort.

LOAD-DATE: August 13, 2012

LANGUAGE: DUTCH; NEDERLANDS

GRAPHIC: NRC Lux Marjoleine
Courtesy Van Zoetendaal

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              73 of 200 DOCUMENTS



                                NRC Handelsblad

                            8 augustus 2012 woensdag

Na de ophef wil hij toch echt iets kwijt;
Voorzitter College voor zorgverzekeringen over zijn advies over dure medicijnen

BYLINE: Frederiek Weeda

SECTION: Binnenland

LENGTH: 1273 woorden

SAMENVATTING

De kosten voor zorg blijven maar stijgen. Arnold Moerkamp wil er een discussie
over voeren. Zijn advies over dure medicijnen zorgde voor flinke commotie.

VOLLEDIGE TEKST:

Zaterdag werd Arnold Moerkamp in deze krant door Youp van 't Hek uitgemaakt voor
'schaamteloze aso'. Politici, brievenschrijvers en andere commentatoren spreken
al een week schande van het uitgelekte conceptadvies van zijn College voor
zorgverzekeringen. Daarin staat dat de dure medicijnen voor de zeldzame ziektes
van Pompe en Fabry (twee tot zeven ton per jaar) voor sommige patiënten niet
effectief zijn. En dat ze dus niet thuis horen in het basispakket voor
zorgverzekeringen.

Arnold Moerkamp is voorzitter van het CVZ. Hij was tot eind vorig jaar
plaatsvervangend directeur-generaal op het ministerie van VWS. Terwijl de
discussie vorige week oplaaide over kosten en keuzes in de gezondheidszorg,
zweeg hij.  Maar nu wil hij toch echt wat zeggen.

Eerst dit: het advies over de twee dure medicijnen is voortijdig uitgelekt.
,,Onze consultatie met artsen, patiënten, fabrikanten en verzekeraars is net
afgerond. Pas in september, nádat onze Adviescommissie Pakket zich heeft gebogen
over het advies, brengen we het definitieve advies uit aan de minister. Maar één
van de betrokken partijen heeft nu gelekt, dat is vervelend."

U doet gewoon uw werk?

,,Ja. Het CVZ is er om nieuwe medicijnen en behandelingen te beoordelen op
effectiviteit. En om te kijken of de kosten wel in balans zijn met wat de
behandeling oplevert voor de patiënt. Dat is onze taak en die voeren we
zorgvuldig uit. Voor de samenleving. Het is de gewone burger die de zorg
betaalt. Het is dus van belang dat een onafhankelijke instantie beoordeelt wat
er met geld van burgers vergoed wordt en wat niet. En nee, wij kijken niet door
een bezuinigingsbril. Maar we adviseren wel binnen de notie dat het beschikbare
geld zo goed mogelijk besteed moet worden." Zo'n zeventig mensen zijn daar
voltijds mee bezig, in een kantoor in Diemen-Zuid.

De reacties op het conceptadvies waren heftig. Patiënten met de spierziekte van
Pompe vertelden dat ze zullen sterven als het medicijn niet meer vergoed wordt.

,,De commotie heeft me niet verbaasd omdat het om kwetsbare mensen gaat. Het
moment heeft me wel verbaasd. Het is geen goede tijd, vlak voor de verkiezingen,
om deze specifieke discussie te voeren. Politici roepen dat het een schande is,
dat een kleine groep patiënten (150) met een zeldzame ziekte vanwege de hoge
kosten wordt gedupeerd. Maar het gaat niet om de hoge kosten als zodanig. Uit de
klinische studies die wij hebben bekeken, blijkt dat het medicijn voor een
specifiek deel van de patiëntengroep [de mensen met niet-klassieke Pompe] te
weinig doet. Het ís voor die patiënten niet levensreddend."

Patiënten zeggen dat ze er baat bij hebben. Dat hun spieren niet meer
verslechteren.

,,Bij mensen met niet-klassieke Pompe doet het middel te weinig. Trouwens, ook
als het middel niet zo duur zou zijn, kun je je afvragen of het vergoed moet
worden. Want het is niet effectief en dáár kijken wij naar." Uit het onderzoek
blijkt onder meer dat oudere patiënten maar een paar maanden langer leven dan
als ze jarenlang het medicijn gebruiken. Baby's, die wel de klassieke vorm
hebben van de ziekte van Pompe, overlijden dankzij het medicijn pas na hun derde
in plaats van na hun eerste levensjaar.

U steunt de redenering achter het conceptadvies nog steeds. Wat wilt u?

,,Ik wil discussie over de stijgende kosten in de zorg als geheel. We kunnen als
samenleving onze kop in het zand steken. Als we dat doen, volgen er op termijn
keiharde ingrepen: de eigen bijdrage van patiënten zal fors omhoog moeten of er
zal een onherroepelijke verschraling van het basispakket komen. De zorgkosten
stijgen elk jaar met 4 tot 5 procent, veel harder dan de economie. Het kan niet
zo zijn dat we 25 procent van het bnp moeten besteden aan zorg."

Hoe komt die stijging?

,,Slechts 1 procent wordt veroorzaakt door de vergrijzing - dat er relatief veel
oude mensen zijn die veel zorg nodig hebben. De rest van de stijging komt door
innovaties die altijd tot meer kosten leiden, nooit tot minder. En doordat het
systeem artsen en ziekenhuizen beloont als ze doen: opereren, uitnodigen voor
een consult. In plaats van dat ze worden beloond voor het resultaat."

Noem eens een resultaat.

,,Een jonge motorrijder die valt en zijn heup verbrijzelt, moet natuurlijk een
goede nieuwe heup krijgen zodat hij weer kan leven en sporten. Maar een
dementerende vrouw van 85 jaar die haar heup breekt? We weten dat het na zo'n
breuk bergafwaarts gaat met oude mensen, meestal overlijden ze binnen negen
maanden. Toch krijgen zij nog een nieuwe heup. Omdat het kan. Terwijl de arts
voor die patiënt meer kwaliteit zou leveren - een beter resultaat - als ze negen
maanden lang liefdevolle verzorging zou krijgen in plaats van een (dure)
operatie, een periode in het ziekenhuis en een herstelperiode op een andere
plek."

Wat zou u niet meer vergoeden? Wat zou de patiënt zelf kunnen betalen?

,,Er zijn veel mogelijkheden om het basispakket te versoberen. Daar moeten we
als samenleving keuzes in maken. Overbodige zorg kan eruit. In sommige
ziekenhuizen worden patiënten veel vaker geopereerd aan een hernia dan in
andere. Dat zijn dus overbodige operaties. En neem de robotchirurgie. Wij hebben
berekend dat er hooguit 1.400 patiënten zijn die beter geholpen zouden zijn door
een robotchirurg dan een echte chirurg. Vier van die robots zouden volstaan in
heel Nederland. Maar er zijn al zestien ziekenhuizen die er één hebben gekocht!
Zij willen de investering eruit halen en gaan er dus productie op draaien. En
die operaties worden vergoed."

Een ruggeprik, die steeds meer vrouwen krijgen omdat ze opzien tegen barenspijn?

,,Je kunt je afvragen of dat vergoed moet worden. We kunnen niet zeggen: de
ruggeprik zit niet meer in het basispakket. Dat is te grof, want soms is die
medisch nodig. Maar niet altijd."

Taxivervoer?

,,Dat is geen zorg. Het is vervoer. Maar het wordt betaald uit het basispakket.
Ook daarvan kun je zeggen: niet vergoeden. Betaalt u het zelf maar. Net als de
anticonceptiepil die nog wordt betaald voor jongeren. Dat is geen zorg."

En goedkope middelen voor lichte kwalen?

,,Die zouden mensen zelf kunnen betalen. Het weghalen van vetknobbels
bijvoorbeeld. Van een vetknobbel heb je geen last. De behandeling van een
schimmelteen wordt ook vergoed. Van zo'n schimmelteen hebben mensen niet zo'n
last. Dat zou men ook zelf kunnen betalen."

Vindt u dat één extra levensjaar, van goede kwaliteit, hooguit 80.000 euro zou
mogen kosten, zoals de Raad voor Volksgezondheid en Zorg in 2007 stelde?

,,Wij vinden dat het bedrag een goed richtsnoer kan zijn voor artsen en
ziekenhuizen. Zodat ze wat kostenbewuster werken. Zo'n norm zou ook goed zijn om
fabrikanten te dwingen medicatie zo goedkoop mogelijk op de markt te brengen. Je
zult zien dat ze het dan opeens voor 79.999 euro kunnen. Toch kan 80.000 euro
per gewonnen levensjaar geen absolute norm worden. Een goed extra levensjaar
kost soms nu eenmaal meer. Als we die norm hanteren, zouden de medicijnen voor
Pompe onmiddellijk vervallen voor álle patienten, want die kosten een veelvoud
daarvan per jaar. "

Arnold Moerkamp is sinds november 2011 voorzitter van het College voor
zorgverzekeringen. Het CVZ is een onafhankelijk overheidsorgaan dat de minister
van Volksgezondheid adviseert over de inhoud van het basispakket.

Daarnaast is het CVZ verantwoordelijk voor de verdeling van de premiegelden over
de zorgverzekeraars. Ook voert het verzekeringstaken uit voor bijzondere
groepen, zoals gepensioneerden die in het buitenland wonen, onverzekerden en
wanbetalers.

LOAD-DATE: August 8, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              74 of 200 DOCUMENTS



                                NRC Handelsblad

                            4 augustus 2012 zaterdag

Van nul naar 76 zetels;
Deze doen wel mee       Niet op het stembiljet

BYLINE: Freek Staps en Geertje Tuenter

SECTION: Z & Z

LENGTH: 1966 woorden

SAMENVATTING

Straks op het stembiljet: 21 partijen, waarvan de helft niet eerder in de Tweede
Kamer zat. Zijn ze helemaal klaar voor professionele partijdemocratie? Op bezoek
bij de SOPN, LibDem en de Piratenpartij.

VOLLEDIGE TEKST:

Op tafel staat een grote glazen bol. Zo kunnen de kandidaat-Kamerleden zien welk
moois allemaal te gebeuren staat als ze straks namens de Soeverein
Onafhankelijke Pioniers Nederland in het parlement zitten. Maar eerst moet er
even ruzie gemaakt worden. Want Chris den Daas, een van de SOPN-bestuursleden,
is nog maar net begonnen uit te leggen hoe de partij campagne moet voeren, of
lijsttrekker Johan Oldenkamp onderbreekt hem al.

,,Chris. Mag het sneller? Je gebruikt veel woorden om iets te zeggen."

Den Daas slikt, vervolgt op vriendelijke toon zijn verhaal, tekent blokjes op
een bord en schrijft er de woorden 'wat?' en 'hoe?' naast.

Oldenkamp, direct: ,,Mijn geduld is op. Je maakt er een spreekbeurt van."

Den Daas: ,,Dan stop ik hoor. Alles wat ik wilde zeggen hoort bij die
'spreekbeurt' van jou."

Oldenkamp: ,,Ja sorry hoor! Ik vraag je om concreet te worden."

Den Daas: ,,Sorry dat ik praat zoals ik praat." Hij gaat gepikeerd zitten en
kijkt de rest van de vergadering in stilte naar zijn voeten.

En dat terwijl deze partij - die deze week samen met tien andere vrij onbekende
partijen hoorde dat ze op het stembiljet komt - zoveel te zeggen heeft. Want
vraag de SOPN naar wat er anders moet in Nederland en je krijgt een baaierd aan
dwarse maatregelen.

Shiatsu-massages zouden bijvoorbeeld vergoed moeten worden door de verzekeraar
en chemotherapie moet afgeschaft worden, ,,want daar gaan mensen dus dood aan".
Ook moet een einde komen aan de leerplicht. En aan de arbeidsplicht. ,,Dan komt
de behoefte bezig te zijn van binnenuit. Dan is de dwang tot werken weg en dient
niet geld als motivatie om bezig te zijn, maar zingeving." De meeste kandidaten
van de SOPN die samen aan tafel zitten zijn werkloos.

Dat alles aldus lijsttrekker Oldenkamp, helemaal klaar voor het Binnenhof. De
zelf ook werkloze oud-lector aan een Drentse hogeschool komt regelmatig mensen
tegen die hem ,,knettergek" noemen, maar ,,wij lopen nou eenmaal ver voor de
muziek uit. Mensen hebben er geen idéé van hoe de overheidsfinanciën ervoor
staan. Of wat E2-E4 is. Ze weten niet wat ze niet weten."

Zoals de waarheid over ufo's.

Aan de muur van het zaaltje in Soest waar de SOPN haar thuisbasis heeft hangen
krantenknipsels - ,,Ufo's boven Hoogkerk" - en de partijvoorzitter is naar eigen
zeggen een autoriteit op het gebied van buitenaards leven. ,,Je kunt het niet
bewijzen", zegt ook Oldenkamp, ,,maar ik weet wel dat in dit land veel niet in
de haak is. We willen openheid over alles, ook over ongeïdentificeerde vliegende
objecten."

Welkom in de marge van het Nederlandse politieke bestel, waar het kraakt en
piept van ambitie en amateurisme tegelijkertijd. Sommige van de partijen bestaan
nog maar enkele weken. Ze betalen de inschrijving en campagne uit eigen zak. En
ze hebben namen als Partij voor Mens en Spirit, Partij van de Toekomst of Partij
NXD. Die laatste drie letters staan overigens niet voor politieke idealen, maar
zijn de initialen van de kinderen van de lijsttrekker: Narqeez, Xeng-fe en
Djenghiz.

Er waren nog meer partijen goedgekeurd door de Kiesraad, vijftig in totaal. Die
staan geregistreerd en mochten meedoen - als ze zelf ook nog door een paar
hoepels zouden springen. Zo moesten ze uiterlijk deze week ten minste één
kandidaat-Kamerlid aandragen en een borg van 11.250 euro betalen. Dat geld
krijgen ze alleen terug als ze tweederde van de kiesdrempel halen (dat aantal
hangt af van de opkomst, bij de vorige verkiezingen was dat 47.000 stemmen).

Ten slotte moesten de aspirant-deelnemers in kieskringen (er zijn er negentien
op het vasteland, een op Bonaire) dertig handtekeningen verzamelen. Gewone
burgers moeten daarop aangeven dat zij achter de vorming van een nieuwe
politieke partij staan. Zo bleven er dus 21 partijen over.

Sammy van Tuyll vindt dit soort drempels terecht, zegt hij, terwijl hij
afgelopen woensdag in Alkmaar zijn eigen laatste handtekeningen probeert binnen
te halen bij willekeurige burgers die het gemeentehuis binnenlopen. ,,Vooral als
je soms ziet wat er tussen zit."

Samuel baron van Tuyll van Serooskerken was ooit lid van het VVD-hoofdbestuur,
maar probeert nu zijn zes jaar bestaande Liberaal Democratische Partij wat
groter te maken. Al dagen is Van Tuyll samen met sympathisanten en
kandidaat-Kamerleden door het hele land aan het werven. Van Den Haag tot
Zaltbommel, van Nijmegen tot Assen. Een van hen, de 26-jarige Merel Zeilstra,
verzucht hoe moeilijk dit is. ,,In Den Haag was de Anti Europa Partij ook aan
het werven. Zij hebben ons weggejaagd. We mochten niet op hun stoepje staan."

De inhoud, de inhoud, vraagt Van Tuyll telkens weer bezorgd aan de journalist.
,,We gaan het toch wel over de inhoud hebben?" Hij studeerde zelf geneeskunde,
rechten en economie. Werkte bij De Nederlandsche Bank en het ministerie van
Financiën. Hij begint dan ook uit zichzelf over kwesties als
,,loonkostensuppletie". Voor grote woorden schrikt hij niet terug. ,,Als je
dingen te simpel gaat zeggen, komt de boodschap niet over."

De partijen verschillen in de manier waarop ze hun boodschap verwoorden, maar
wat de nieuwkomers gemeen hebben is dat ze zichzelf stuk voor stuk onmisbaar
vinden. Ze hebben een heilig geloof in hun eigen gelijk. Wij snappen het wél,
vinden ze allemaal. En Den Haag is de weg kwijt.

Dat soort dogmatisme - en de daaruit voortvloeiende weigering om aansluiting te
zoeken bij de gevestigde partijen - heeft bijvoorbeeld tot gevolg dat Johan
Oldenkamp van de SOPN zeker weet dat zijn partij over anderhalve maand
Nederlands grootste politieke partij zal zijn. Hij heeft met zorg 76 kandidaten
voorgesteld aan de Kiesraad en hij heeft zijn partijgenoten gevraagd niet te
speculeren over de kans dat de SOPN minder dan 76 zetels zal halen.

Als een van zijn kandidaten tijdens de vergadering van deze week per ongeluk
zegt dat ze ,,een kleine partij" zijn, slaat Oldenkamp hem dan ook op het
achterhoofd. Au. Ze zijn niet ,,kléín", ze zijn ,,nieuw".

De nog kleine partijen hebben vaak een alomvattend idee over een betere nieuwe
wereld. Beetje bij beetje veranderingen doorvoeren, zoals de gevestigde partijen
proberen, gaat ze niet ver genoeg. De Piratenpartij wil een maatschappij waarin
informatie en ideeën gratis zijn en makkelijk verspreid kunnen worden. En
iedereen mag constant  meepraten over politiek.

Op woensdag zitten in een Utrechts café aan een ronde tafel de nummers één, twee
en drie van de Piratenpartij. Ze zijn hier vaker te vinden. Niet voor de
gezelligheid, maar  voor een vergadering, een ,,kroegmeeting", volgens
lijsttrekker Dirk Poot. Een echt kantoor heeft de internetpartij niet, ,,alleen
een virtueel hoofdkwartier".

Bij de Piratenpartij zijn de meeste kandidaat-Kamerleden op de een of andere
manier bezig met internet of computers. ,,Wij hebben één kandidaat die niet
programmeert," zegt Poot. ,,Maar die heeft wel een blog."

Zijn partij doet denken aan andere one-issuepartijen die de afgelopen jaren
opkwamen - en soms ook weer verdwenen. Groeperingen die vooral voor ouderen aan
de slag wilden, of voor dieren. Maar als ze in de Tweede Kamer komen, dan moeten
de Piraten straks ook meestemmen over, bijvoorbeeld, de eurocrisis. EFSM, EFSF,
ESM. Wat weten ze daar eigenlijk van? Danny Palic, de nummer twee, wil zich niet
gek laten maken. ,,Ik probeer me nu in te lezen."

De Piraten doen aan, wat zij noemen, liquid democracy. Via speciale
computerprogramma's kan de achterban op internet meepraten. Deskundigen, op welk
gebied dan ook, worden uitgenodigd zich ertegenaan te bemoeien. En als de
partijleden het niet eens worden, nou ja, dan niet. ,,Discussie is belangrijk,"
vindt lijsttrekker Poot. ,,Als we genoeg Kamerzetels hebben, dan stemt de één
dit, en de ander dat." Van de in Den Haag zo gewaardeerde partijdiscipline moet
de Piratenpartij niks hebben.

Hoe de politiek zichzelf nu georganiseerd heeft, met verkiezingsprogramma's waar
partijen zich vervolgens toch niet aan houden, Poot vindt het een illusie. ,,Het
hele idee dat je kunt zeggen wat je over vier jaar doet... Het beste wat je kan
doen is wat breed leeft onder de leden. Dan zijn we maar even een vreemde eend
in de bijt." En dan dus ook maar geen plek in een volgende coalitie, lacht hij.

Statistisch gezien ziet het er slecht uit voor nieuwe partijen die in de Kamer
willen komen. De afgelopen zestig jaar hebben in totaal 171 partijen een poging
gewaagd een plekje op het Binnenhof te bemachtigen. 89 procent verdwijnt zonder
Kamerzetels weer uit beeld.

Het aantal kleine partijtjes dat Kamerzetels weet te bemachtigen, is vrij
stabiel. Elk tijdperk kent zijn eigen nieuwkomers. In de jaren vijftig en zestig
waren dat de Boerenpartij, en de Middenstandspartij. In de jaren tachtig waren
dat de Centrumdemocraten, in de jaren negentig de ouderenpartijen en vorig
decennium viel de LPF op. Die zijn allemaal weg. Maar de SP (sinds 1994), de PVV
en de Partij voor de Dieren zijn er nog wel.

Wetenschappers stellen dat beginnende partijen de grootste kans op succes hebben
als ze de drie P's onder controle hebben. People. Pecunia. Pers. De partijleden
moeten elkaar de tent niet uitvechten. Er moet geld zijn om de campagne te
betalen. En media-aandacht helpt ook.

Niet makkelijk, als je niet voor de grote debatten wordt uitgenodigd. De LibDems
van Sammy van Tuyll hebben deze campagne naar eigen zeggen zo'n 30.000 euro te
besteden. Ter vergelijking: de PvdA geeft zo'n twee miljoen uit. Ze verwachten
hun heil van Twitter. ,,Onze nummer twee, Petra de Boevere, is een soort
Twitter-goeroe", zegt Van Tuyll. ,,Zo is Obama ook groot geworden."

De SOPN zegt genoeg te hebben aan wat geluk. ,,Wij hebben geen miljarden nodig
voor onze campagne", glimlacht Oldenkamp. ,,Als wij één goed spotje maken, wordt
dat vast uitgezonden. Dan zijn we binnen."

'We willen openheid over alles, ook over ongeïdentificeerde vliegende objecten'

De Groenen

Sinds 1983

Leden tachtig

Doel basisinkomen voor Nederlanders die in Nederland wonen vanaf 27 jaar. De
partij staat wel ingeschreven bij de Kiesraad, maar had steun van anderen nodig.
De SOPN wilde  samenwerken, aldus voorzitter Otto ter Haar. ,,Maar zij zijn voor
ufo's en dat past niet in ons programma."

Mens en Spirit (MenS)

Sinds 2008

Leden duizend

Doel,,Politiek gebaseerd op modern spirituele grondslagen." MenS heeft niet
alleen een visie op spiritualiteit, de partij is  ook ,,de enige met echte
oplossingen voor de crisis", zegt bestuurslid Rob Greuter. Zoals de ,,Nieuwe
Gulden". MenS doet mee in alle kieskringen.

Wilhelmus van Nassauwe

Sinds december 2011

Leden ,,Een stuk of dertien."

Doel afschaffing hypotheekrenteaftrek, zonder compensatie.  ,,Het land gaat
eraan ten onder", zegt Niek Huizinga, dierenarts en oprichter. Wilhelmus van
Nassauwe doet uiteindelijk niet mee, omdat Huizinga   onvoldoende  kandidaten
vond.

Libertarische Partij

Sinds 1993, maar na 1994 niet meer meegedaan aan de Tweede Kamerverkiezingen.

Leden paar honderd

Doel  een kleinere staat. ,,De overheid is het probleem, niet de oplossing,"
zegt lijsttrekker Toine Manders. De partij wil vooral veel afschaffen, zoals de
inkomstenbelasting en het minimumloon. En alle subsidies.

Partij voor het Volk

Sinds 14 juni

Leden nul

Doel het 'Kwartje van Kok' (accijnsverhoging op benzine) teruggeven aan de
burger. ,,Dat is vies gegaan", zegt oprichter Wesley Wijs: Wilders zou het idee
van hem gestolen hebben. De partij doet niet mee: ,,de belachelijke borg" was te
veel gevraagd.

Partij NXD

Sinds 18 juni 2012

Leden ,,Nog niemand", zegt oprichter Anil Samlal.

Doel ,,Terug naar de jaren zeventig en tachtig, naar een  stabiele regering."

De NXD doet mee in kieskring Amsterdam. De partij heeft vijf kandidaten op de
lijst.

LOAD-DATE: August 6, 2012

LANGUAGE: DUTCH; NEDERLANDS

GRAPHIC: De bijna allemaal werkloze kandidaat-Kamerleden van de SOPN krijgen
campagneles. Op tafel een glazen bol.
Sammy van Tuyll van het Nederlandse LibDem probeert in het gemeentehuis van
Alkmaar sympathisanten te werven.
De Piratenpartij houdt Utrechtse ,,kroegmeetings", bij gebrek aan een eigen
vergaderruimte.
Foto's Maarten Hartmann

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              75 of 200 DOCUMENTS



                                NRC Handelsblad

                            3 augustus 2012 vrijdag

Majesteitsschennis is springlevend;
Bijna elk jaar is er een veroordeling voor 'ondermijning van de koninklijke
waardigheid'

BYLINE: Brian van der Bol; Danielle Pinedo

SECTION: Binnenland; Blz. 6

LENGTH: 1111 woorden

SAMENVATTING

Het aantal veroordelingen wegens majesteitsschennis is veel hoger dan tot nu toe
werd aangenomen. ,,Het gaat vaak om verschoppelingen van de maatschappij."

VOLLEDIGE TEKST:

De 47-jarige man uit Terneuzen begreep het niet. Waarom ontvangt koningin
Beatrix een vorstelijk salaris terwijl andere mensen naar de voedselbank moeten?
Hij schreef haar meerdere brieven, gericht aan Paleis Noordeinde. Ook wenste hij
de koninklijke familie ,,naar de hel".

Vorige maand werd de Zeeuw veroordeeld tot tachtig uur werkstraf voor belediging
van het staatshoofd. De rechtbank in Utrecht legde hem ook negentig dagen
celstraf op, waarvan 77 voorwaardelijk. Hij is niet de enige. Uit een
inventarisatie van het CBS, op verzoek van deze krant, blijkt dat van 2000 tot
en met 2011 negen mensen zijn veroordeeld wegens majesteitsschennis.
Statistieken van 2012 zijn niet beschikbaar, maar met de Zeeuw erbij komt dit
aantal op tien.

Het OM schreef negentien zaken in wegens 'ondermijning van de koninklijke
waardigheid'. Van de negen mensen die veroordeeld werden, kregen vijf een
geldboete, drie een (deels) onvoorwaardelijke gevangenisstraf en één valt in de
categorie 'overige straf'. In de jaren negentig kwam het CBS ,,ten minste drie"
veroordelingen tegen. In geen van deze gevallen werd een celstraf opgelegd.

De laatste geruchtmakende veroordeling wegens majesteitsschennis dateert uit
1969. Dat zegt advocaat en historicus Stef Ketelaar, die onderzoek deed naar het
onderwerp. Ketelaar: ,,Veel zaken komen niet in de openbaarheid. Als een
verdachte een schikkingsvoorstel accepteert, horen wij er niets meer over. Als
zaken wél bij de rechter komen, is dat de politierechter. Die doet mondeling
uitspraak, het vonnis wordt niet gepubliceerd. Onderzoekers moeten de gegevens
bij elkaar schrapen." Mogelijk dat deskundigen er om die reden lang van uit
gingen dat na 1969 bijna vier decennia lang niet veroordeeld werd wegens
majesteitsschennis. Maar uit de CBS-cijfers blijkt nu dus dat ook in de jaren
negentig boetes voor dat delict werden opgelegd.

Het CBS heeft zich bij de inventarisatie beperkt tot het uit 1881 daterende
artikel 111 van het Wetboek van Strafrecht. Dat is volgens senior researcher
Frits Huls ,,het zuiverste wetsartikel over majesteitsschennis". 'Opzettelijke
belediging van de Koning' wordt met een maximumgevangenisstraf van vijf jaar
zwaarder bestraft dan belediging van 'gewone' burgers of bevolkingsgroepen
(maximaal twee jaar). Ketelaar vindt het ,,jammer" dat het CBS zich heeft
beperkt tot artikel 111. ,,Als ze de daaropvolgende wetsartikelen hadden
meegenomen waren er vast nog meer zaken uitgerold."

In het boekje Oranje ik ben je beu. Majesteitsschennis en de vrijheid van
meningsuiting constateert Ketelaar een toename van het aantal vervolgingen in
het afgelopen decennium. ,,In de jaren zeventig, tachtig en negentig kwam
vervolging wegens majesteitsschennis bijna niet voor, terwijl de koningin zo nu
en dan heus wel beledigd werd. De ruimte voor vrijheid van meningsuiting werd in
die jaren steeds groter. Tot 2002, als een man tijdens het huwelijk van
Willem-Alexander en Máxima een verfbom naar de Gouden Koets gooit. "

Vervolging komt in golven: in de periode onder koning Willem III, tijdens de
Tweede Wereldoorlog en in de jaren zestig en zeventig van de vorige eeuw. Is er
nu ook sprake van een revival? Ketelaar durft die stelling wel aan. ,,Kennelijk
is ergens in de hiërarchie van het OM besloten meer te gaan vervolgen."

Ook Fred Janssens, mede-auteur van het boek Uitingsdelicten, ziet een verhoogde
interesse voor majesteitsschennis, sinds het einde van de jaren negentig.
,,Terwijl in de jaren zeventig en tachtig nog serieus werd overwogen om de
wetsartikelen af te schaffen. Blijkbaar bestaat in Nederland de behoefte om het
gezag beter te beschermen."

In lang niet alle gevallen leidt een justitieel onderzoek naar
majesteitsschennis tot een veroordeling. Eenderde van de door het OM
ingeschreven zaken sinds 2000 werd geseponeerd. Ketelaar ziet een constante in
het beleid van justitie: bij belediging van het 'instituut' koningshuis vervolgt
het OM doorgaans niet, wel als het persoonlijk wordt, zoals in het geval van de
man uit Terneuzen.

Wat opvalt aan de zaken van de afgelopen jaren, zegt Ketelaar, is dat het vaak
gaat om ,,de verschoppelingen van de maatschappij". De koningin is regelmatig
onderwerp van satire, maar dat leidde de afgelopen decennia niet tot
vervolgingen.

Ketelaar snapt de officieren van justitie niet die besluiten om te vervolgen
wegens majesteitsschennis. ,,Op het moment dat je ruchtbaarheid aan zo'n
incident geeft, maak je het alleen maar groter. Geef de mensen die in een
dronken bui de koningin uitschelden gewoon een boete voor openbare dronkenschap
of verstoring van de openbare orde, dan hoor je er niemand meer over." Als het
aan Ketelaar ligt worden de wetsartikelen 111 tot en met 113 uit het Wetboek van
strafrecht geschrapt.

In 2007 pleitte toenmalig PvdA-senator en huidig burgemeester van Groningen
Peter Rehwinkel ook al voor het schrappen van de bepalingen. Die staan volgens
hem op gespannen voet met het Europees recht. De deskundigen zien niet in waarom
belediging van de koningin zwaarder bestraft moet worden dan van gewone burgers
of bevolkingsgroepen. Het gelijkheidsbeginsel is daarmee volgens hen in het
geding. Ketelaar: ,,Laat de koningin het doen met dezelfde bepalingen als gewone
burgers. De majesteit moet tegen een stootje kunnen."

Enkele voorbeelden van veroordelingen

1886 Dominee, socialist en anarchist Ferdinand Domela Nieuwenhuis krijgt een
half jaar cel na een satirisch artikel over Willem III in het blad Recht voor
Allen, waarvan Nieuwenhuis de hoofdredacteur is. Het stuk is volgens Nieuwenhuis
door iemand anders geschreven.

1887 Journalist en anarchist Alexander Cohen noemt Willem III ,,koning Gorilla"
en moet daarvoor een half jaar de cel in.

1943 Een vrouw die de koningin ,,dat rotterig wijf" noemt, krijgt na de oorlog
een celstraf van zes maanden.

1969  Tekenaar Bernard Willem Holtrop krijgt een boete van 200 gulden vanwege
een spotprent waarop koningin Juliana als prostituee staat afgebeeld.

1978 Een column van Hugo Brandt Corstius leidt tot een onderzoek van justitie,
dat besluit de zaak te seponeren. Onder het pseudoniem Jan Eter noemde Brandt
Corstius Beatrix ,,prinses leegheid" en Claus ,,prins onbenul".

2003 Een man die op de huwelijksdag van Wilem-Alexander en Máxima een
verfbommetje tegen de gouden koets gooide, krijgt een boete van 250 euro.

2008 Arie R. noemde koningin Beatrix in een dronken bui een ,,kankerhoer". Hij
voegde daaraan toe ,,een kogel door haar kop te schieten". R. wordt veroordeeld
voor vier maanden celstraf.

LOAD-DATE: August 3, 2012

LANGUAGE: DUTCH; NEDERLANDS

GRAPHIC: Erwin Lensink (31) werd landelijk nieuws toen hij op Prinsjesdag 2010
een waxinelichthouder naar de Gouden Koets gooide. De rechtbank in Den Haag
bepaalde dat hij moet worden behandeld in een psychiatrische kliniek, onder
andere omdat hij ,,oplichters, verraders en dieven" riep naar de inzittenden van
de koets. Dat valt onder majesteitsschennis.Lensink is een opvallende
verschijning met zijn sporttas vol paperassen. Hij windt zich vaak op over
maatschappelijke problemen, zoals de hoge Nederlandse schuldenlast. Die brengt
hij in verband met het koningshuis, via niet altijd goed te volgen theorieën.
,,Koning Willem I legde de basis voor die schuldenlast, want hij heeft de
Nederlandsche Handel-Maatschappij opgericht, die later met de Twentsche Bank
fuseerde tot ABN Amro", zegt Lensink tijdens een gesprek in Amsterdam.Met het
gooien van de waxinelichthouder wilde hij aandacht vragen voor zijn standpunten.
Hij verzekert dat hij niets tegen koningin Beatrix heeft. Naar eigen zeggen
heeft hij haar een brief gestuurd, na het skiongeluk van prins Friso. ,,Ik
schreef dat mijn actie niet tegen haar persoonlijk was gericht. Wel moet zij
erkennen dat ze onterecht op de troon zit." (Beatrix is volgens Lensink geen
directe nazaat van koning Willem III.) Op de vraag of hij een gevaar vormt voor
de samenleving, zoals de rechter stelde, zegt Lensink: ,,Alle burgers vormen in
potentie een gevaar voor de samenleving."
Foto Bram Budel

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              76 of 200 DOCUMENTS



                                NRC Handelsblad

                             28 juli 2012 zaterdag

Brieven  over

BYLINE: Niels de Boer; Joost Hulsbos; Huub Verweij; Arjuna vd Kooij; Willem de
Jong; Joop Koopman

SECTION: Opinie & Debat

LENGTH: 1035 woorden


Onze dijken zijn pas in 2035 weer veilig

Om de zes jaar wordt de veiligheid van de belangrijkste waterkeringen in
Nederland getoetst, een soort APK-keuring. Uit de laatste toetsing blijkt dat
1.225 kilometer dijken en duinen niet voldoen aan de normen. Dat is een derde
van alle waterkeringen die ons tegen het wassende water moeten beschermen.

Staatssecretaris Atsma heeft aangekondigd dat hij verwacht dat de dijken pas in
2035 weer voldoen aan de normen. Normen die  dateren uit 1960. Sindsdien moeten
de dijken bescherming bieden aan veel meer inwoners en hebben ze een aanzienlijk
grotere economische waarde dan toen. Klimaatverandering bestond in die tijd nog
niet.

Maar de normen worden niet aangepast, want het budget is  al zo krap. In plaats
daarvan pleit de staatssecretaris voor  'meerlaagse veiligheid'. Dit concept zet
in op drie veiligheidslagen: preventie, duurzame aanpassingen in de binnendijkse
ruimtelijke ordening, evacuatie en rampenbestrijding.

Waar het vroegere beleid alleen gericht was op preventie, krijgen we er twee
lagen bij. Driedubbele veiligheid. Net zoals de maandverbandreclames: nu nog
veiliger. Nog een extra laagje tegen doorlekken.

Maar voor die extraatjes moet je ook gewoon betalen. Mensen laten verhuizen naar
hogere plekken is niet gratis. Het instellen van evacuatieroutes en
vluchtplaatsen kost geld. En het is niet de eerste keer dat waterveiligheid een
sausje krijgt. Het 2,5 miljard kostende programma Ruimte voor de Rivier had een
miljard goedkoper gekund als er traditionele dijkversterking had plaatsgevonden.

Beste politici, bescherming tegen overstromingen kost geld. Het is het waard.
Maar dan wel graag zonder de overbodige franje.

Afstudeerder bij Witteveen+Bos

Adviseur bij Witteveen+Bos

Zo veel overlast bezorgt The Harbour Club niet

Een mooi artikel  over The Harbour Club in Amsterdam Oost (NRC Handelsblad, 21
juli). Een mooi initiatief van een ondernemer met lef en met  een positief
resultaat in deze lastige tijden. Drie miljoen euro stoppen in een zaak  in een
verlaten gebied, dat is pas ondernemersschap. Een prachtig horecabedrijf  en ook
de stad is er beter van geworden. 250 mensen aan de slag, levendigheid en meer
mensen die deze mooie kant van Amsterdam leren kennen.

Helaas brengt die levendigheid drukte mee, en soms ook overlast. De eigenaar
doet er al heel veel aan. Afschotten tegen het lichteffect van auto's,
verkeersregelaars, geluiddempende voorzieningen, geen muziek buiten, controle
door de waterpolitie en eigen haventoezicht.

Een groepje buurtbewoners klaagt en soms hebben ze wat extra last van de drukte.
Stemmen en getoeter dragen inderdaad over water. Bewoners  kennen dit effect al
jaren, want gesprekken vanaf hun terras zijn ook mijlenver te horen. De groep
'Overlast op Borneo' is echter zeker geen initiatief van de bewoners van
Borneo-eiland. Velen van ons genieten van de sfeer en zijn allang blij dat we
wat stadser worden.

De klachten van de buurt bestaan dus niet. Jammer dat het vertrouwen in de
genomen maatregelen zo zuinig wordt uitgesproken in het artikel.

Bewoner Borneokade, Amsterdam

In films als Batman is rampspoed vermaak

Breaking news. We zitten als in de film voor de buis gekluisterd. In  Denver
zijn twaalf bezoekers doodgeschoten en veel gewonden gevallen tijdens een
vertoning van  The Dark Knight Rises. Hebben we te maken met weer een gek die
geen onderscheid meer weet te maken tussen verbeelding en realiteit? Het is niet
ondenkbaar dat de dader zich heeft laten inspireren door het buitensporige
geweld in de film zelf.

Waarom wordt geweld in films verheerlijkt, en verkeert iedereen  in shock als
datzelfde geweld in veel mindere proporties de werkelijkheid betreedt? Iedereen
die wel eens in een geweldsincident verzeild is geraakt, kan getuigen hoe heftig
dat  is. Zelfs een kleine botsing in het verkeer is vaak al een traumatische
ervaring.

Maar in veel films wordt geweld en rampspoed verheven tot epische proporties
voor ons aller vermaak. Hoe realistischer, hoe beter. En juist de Batmanfilms
van  Christopher Nolan onderscheiden zich in hoge mate van de vorige Batmanfilms
door de realiteit van het geweld.

Moord, geweld, seksdelicten - aan de duistere krachten van het menselijk bestaan
blijkt een onverzadigbare behoefte te bestaan. Tegelijkertijd wordt er schande
van gesproken als ze onze werkelijkheid binnendringen. Totdat daar weer een film
van gemaakt wordt. Maar nieuws als de schietpartij in Denver laat zich op
eenzelfde wijze consumeren als de slachtoffers de film bekeken. In onze wereld
van virtuele werkelijkheid is de grens tussen verbeelding en realiteit nog maar
een hele vage.

Amsterdam

Die inspecteur Lund is helemaal geen autist

De redacteur van 'De Deense vrouw is een autistische man' (NRC Handelsblad, 21
juli) heeft niets van autisme, en evenmin van het personage Sarah Lund uit
tv-serie The Killing begrepen. Inspecteur Lund is het tegendeel van iemand met
een autistische persoonlijkheidsstoornis. Zij is vaak rationeel (niet
onpraktisch voor zo'n functie), maar ook zeer sensitief. Ze voelt de personen
die ze ondervraagt uitstekend aan, en heeft compassie met ze als daar aanleiding
toe is. Zeker, ze is nogal eigengereid en soms  nurks tegen (meestal) mannelijke
collega's, maar dat siert haar  en is voor de kijker leuk om te zien.

Dat redacteur Wilfred Takken vervolgens nog eens stelt dat de Deense premier in
de serie Borgen haar taken als echtgenoot en moeder door werkverslaving
verwaarloost, is mijns inziens achterhaald en denigrerend ten aanzien van
vrouwen. Hoeveel mannen zouden als premier dergelijke verwijten te horen
krijgen? Wij mannen moeten kennelijk nog steeds wennen aan het feit dat vrouwen
soms superieur aan ons kunnen zijn.

Huisarts, Bussum

Hoe zit het met de MOE?

Wordt het niet eens tijd voor de heer Wilders om ons in te lichten over de
reacties die op zijn Meldpunt Midden- en Oost-Europeanen zijn binnengekomen? De
website is nu zo'n half jaar actief en ik ga er vanuit dat Henk en Ingrid zo
langzamerhand wel iets gemeld  hebben. Niet alleen zijn aanhang, maar ook andere
Nederlanders en Europeanen van verschillende komaf kunnen dan hun voordeel doen
met deze resultaten. Op de website van de PVV kon ik helaas niets ontdekken.

Leidschendam

LOAD-DATE: July 30, 2012

LANGUAGE: DUTCH; NEDERLANDS

GRAPHIC:  tz Cyp2
 tz Cyp1
Illustraties Cyprian Koscielniak

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              77 of 200 DOCUMENTS



                                NRC Handelsblad

                              27 juli 2012 vrijdag

'Duitse politici verdiepen zich wel in kunst';
Chavannes ontmoet

SECTION: Opinie

LENGTH: 1499 woorden

SAMENVATTING

In de rubriek 'Chavannes ontmoet' spreekt politiek commentator Marc Chavannes
regelmatig met belangwekkende mensen rond de politiek. Vandaag: artistiek leider
Johan Simons van het theatergezelschap Münchner Kammerspiele over Duitse en
Nederlandse kunstbeleving.

VOLLEDIGE TEKST:

Moet goede kunst zichzelf bedruipen?

Johan Simons: ,,Nee, dat gaat nooit.

Je moet de vrijheid hebben om dingen te ontdekken waarvoor nog niet direct een
publiek voorhanden is. Als je de Duitse situatie neemt, dan zie je dat de kunst
daar gesubsidieerd wordt omdat de politiek het belangrijk vindt dat kunstenaars
de mensen meenemen of provoceren, nieuwe ontdekkingen laten doen over het leven,
over zichzelf. Dat bedoel ik niet wetenschappelijk, ik bedoel werkelijk het
intuïtieve in de kunst. Ik noem dat altijd het diepere weten. Als ik deze tafel
aanraak, dan krijg ik honderden associaties van alle tafels die ik in mijn leven
heb aangeraakt. Mensen geven vaak als commentaar: 'Nou ja, ik voel dat zo, dat
is nou eenmaal intuïtief.' Maar je kunt analyseren waar de intuïtie vandaan
komt, en een helder antwoord geven dat haar verklaart."

U wilde oorspronkelijk mensen die van huis uit niet in aanraking met kunst
kwamen met theater laten kennismaken.

,,Ik heb in 1985 ZT Hollandia opgericht en toen hadden wij als regel:
voorstellingen maken voor mensen die dat niet of nauwelijks kennen. Wij hebben
ook de stad verlaten, heel consequent, en zijn het platteland opgegaan. Ik denk
dat wij zo'n beetje de eersten waren die op locatie gingen spelen en daar ook
toneelliteratuur brachten, dus echte Griekse stukken, en ook boerenstukken,
natuurlijk. Maar binnen een jaar zaten daar de happy few uit Amsterdam, omdat
dat heel bijzonder scheen te zijn."

Waar waren die 'gewone mensen' voor wie jullie het wilden spelen?

,,Die waren daar ook wel, maar niet zo prominent aanwezig als die mensen die
beslisten over subsidie, en de mensen die wat ze gezien hadden bespraken in de
kranten. En daardoor kwam er een publiek uit Amsterdam.

,,Er waren echt wel mensen uit dat dorp die kwamen kijken, maar daarvan waren er
natuurlijk maar drie of vier bij al die dertig voorstellingen die je deed, die
vervolgens dachten: 'Wat geweldig dit, theater, kunst! Dat ga ik volgen.'
Theater is geen massakunst. Dat kan ook niet. Een theatervoorstelling maak je
voor hooguit achthonderd mensen, of als je een hele grote zaal hebt tweeduizend
mensen per avond. Het is een heel fijnzinnig medium. Het gaat om een reflectieve
ruimte, om het maar even heel pathetisch te zeggen, die je met elkaar schept; de
mensen die op het toneel staan en de mensen die daar in de zaal zitten.

,,Je hebt in Nederland de vermenging gekregen van populaire cultuur en elitaire
cultuur, een vermenging van cultuur an sich - tot cultuur hoort alles. Kunst is
daar naar mijn idee een apart segment in en dat is voor een deel misschien
elitair, maar de elite heb je nodig in een maatschappij. Dat zie je in
Duitsland, waar ik nu werk. Duitsland heeft een grote elite en die vindt het
noodzakelijk dat er theater is. En het is niet zo dat als wij als kunstenaars
zeggen: 'Ik ben niet geïnteresseerd in Truus en Connie, in Jan met de pet.' Maar
je moet natuurlijk wel je eigen ontwikkeling doorzetten. Ik kan niet beslissen:
nu ga ik eens iets heel eenvoudigs maken, wat niks meer met mijn ziel te maken
heeft, en dat de mensen dan voorschotelen. Dat is bedrog. Een cantate van Bach
vind ik werkelijk iets anders dan de walsen van André Rieu. Die zijn niet te
vergelijken."

Rieu heeft geen subsidie nodig. Die vult zelf zijn paleiszalen en de mensen die
erheen gaan, vragen dus via een aantal politieke partijen: kunnen jullie
misschien ook je eigen kaartje betalen? En dat wordt nu vrij hardhandig
doorgedrukt. Hoe verantwoordt u dat uw voorstelling beter en daarom subsidiabel
is?

,,Laat ik het zo zeggen dat ik Reinbert de Leeuw honderd keer zo interessant
vind als André Rieu. Daar valt voor mij meer te halen, dat is complexer,
fijnzinniger, gevoeliger; ja, dat kan ik eerlijk zeggen: beter. Als je denken
als een lust beschouwt, dan heb je een betere avond bij Reinbert de Leeuw."

Maar als ik nou geen behoefte heb aan dat gedenk, moet ik dan uw complexe De
Leeuwavond subsidiëren?

,,Wat u natuurlijk zegt is: de meerderheid bepaalt. Ik heb een ander idee over
democratie. Politiek en kunst horen voortrekkers te zijn in deze maatschappij.
Een voortrekker is altijd iemand die eerst met de nek wordt aangekeken, daar
begrijpen deze straat en de mensen die hier wonen helemaal niks van. Dat is bij
politiek precies hetzelfde. Kunst is heel autoritair en gaat niet over
democratie en gaat ook niet over meerderheid van stemmen. Je moet de gelegenheid
krijgen als kunstenaar. De gemeenschap betaalt daaraan mee - om een hoogwaardige
samenleving te ontwikkelen. Als wij alleen maar André Rieu zouden horen of Rob
de Nijs, dan zakt de samenleving in.

,,Kunst mag in Duitsland die rol spelen. Dat leidt tot een samenleving die
gelaagd is, waar een elite bestaat, waar moderne klassieke muziek, theater en
boeken belangrijk zijn. Waar wel een streven is om dat ook zelf te leren
waarderen, dat is het Bildungsbürgertum. Je komt bijna terecht op het Partij van
de Arbeidideaal van vroeger, van Joop den Uyl: de verheffing van het volk. Wat
is daarop tegen? Kinderen gaan toch ook het onderwijs in om dingen te horen die
ze niet wisten? Kunst neemt die plaats in de volwassen wereld over.

,,In Duitsland heb je een Angebotkultur en hier een Fragekultur. In München moet
ik elk jaar mijn Spielplan eerst aan de politiek voorleggen, voor ik ermee naar
de pers ga en ik het aan het gezelschap voorleg. Dat wil niet zeggen dat de
politiek mij dicteert welke stukken we spelen. Het wil wel zeggen dat ik me bij
de vertegenwoordigers van het volk moet verantwoorden waarom ons repertoire
relevant is voor deze tijd en deze plaats. We kiezen voor een repertoire dat
onherbergzaam, onberedeneerbaar, risicovol, ijskoud, demonisch, maar ook
liefdevol en troostrijk is. Dat kan, als het maar van een reflectie op de mens
en de samenleving getuigt. Kammerspiele is natuurlijk een instituut. Als ik het
niet goed doe, moet ik weg, maar het instituut met zijn begroting van 33 miljoen
blijft bestaan. Ze kunnen ook bezuinigen op het instituut, maar dat doen ze
niet. Zo gaat het in alle grote Duitse steden."

Zijn er partijen die dat proberen?

,,Nee. Ik vertelde begin mei tien minuten in de gemeenteraad over het programma.
Daarna komen alle partijen aan het woord. CSU, de Groenen, de SPD en de
liberalen begonnen met complimenten over het programma van afgelopen jaar, al
zeiden ze: 'Het is natuurlijk niet zo dat we er allemaal van houden. Soms worden
er ook wel eens dingen gemaakt bij u die tegen de haren in strijken. Soms zijn
er ook wel dingen die we als experiment niet begrijpen, maar zo hoort kunst te
zijn. Ik hoef het niet met alles eens te zijn.' Er heerst daar een polemische
cultuur; Nederland heeft een consensuscultuur."

Hoe zou het komen dat de broze publieke steun die er sinds de Tweede
Wereldoorlog voor kunst is geweest nu zonder slag of stoot afbrokkelt?

,,Bij ons is in de zestiger jaren - en dat komt door dat rottige Thorbeckemodel,
waar iedereen zo over roept - de tendens ontstaan dat de kunstenaars zelf
bepaalden wie subsidie kreeg en wie niet, of in ieder geval heel hoog in
adviesraden zaten om over hun eigen vakbroeders te oordelen en vervolgens hun
advies aan politici uit te brengen. Dus vormde de politiek zich geen mening over
de kunst. Als je je geen mening vormt over de kunst, of over de elite, dan kun
je heel snel beweren dat zij met hun rug naar de maatschappij staan - want dat
is toch wat ze ons verwijten."

Je kunt dat oordeel alleen aan de politiek toevertrouwen als ze hun plaats
weten.

,,Ja, als ze hun plaats kennen en van wanten weten. In München bestaat de
cultuurcommissie uit politici die in de politieke partijen zitten en reageren
namens hun partij. Het zijn cultuurspecialisten, maar ze gaan niet op de stoel
van de kunstenaar zitten; als ze daar moeten gaan zitten omdat ik het niet goed
doe, dan nemen ze een ander."

Dat cultureel ondernemerschap, waar het hele Raad voor Cultuurrapport bol van
staat, is dat reëel en verstandig?

,,Tsja, ik doe er zelf ook aan. Ik moet zorgen dat de zalen zo'n 70 procent
bezet zijn, dat het loopt. Maar het komt ook voor dat ik onder de gevaarlijke
grens van 60 procent duik met een programma dat de kunstelite fantastisch vindt.
Je hebt twee soorten waardering: die van het publiek en die van het
'Feuilleton', dus de Süddeutsche Zeitung, die zijn voor ons beide belangrijk.

,,Vroeger stond in onze contracten als acteur dat we ontslagen konden worden als
we reclame zouden maken - Pierre Bokma doet het nog steeds niet. Dat bewonder ik
zeer aan hem, want hij krijgt vast aanvragen waarbij heel veel geld wordt
geboden. Het kan ook niet, want dan zit je in de zaal en dan denk je, God daar
heb je dat mannetje van Omo, noem maar een wasmiddel. Dat gaat niet, dan verlies
je geloofwaardigheid."

LOAD-DATE: July 27, 2012

LANGUAGE: DUTCH; NEDERLANDS

GRAPHIC: Foto Flip Franssen

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              78 of 200 DOCUMENTS



                                NRC Handelsblad

                              27 juli 2012 vrijdag

Tweederde asbest wordt illegaal verwijderd;
Controle faalt, zegt Frank Woreel van de asbestbranche, maar meer regels zijn
geen oplossing

BYLINE: Bart Funnekotter

SECTION: Binnenland

LENGTH: 1072 woorden

SAMENVATTING

Toezichthouders van asbestbedrijven moeten vaker op de fiets stappen. Kijken of
ergens een schuur weg is. Dat zegt Frank Woreel namens de branche.

VOLLEDIGE TEKST:

Hoe groot is het asbestprobleem in Nederland? Heel groot. Dat zegt Frank Woreel,
secretaris van het Platform Asbestverwijdering, de vereniging van bedrijven die
in de branche actief zijn. ,,Als we in het huidige tempo doorgaan met het
saneren van asbest is er nog voor 30 tot 40 jaar werk."

Het rommelt al jaren in de asbestbranche. In de sector zijn een kleine 300
bedrijven werkzaam: 100 die asbest inventariseren, 16 laboratoria die monsters
onderzoeken en 150 bedrijven die asbest verwijderen. De overheid is niet
tevreden over de wijze waarop deze bedrijven de regels naleven.

Bij recente controles van de Inspectie van SZW (voorheen de arbeidsinspectie)
was bij 65 procent van de 1.200 werkplekken iets niet in orde. Tot 2015 worden
er tien extra controleurs ingezet om te zorgen dat dit cijfer naar beneden gaat.
Dan moet tweederde van alle bedrijven die met asbest werken dat volgens de
regels doen.

Wat er bij de sanering in de Utrechtse wijk Kanaleneiland is misgegaan, kan
Woreel niet zeggen. ,,Maar het zou zomaar kunnen dat de belangrijkste les die we
hier straks uit trekken iets te maken heeft met overheidscommunicatie, en niet
met asbestverwijdering. Iedereen is daar in de stress geschoten en er werd van
alles door elkaar heen geroepen."

Woreel ziet ondertussen de bui al hangen: de vraag om meer regels en strengere
controle klinkt alweer. En dat terwijl er per 1 januari 2013 al een nieuwe
toezichthouder bijkomt, de regionale uitvoeringsdiensten. ,,En we hadden al de
gemeente die toezicht hield, en de arbeidsinspectie en de instellingen die
veiligheidscertificaten verlenen. Daar komt nu dus nog een laag bij."

Gaat het hier dan om een overbodige instantie?

,,Ik betwijfel de toegevoegde waarde van deze regionale diensten. Ze doen me
denken aan de centra voor Jeugd en Gezin, die vijf jaar geleden zijn opgezet.
Die moesten alle problemen in de jeugdzorg oplossen. Daar hoor je inmiddels
weinig meer van."

Maar uit het incident in Utrecht blijkt toch dat het huidige toezicht
tekortgeschoten is?

,,Dat valt nog te bezien. Er zijn inmiddels honderden metingen gedaan waarbij
geen asbest is aangetroffen. Laten we eerst de resultaten van het onderzoek maar
eens afwachten."

Wilt u dan minder controle? Dat is na zo'n incident een kansloos pleidooi.

,,Ik wil dat er betere controle komt. Om te beginnen moeten de malafide
bedrijven worden aangepakt. Terwijl de overheid het merendeel van haar
inspanningen richt op de bedrijven die zich wel aan de regels proberen te
houden, blijven malafide asbestverwijderaars bijna geheel buiten beeld. Die
kunnen dus rustig alle regels met voeten treden."

Hoe groot is dit probleem?

,,Groot. Tweederde van het asbest in Nederland wordt illegaal verwijderd. Dan
gaat het niet alleen om louche jongens die op zaterdagochtend een schuurtje
afbreken. Ook gewone burgers die asbest moeten laten verwijderen, besluiten na
het zien van een offerte regelmatig om het toch maar even zelf te doen. Dat
asbest verdwijnt allemaal de afvalketen in, zonder dat er enig zicht op is."

Waar schiet het toezicht hier tekort?

,,De controle op asbest is maar één van de vele taken van een gemeenteambtenaar
die werkt bij het bouw- en woningtoezicht. Het is voor zo iemand natuurlijk
makkelijk om zich te richten op de bedrijven die gewoon in het telefoonboek
staan en daarvan stapels administratie te verlangen. Maar dan ben je bezig met
een papieren werkelijkheid. De inspecteurs zouden wat minder elke regel in elk
rapport of werkplan moeten navlooien en wat meer op hun fiets de stad ingaan.
Dan zouden ze zien dat er opeens een loods verdwenen is, zonder dat daar een
sloopvergunning aan te pas is gekomen."

Heeft u een voorbeeld van die papieren werkelijkheid?

,,Als ergens asbest wordt verwijderd staat op zo'n plek soms een tent waarin
onderdruk wordt gecreëerd. Dat is om te voorkomen dat er asbest ontsnapt. De
mensen die met asbest werken, moeten elke twee uur die tent uit om zich te
douchen. Bij het verlaten van de tent ontstaat er kort een kleine afwijking in
de onderdruk. Het komt voor dat een ambtenaar dat ziet op een uitdraai en er een
sanctie voor uitdeelt. Dat is vreemd, want die mannen houden zich aan de regels
door onder de douche te gaan."

Moeten we er dan maar op vertrouwen dat bedrijven het uit zichzelf goed doen?
Dat is toch naïef?

,,Natuurlijk moet er toezicht zijn. Maar de gemeente zou vooral moeten
controleren of alle procedures netjes zijn gevolgd. Ze hoeven niet het werk van
de bedrijven over te doen. We hebben de inspectie SZW en de certificerende
instellingen voor de inhoudelijke controles. Als die vinden dat het in orde is
bij een bedrijf, dan verdient dat bedrijf het vertrouwen.

,,En verder moet de overheid goed bij zichzelf te rade gaan. Hoe belangrijk
vinden we het gevaar dat asbest oplevert? Want veel middelen worden er niet ter
beschikking gesteld om het probleem op te lossen. Bij elke offerte, ook bij die
van gemeentes en het Rijk, wordt er altijd eerst naar de kosten gekeken. Als je
veiligheid zo belangrijk vindt, zal je er ook voor moeten willen betalen. Daar
heeft de burger uiteindelijk meer aan, dan aan het zoveelste rondje Kamervragen
en beloftes over beter toezicht."

Utrecht laat een onafhankelijk onderzoek doen naar de manier waarop de gemeente
is omgesprongen met de asbestproblemen in de wijk Kanaleneiland. Dat zei
burgemeester Aleid Wolfsen gisteren op een persconferentie. Hij keerde woensdag
terug van vakantie en heeft inmiddels de vier hotels bezocht waar bewoners van
ontruimde woningen zijn ondergebracht. Ook heeft hij veel bewoners van
Kanaleneiland gesproken.

In de hotels, waar de bewoners tijdelijk verblijven, heeft zich een aantal
kleine incidenten afgespeeld.  Zo deden zich woensdag onveilige situaties voor
in Hotel Mitland, waarbij evacués met krukjes naar andere hotelgasten gooiden.
Ook werd het zwembad zwaar bevuild aangetroffen.

De 300 bewoners die hun woningen hebben verlaten, kunnen op zijn vroegst in de
loop van volgende week terug. Bewoners van de woningen waar asbestbesmetting
wordt vastgesteld moeten ,,aanzienlijk langer" wachten. Woningcorporatie Mitros,
eigenaar van de woningen, heeft al meer dan een miljoen euro uitgegeven door de
affaire. Het geld ging vooral naar alternatieve huisvesting en bewaking, zegt
directeur Rob Rötscheid.

LOAD-DATE: July 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              79 of 200 DOCUMENTS



                                NRC Handelsblad

                             26 juli 2012 donderdag

Populisme is gewoon commercie;
Column

BYLINE: Jan Kuitenbrouwer

SECTION: Opinie

LENGTH: 747 woorden


Wat ik mis in de commentaren over het vertrek van Ineke van Gent bij GroenLinks,
is de plaats die zij innam in het tableau de la troupe van die partij. Politiek
is theater en theater is casting. Als het vooroordeel wil dat je club bestaat
uit grachtengordeldieren met een zilveren lepel in de mond, kun je wel een
vrolijke, volslanke volksvrouw gebruiken, die, handen in de zij, de taal van de
straat vertolkt.

Best mogelijk overigens dat Van Gent wel degelijk in dat mythische bevoorrechte
stadsdeel werd geboren, misschien zelfs met een stuk edelmetaal in de mond; het
gaat om haar Gestalt. Haar uitstraling, zoals het tegenwoordig heet.

We leven in een 'diplomademocratie', schreven Mark Bovens en Anchrit Wille in
hun spraakmakende gelijknamige boek. 66 procent van de volksvertegenwoordiging
heeft wo, 21 procent hbo. Nationaal ligt dat percentage op 30 (19 procent hbo +
11 procent wo). In de Kamer die binnenkort gekozen wordt, zal de wanverhouding
waarschijnlijk nog groter zijn, want ook bij de PVV en SP wordt de
schoolverlater steeds meer verdrongen door de langstudeerder. En nu Ineke Van
Gent zich niet herkiesbaar heeft gesteld, zullen we straks zelfs geen Kamerlid
meer hebben dat voor laagopgeleid door zou kunnen gaan.

Dit wil overigens niet zeggen dat de Tweede Kamer steeds ondemocratischer wordt.
Door de komst van LPF, PVV en SP zijn de opinies van lager opgeleiden wel
degelijk beter vertegenwoordigd dan voor die tijd, legde Meindert Fennema
onlangs uit in de Volkskrant. Hoger opgeleiden kunnen blijkbaar prima
'lageropgeleide' ideeën aan de man brengen, maar hoe relevant is
opleidingsniveau dan nog ter verklaring van het populisme? Het populisme tiert
welig, maar 'de gewone man' is in de politiek een nagenoeg uitgestorven
diersoort. Rara hoe kan dat?

Een verrassende analyse van deze paradox kwam ik tegen bij Jan Blommaert,
hoogleraar Afrikaanse taalkunde en sociolinguïstiek aan de Universiteit van
Gent, in zijn bijdrage aan de bundel Populisme (Epo, 2004). Als er één woord is
dat in studies van het populisme niet mag ontbreken dan is het 'kloof'. De
Kloof, het is de Jeti van de politicologie: soms wordt er een spoor gevonden,
maar niemand heeft hem ooit echt gezien. Ook Bovens en Wille vonden zo'n
pootafdruk. Eigenlijk komen al die klooftheorieën erop neer dat het populisme
een probleem van legitimiteit en representatie is.

Nee, zegt Blommaert. De opkomst van het populisme, met welke ontwikkeling valt
die samen? Met de opmars van het marktdenken. Het populisme is een
'spreekregime', zoals Blommaert het formuleert, de politieke vertaling van een
hypercommerciële, marktgedreven communicatiecultuur. Blommaert: ,,De
commercialisering en professionalisering van de politieke beeldvorming [worden]
verscholen achter een wolk van aanspraken inzake democratie." De Vlaamse
links-populist Steve Stevaert heeft het bijvoorbeeld vaak over 'luisteren naar
de mensen' en 'praten met de mensen', merkt Blommaert op, maar wat zijn dat
feitelijk? Peilingen en focusgroepen! Tussen politicus en kiezer staat ,,de
commerce, de hele ploeg hooggeschoolde voorbereiders en distributeurs van de
Volkse communicatie. Niets is derhalve zo exclusief en elitair als het hanteren
van de taal van de gewone man".

Een ontnuchterende analyse!

En zoals het gaat met sterke ideeën: ze richten de blik. Een van de
grootmeesters van die moderne mediamarketing schreef een tijdje geleden in de
Volkskrant dat politieke partijen hun verkiezingsprogramma's verkeerd
communiceren. Zulke lange, dorre tekst, wie gaat dat lezen? Die informatie
zouden ze moeten aanbieden in de vorm van, bijvoorbeeld, een glossy. De auteur
was Rob van Vuure, de eerste Nederlandse bladenmaker die een antwoord vond op de
commercialisering van de mediamarkt. Bladen waarover Van Vuure de leiding kreeg,
schoten omhoog in oplage. De PvdA nam Van Vuure's advies over en lanceerde
vorige week een 'glossy' over het programma en de kandidaten voor de
verkiezingen. Oplage: 400.000.

Een typische Van Vuurecover was destijds: '129 diëten om van dat Kerstbuikje af
te komen.' Of: '1394 ideeën voor een vrolijke Paastafel.' Vuistregel: doe
klinkende beloften, liefst ondersteund met indrukwekkende getallen. Verhip, het
lijkt de politiek wel! Blommaert heeft gelijk!

Dus: als straks alle politieke partijen hun antwoord in de moderne mediamarkt
gevonden hebben, bestaat het populisme dan nog? Of is het dan gewoon een ander
woord voor politiek?

'Niets is zo elitair als het hanteren van de taal van de gewone man'

LOAD-DATE: July 26, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              80 of 200 DOCUMENTS



                                NRC Handelsblad

                              24 juli 2012 dinsdag

Slecht nieuws uit Madrid...;
Commentaar

SECTION: Vooraan

LENGTH: 388 woorden


Alle politici, nationale en Brusselse ambtenaren, beleggers en gewone burgers
die hadden gehoopt van een korte zomerpauze te kunnen genieten in de eurocrisis,
kunnen hun borst natmaken. Die rust komt er niet. De Spaanse rente is vrijdag
gaan stijgen naar een recordniveau, dat gisteren  werd gevestigd op voorlopig
7,55 procent. Dat is ver boven de 7 procent die als 'veilig' wordt beschouwd.

De directe oorzaak is de steunaanvraag van de regio Valencia aan de centrale
overheid. Ook andere regio's kunnen zodanig in de problemen raken dat de positie
van Madrid steeds verder in de knel komt. Daarbovenop voorspelt de Spaanse
centrale bank een economische krimp van 1,5 procent voor het land, die
vermoedelijk in 2013 verder zal gaan.

De blijvende onduidelijkheid over het Europese Stabiliteitsmechanisme en de
details van de reddingsoperatie van Spaanse banken van 100 miljard euro werden
er meteen bij gehaald om de renteschok  te verklaren. Maar die fenomenen waren
er al.

Het is de financiële positie van de Spaanse overheid die hier de grootste
boosdoener is. De autonomie van de regio's is vaker een obstakel gebleken. Dat
was tijdens de Braziliaanse crises van de jaren tachtig  al zo en ook tijdens de
Argentijnse crisis van begin deze eeuw. De wankele positie van de regionale
Spaanse spaarbanken, de cajas, moet ook in dit licht worden bezien.

ING wees er vanmorgen op dat de Spaanse regio's schulden hebben die  13 procent
van het Spaanse bruto binnenlands product (bbp) bedragen. Als Madrid daar
volledig  garant voor moet staan en  ook  verantwoordelijk blijft voor de in
Europees verband overeengekomen 100 miljard aan Spaanse bankensteun, dan komt de
totale overheidsschuld van Spanje  boven de 100 procent van het bbp. Dat is bij
de huidige economische omstandigheden onhoudbaar.

Zo nadert Spanje alsnog het moment dat het, net als Griekenland, Portugal en
Ierland, volledige steun moet vragen aan de eurozone en het Internationaal
Monetair Fonds, ook al toont Madrid  zich daar nog te trots voor.  De bedragen
die daarmee gemoeid kunnen zijn, stellen de vorige steunprogramma's in de
schaduw. Dan gaat de eurocrisis een nieuwe en nog gevaarlijker fase in. De zomer
mag dan in Noordwest-Europa kil zijn begonnen, hij begint in snel tempo heter te
worden.

Eurocrisis dreigt  nieuwe en   nog gevaarlijker

fase in te gaan

LOAD-DATE: July 24, 2012

LANGUAGE: DUTCH; NEDERLANDS

GRAPHIC: LuxEtLibertas_R_Wit_211211

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              81 of 200 DOCUMENTS



                                NRC Handelsblad

                              23 juli 2012 maandag

In de wereld van de SP  is Merkel een 'eurofanaat';
Wereldblik

BYLINE: Juurd Eijsvoogel

SECTION: De Wereld

LENGTH: 701 woorden


Wie ook veel te verwijten valt, in de Europese crisis, is de kiezer. Ons dus.
Want bij al het terechte geklaag over politici wordt makkelijk vergeten door wie
ze eigenlijk gekozen zijn.

Als er weer eens een onmogelijke uitslag uit de stembus komt is er altijd wel
iemand die roept: de kiezer heeft altijd gelijk! Was het maar waar. De kiezer
maakt er meestal een potje van, zeker in Nederland.

Maar wat doe je eraan? Over zeven weken mag de Nederlandse kiezer weer een
nieuwe Tweede Kamer samenstellen. Midden in de grootste politieke, financiële en
economische crisis in een generatie kan hij aangeven welke kant het op moet. Een
historisch moment, zou je zeggen. Een grote verantwoordelijkheid die ons nuchter
zou moeten stemmen.

In de rest van Europa houden ze hun adem al in, bezorgd waar dit grillige volkje
nu weer mee aankomt. Het kan grote gevolgen hebben voor de hele eurozone en de
Europese Unie. Maar in Nederland zelf? Begint de ernst van de zaak hier al een
beetje te dagen? Laten we zeggen dat we ons op onze grote verantwoordelijkheid
voorbereiden door in de zomer eerst eens even goed uit te rusten.

Als de verkiezingen straks inderdaad 'over Europa gaan', zoals je veel hoort,
wordt het nog ingewikkeld genoeg. Dan gaat het om de vraag: aan wie vertrouw je
je toekomst toe? En niet alleen voor de komende vier jaar,  of zo lang als de
volgende coalitie standhoudt. Nee, dan moeten we kiezen  hoe we ons uit dat
onoverzichtelijke  moeras werken waarin we ons nu bevinden,  en dat kan gerust
een decennium of wat duren.

Alle reden dus voor de kiezer om deze keer een beetje extra zijn best te doen.
Om niet alleen af te gaan op  de stemwijzer, tv-debatten en interviews met
politici in de media, die meestal  meer om politieke tactiek draaien dan om de
inhoud.  Waarom niet ook eens een  primaire bron geraadpleegd? De website van
een politieke partij, bijvoorbeeld.

Als je de peilingen kan geloven heeft de SP een serieuze kans de grootste  te
worden. Reden genoeg om  in deze internationale rubriek eens te kijken hoe deze
partij, die straks misschien wel de premier mag leveren, aankijkt  tegen
Europa, de wereld en de Nederlandse rol daarin.

Dat valt niet mee. Er rijst een grimmig beeld uit op, dat op gespannen voet
staat met het gemoedelijke imago van Emile Roemer. Stel je bent  tot de
conclusie gekomen dat  verdere integratie van het economisch beleid in de EU het
beste is - niet alleen voor Europa, maar ook voor Nederland.   Daar kan je het
mee oneens zijn, zoals de SP, maar er zijn serieuze argumenten voor: dat de
muntunie anders niet kan overleven en dat het eind van de euro  een ramp voor
Nederland zou zijn.

Maar nee, SP zet je weg als ,,eurofanaat". Als andersdenkende word   je
gediskwalificeerd alsof je niet goed bij je hoofd bent. Dat kan  in de Europese
Raad nog levendige debatten opleveren, als premier Roemer straks mag uitleggen
wat hij vindt van de plannen van Angela Merkel.

Nou is er niks mis met levendige debatten,   maar of deze  tijd zit te wachten
op simplisme is de vraag. Zo wordt de kwestie van de Griekse schulden  bij de SP
teruggebracht tot de oneliner ,,Een land in diepe schuld geef je geen nieuwe
creditcard." Klinkt redelijk, en het IMF komt er misschien  ook wel op uit.
Maar wat als de gevolgen van géén hulp voor Griekenland  (of Spanje of Italië)
nou eens veel duurder  uitkomen dan wél hulp geven? Dat zijn de moeilijke vragen
waar het nu over gaat - maar met die complexe,  harde werkelijkheid valt   de SP
de kiezer niet  lastig.

Liever belooft de partij ons in PVV-taal tegen ,,de klauwen van Brussel"  te
beschermen en  ,,de veroorzakers van de crisis, de speculanten, aan te pakken".
Want: ,,De gewone man is weer de kop van jut." En natuurlijk: ,,Handen af van
onze lonen en pensioenen (...)    Laat de rijken de crisis betalen." Tja, als de
problemen  zo oplost konden worden...

In welke tijd leeft de SP? Begrijpen ze daar iets van de buitenwereld? De NAVO
moet van de partij worden  ingebed in ,,een nieuwe mondiale veiligheidsorde.
Daarin horen de Verenigde Naties de leiding te nemen."  Klinkt ook  mooi - maar
hoe effectief de VN zijn zien we in Syrië.

Wie wil eigenlijk met zo'n partij regeren? Laat staan als ze de grootste zijn...

LOAD-DATE: July 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              82 of 200 DOCUMENTS



                                NRC Handelsblad

                             21 juli 2012 zaterdag

Rare jongens,  die Europeanen;
De Stijl * Bach *  Fabergé * boek * minirok * Pippi * Chopin * Fellini *  ABBA *
Shakespeare * Gregoriaans * totaalvoetbal * OMA* Ovidius * Kraftwerk * Bruegel &
Bosch * Rodin * Astérix  * Riefenstahl * barok * Jules Verne * IKEAMade in
Europe

BYLINE: Pieter Steinz

SECTION: Z & Z

LENGTH: 1139 woorden

SAMENVATTING

Homerus, de femme fatale, het Bauhaus. Europa is meer dan schuldenbergen en
bodemloze putten. In een serie over de cultuur die het continent bindt: de
Asterix-strips van Goscinny & Uderzo.

VOLLEDIGE TEKST:

Alle uitwassen van de sportbeoefening passeren de revue: dopinggebruik, corrupte
officials, vals spel, geweld op de tribunes - en wie zei er ook alweer dat
meedoen belangrijker is dan winnen? In de stripklassieker Astérix aux jeux
Olympiques  van Goscinny & Uderzo telt uitsluitend de erepalm, en die wordt niet
alleen begeerd door Romeinse centurions die beseffen dat succes in de sport de
beste carrièrezet is, maar ook door de bewoners van het Gallische dorpje dat
sinds jaar en dag onoverwinnelijk is dankzij de toverdrank van de plaatselijke
druïde. Beide partijen zijn bereid om door roeien en ruiten te gaan om bij de
Olympische Spelen op het schavot te staan.

Astérix aux jeux Olympiques (1968) speelt met de archetypen van de klassieke
oudheid en met moderne, nog steeds actuele nationale stereotypen; zo worden de
oude Grieken neergezet als slimme ritselaars en de voorouders van de Italianen
als liefhebbers van dolce far niente. Het is een beproefd recept. Toen dit
twaalfde Asterix-album verscheen, hadden Goscinny & Uderzo al de spot gedreven
met de Duitsers (of liever 'de Gothen'), de Britten, de Egyptenaren en de
Scandinaviërs ('de Noormannen'); ze zouden het daarna doen met de rest van
Europa, van de Spanjaarden en de Zwitsers tot de Corsicanen en de Belgen. Heel
Europa? Nee, aan een paar landen kwam de in 1977 overleden scenarist René
Goscinny niet toe: Rusland bijvoorbeeld, en helaas ook Nederland, al verklaarde
tekenaar Albert Uderzo in 2000 tegen NRC Handelsblad: ,,Holland is in veel
opzichten een geschikte bestemming. Allereerst omdat er van uw land zoveel
typerende kenmerken in het collectieve geheugen liggen opgeslagen; over
bollenvelden, windmolens en waterlinies is het goed grappen maken. Daarnaast was
Holland in de Romeinse tijd een belangrijk gebied: de rijksgrens liep er dwars
doorheen en het gebied ten zuiden van de Rijn was behoorlijk geromaniseerd. Je
hoeft de historische werkelijkheid dus niet te veel geweld aan te doen."

René Goscinny en Albert Uderzo waren de Lennon en McCartney van het komische
stripverhaal. Uderzo maakte de tekeningen, en in de gouden jaren van Asterix
(1959-1977) was het Goscinny die de scenario's schreef. Ieder nieuw album
vertelt een origineel verhaal met een sterke plot en een logisch verloop. Het
geeft niet dat de avonturen zich volgens een vast patroon ontrollen. In de ware
Asterix verzint Julius Caesar een nieuwe strategie om het Gallische dorpje te
onderwerpen (De Romeinse lusthof, De ziener, De intrigant), of maken Asterix en
Obelix een reis naar een ver land met eigenaardige gebruiken (Cleopatra, Het
1ste legioen). De aantrekkingskracht van de humor blijkt universeel; Asterix is
vertaald in honderd talen en dialecten, van Afrikaans tot Zwitser-Duits, en over
de hele wereld kun je met gelijkgestemden lachen om de running gags die de strip
tot een van de populairste ter wereld hebben gemaakt. De onoverwinnelijke
Galliër wordt geëerd als een van de grote cultuurhelden van Frankrijk en als de
figuur die in de jaren zestig het stripverhaal voor volwassenen en
intellectuelen salonfähig maakte.

Zoals de meeste komische strips dankt de Asterix-serie een groot deel van haar
succes aan het effect van terugkerende formules. Zinsneden als 'teken toch  bij,
zeiden ze', 'dik? wie is hier dik?' en 'rare jongens, die Romeinen' zijn
spreekwoordelijk geworden; vaste plotwendingen als de vernedering van Caesars
legioenen of het tot zwijgen brengen van de dissonante bard Assurancetorix
roepen op z'n minst een glimlach van herkenning op. Er worden grappen gemaakt
over de bovenmenselijke kracht en eetlust van Obelix; de dorpssmid Hoefnix
ruziet met de vishandelaar Kostunrix, het piratenschip van de uit een andere
strip afkomstige Roodbaard wordt tot zinken gebracht, en de toverdrank van
Panoramix maakt het leven van de Romeinen uit de omringende legerplaatsen
bepaald niet gemakkelijk

Even beproefd is het laten figureren van bekende Europeanen en culturele iconen.
Tientallen filmsterren, politici, sportlieden en literaire helden werden in de
avonturen van Asterix gekarikaturiseerd. Sommigen maakten een cameo appearance:
Laurel en Hardy stuntelden als legionairs in Obelix en Co, Eddy Merckx was een
pijlsnelle koerier in De Belgen, Don Quichot vecht tegen windmolens in Hispania.
Anderen kregen een substantiële rol, zoals  de James Bondvertolker Sean Connery,
die als de dubbelagent Nulnulnix de onoverwinnelijke Galliërs achtervolgt in De
odyssee van Asterix. Wie met een scherp oog kijkt, ziet bovendien parodieën op -
en verwijzingen naar - de Beatles (De Britten), Rembrandt (De Ziener), de
Laocoöngroep, de Discuswerper en de Denker (De lauwerkrans van Caesar), Pieter
Bruegel, Kuifje, Manneken Pis en Victor Hugo (De Belgen).

De aantrekkingskracht van Asterix en de andere onoverwinnelijke Galliërs berust
op hun non-conformisme en hun streven naar onafhankelijkheid. Dat maakt de strip
extra actueel  in het verenigde Europa van vandaag. Zoals Uderzo al in 2000
voorspelde: ,,Hoe meer de centrale organisatie voortschrijdt, hoe meer de gewone
burger zich verschanst in zijn eigen nationale of regionale cultuur. Dat hebben
we de afgelopen tien, twintig jaar al in Frankrijk zien gebeuren. Aan Asterix is
dat allemaal niet te danken, het is de verdienste van enthousiaste linguïsten en
volkskundigen. Maar ik ben ervan overtuigd dat de onafhankelijke instelling van
Asterix, zijn merde à tout le monde iedere cultuur in verdrukking aanspreekt.
Niet alleen in Frankrijk. Of we nu Duitser, Italiaan of Hollander zijn, we
willen toch niets liever dan met rust gelaten worden?"

Made in Europe gaat met vakantie. De volgende aflevering is op zaterdag 18
augustus.

Van de fiets tot het T-shirt

Wat is het culturele DNA van ons continent? In een zoektocht naar Europese
verworvenheden in de kunsten kwamen eerder  o.a. aan bod:   Beethoven, Kuifje,
Via Appia, de Nobelprijs, James Bond, gotiek, Brel,  Wagner,  Kafka, Monty
Python, Picasso, Beatles, art nouveau, de auto, Strauss, Baedeker, Voltaire,
expressionisme, Michelangelo, Chanel, de Engelse tuin, Plato, de Romantiek,
Tolstoj, Blaeu en Magnum.

Ino Mulders mist op de groslijst 'de fiets en het T-shirt. [...] Het T-shirt als
vervanger van het onaantrekkelijke interlock (bovendien als geen ander
kledingstuk gebruikt om middels het print een eigen identiteit uit te stralen),
de fiets als onvolprezen vervoer- en transportmiddel en onvervangbaar doel op
zich.' Maar is het T-shirt niet Amerikaans? En heeft de fiets we net zoveel
designklassiekers opgeleverd als de auto?

Voor reacties en het verkrijgen van de groslijst van de Europese  cultuur:
pietersteinz@gmail.com

LOAD-DATE: July 20, 2012

LANGUAGE: DUTCH; NEDERLANDS

GRAPHIC:  asterix
Omslag van de Griekse editie van 'Asterix en de Olympische Spelen' (1968)
Tentoonstellingsposter

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              83 of 200 DOCUMENTS



                                NRC Handelsblad

                             18 juli 2012 woensdag

'Onderzoek naar racistisch motief  dood Almeloër'

SECTION: Binnenland

LENGTH: 352 woorden


De Turkse gemeenschap in Almelo eist een breder onderzoek naar de dood van de
64-jarige Aziz Kara. Kara overleed op 4 juli aan verwondingen die hij opliep bij
een vechtpartij met zijn Nederlandse achterburen.

De organisatoren van een stille tocht voor Kara, die vanavond wordt gehouden,
denken dat racistische motieven mogelijk een rol hebben gespeeld bij zijn dood.
Ze schrijven dat er een onderzoek zou moeten komen naar ,,de maatschappelijke
achtergronden waartegen dit heeft kunnen gebeuren", iets dat verder zou gaan dan
een politieonderzoek naar strafbare feiten.

Kara raakte zaterdag 23 juni samen met zijn 36-jarige zoon verwikkeld in een
ruzie met hun achterburen. Het boterde al jaren niet tussen de twee families,
zegt Rob Oude Breuil, advocaat van de familie Kara.  Op de dag van de fatale
ruzie zou de 36-jarige zoon zijn auto vlak bij het huis van de Nederlanders
hebben geparkeerd, waarop de 59-jarige bewoonster naar buiten kwam en de man
aansprak. Ze had het idee dat hij de familie zo in de gaten wilde houden.
Vervolgens zouden haar man van 61 en zoon van 23 naar buiten zijn gekomen en
zich ermee hebben bemoeid. Er zou over en weer zijn geslagen en geduwd. Ook Aziz
Kara raakte bij de ruzie betrokken. Hij zou na een paar klappen op de grond zijn
gevallen.

De ruzie heeft voor veel media-aandacht gezorgd, vooral door de voornamen van
het Nederlandse stel: Henk en Ingrid.

Volgens de advocaat van de familie Kara ,,zitten er aanwijzingen in het
politiedossier waaruit blijkt dat de Nederlandse familie tegen andere buren
heeft gezegd dat ze een hekel heeft aan Turken".  Overigens is de familie Kara
niet gelukkig met de suggestie dat het politieonderzoek niet onafhankelijk
genoeg zou zijn, zegt de advocaat. ,,Bij de familie leeft die twijfel niet." Het
verzoek om een onafhankelijk onderzoek wordt gesteund door zeven Turkse
belangenorganisaties.

De burgemeester  van Almelo zegt het strafrechtelijk onderzoek te willen
afwachten. Dat is een onafhankelijk onderzoek, benadrukt ze.  De politie
verrichte na de ruzie vier arrestaties. Op dit moment zitten de Nederlandse man
en zijn zoon nog vast.

LOAD-DATE: July 19, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              84 of 200 DOCUMENTS



                                NRC Handelsblad

                             14 juli 2012 zaterdag

En toch: er is een museum na de dood

BYLINE: Sandra Smallenburg

SECTION: Z & Z

LENGTH: 1552 woorden

SAMENVATTING

De onwaarschijnlijke kunstverzameling van Albert C. Barnes hangt nu in een
museum in Philadelphia. En precies als bij hem thuis: hutjemutje bij elkaar en
inclusief zijn grollen.

VOLLEDIGE TEKST:

Hij hangt wat weggestopt in een hoekje van zaal 2 van de nieuwe Barnes
Foundation in Philadelphia, het schilderij De Postbode (Joseph-Étienne Roulin)
uit 1889 van Vincent van Gogh. De lijst zit zowat klem tussen de linkerzijwand
en de Cézannes  ernaast en erboven. Onder De Postbode staat een
achttiende-eeuws Amerikaans houten stoeltje dat met zijn rugleuning het doek net
niet raakt.

In ieder ander kunstmuseum zou een meesterwerk als dit de ruimte hebben
gekregen. Het zou met koorden zijn afgezet om het publiek op afstand te houden.
Het zou vergezeld gaan van educatieve tekstborden die het belang van het portret
zouden benadrukken. Maar niet in Philadelphia. Daar hangen de kostbare
impressionisten en post-impressionisten van dr. Albert C. Barnes nog precies
zoals hij ze thuis had opgehangen, voordat hij in 1951 bij een auto-ongeluk om
het leven kwam: hutjemutje bij elkaar, omringd met eeuwenoude meubels  en
decoratief smeedijzer.

De collectie van Barnes, een Amerikaanse arts die begin twintigste eeuw een
fortuin verdiende aan  de inmiddels in onbruik geraakte neus- en oogdruppels van
het merk Argyrol, gaat alle superlatieven te boven. Het is een verzameling waar
de meeste kunstmusea alleen maar van kunnen dromen. Zo hangen er, verdeeld over
24 zalen, meer Renoirs dan je ooit bij elkaar zult zien - 181 in totaal. Er zijn
59 Matisses, 46 Picasso's, 21 Soutines, 7 Van Goghs, 16 Modigliani's. En er zijn
maar liefst 69 Cézannes, waaronder een van de vijf versies van De Kaartspelers -
het duurste kunstwerk ter wereld sinds er eerder dit jaar één voor 250 miljoen
dollar verkocht werd. De totale waarde van de collectie wordt geschat op zo'n 25
miljard dollar (20,5 miljard euro).

Tot voor kort zat die waanzinnige kunstschat opgeborgen in Barnes' woonhuis in
Merion, een voorstadje van Philadelphia. Barnes had in zijn testament laten
opnemen dat er na zijn dood geen schilderij meer van zijn plek gehaald,
verkocht, gereproduceerd of uitgeleend mocht worden. In 1922 al had hij zijn
collectie, zijn huis en het omliggende arboretum ondergebracht in de Barnes
Foundation, een studiecentrum waar lessen in kunstbeschouwing werden gegeven aan
'de gewone man'.

Na zijn dood liet Barnes een legaat van 10 miljoen dollar na om de stichting
voort te zetten. Wie er op bezoek wilde, moest maanden van tevoren een afspraak
maken; per week werden er maximaal 1.200 mensen op het landgoed toegelaten.

Maar het legaat bleek niet toereikend om de stichting draaiende te houden, en
rond de eeuwwisseling maakte de Barnes Foundation bekend in grote financiële
moeilijkheden te verkeren. De oplossing, besloot het bestuur, was om de
collectie naar downtown Philadelphia te verhuizen. Naar een nieuw gebouw dat
meer bezoekers aan zou kunnen en meer inkomsten zou kunnen genereren. Zo'n
verhuizing vereiste wel een aanpassing van Barnes' testament, waarvoor de
rechter pas in 2004, na jarenlang juridisch gesteggel,  toestemming gaf. Op één
voorwaarde: dat de schilderijen en antiekstukken exact zo werden opgehangen en
neergezet als Barnes dat zelf had gedaan, thuis in Merion.

Afgelopen mei is de nieuwe Barnes Foundation geopend, in het culturele hart van
Philadelphia, met op een steenworp afstand het Rodin Museum en het Philadelphia
Museum of Art .

Het nieuwe gebouw, ontworpen door het New Yorkse architectenpaar Tod Williams en
Billie Tsien, is vier keer zo groot als de oude Barnes en heeft alle
voorzieningen die een modern museum nodig heeft, zoals een auditorium, een café
en een expositieruimte voor tijdelijke tentoonstellingen. Van buiten ziet het
eruit als een modernistische blokkendoos, met gladde kalkstenen muren en veel
glas. Maar die minimalistische façade is niet meer dan een hoes om het
juwelenkistje. Want wie eenmaal de vleugel met de collectie  betreedt, waant
zich wel degelijk in het huis van een excentrieke verzamelaar, met het gebouw
volledig in dienst van de kunst.

Tot op de millimeter is de oude situatie gereconstrueerd. De
tentoonstellingszalen zijn, net als in de oude Barnes, op het zuiden gericht. De
wanden zijn met dezelfde mosterdkleurige jute bespannen als in Merion, de
deurposten gemaakt van hetzelfde walnoothout.  In de erezaal  is het plafond zo
ontworpen dat het drieluik De Dans van Henri Matisse, dat de schilder  in 1932
ter plekke in Merion maakte, er weer precies in past. Het enige verschil met de
oude Barnes is het licht. In Merion waren de kamers vrij donker. Hier stroomt
het daglicht overvloedig door dakramen naar binnen, waardoor de werken veel
frisser overkomen - alsof ze zijn schoongemaakt.

Het is een onvergetelijke ervaring, om vanuit de drukte van het stadscentrum dit
heiligdom binnen te stappen. Het is een tempel gevuld met kunstschatten waarvan
je er hoogstens een paar van reproducties kent. Met achter iedere deur weer een
nieuwe kamer vol verrassingen, zoals een zeldzaam ovaalvormig portret dat Van
Gogh in 1887 maakte van een naakte dame - nooit eerder had ik zoiets gezien.
Barnes had de kamers strikt symmetrisch ingericht, niet op stijl of stroming,
maar op overeenkomsten in formaat, kleur of onderwerp. ,,Ensembles" noemde
Barnes die schikkingen. Door hedendaagse kunstogen bezien zijn het krankzinnige
combinaties: een Gauguin en een Seurat naast een anoniem vijftiende-eeuws
religieus schilderij, of twee Chardins die een El Greco flankeren. Maar ze laten
je wel degelijk met een frisse blik kijken naar de compositorische
overeenkomsten.

Barnes stopte zijn ensembles bovendien vol met  grapjes. Een wulps naakt van
Renoir hangt met haar billen boven een stoel met extra breed zitvlak. Daar weer
boven hangt een stuk smeedijzer dat de ronde vormen nog eens lijkt te echoën.
Dat Van Goghs Postbode zo in een hoekje wordt weggezet, is omdat Barnes hem een
mindere schilder vond. Hij kocht zijn Van Goghs   puur voor educatieve
doeleinden. In naam en faam was de  dokter niet geïnteresseerd. Zo hangt er
tussen de Cézannes en Matisses gerust een werk van de onbekende  Amerikaanse
realist William Glackens  - omdat Barnes met hem op school had gezeten.

De grote vraag is natuurlijk: zou Barnes zich  in zijn graf omdraaien, als hij
kon zien hoe zijn geliefde verzameling nu ondergebracht is in een glanzend
museumgebouw? Sinds de opening in mei is daarover in de Amerikaanse pers een
hevige discussie losgebarsten. De verhuizing werd door The New Yorker bestempeld
als ,,een esthetische misdaad". Het nieuwe gebouw is door The Philadelphia
Inquirer al ,,een mausoleum" genoemd. Tegenstanders vinden dat de tijdloze magie
van het huis in Merion, met zijn intieme kamers en omliggende parken en bossen,
nu definitief de  nek is omgedraaid. ,,Niets legitimeert deze aanslag op de
laatste wensen van de weldoener", schreef persbureau Bloomberg.

Maar er zijn ook voorstanders. Roberta Smith noemde in The New York Times het
nieuwe museum ,,een verbeterde versie van de oude Barnes". The Wall Street
Journal voegde daaraan toe: ,,De nieuwe Barnes zou niet moeten werken, maar doet
dat wel. Het museum zou niet authentiek moeten zijn, maar is het wel. Het is
veranderd, maar hetzelfde gebleven."

Eén ding is zeker: de nieuwe Barnes Foundation heeft  Philadelphia in één klap
gepromoveerd tot de topdrie van belangrijkste kunstbestemmingen in de VS, na New
York en Washington. Bezoekers stromen  toe, en dat zou Barnes zeker goed hebben
gedaan. Hij wilde graag dat zijn collectie na zijn dood door zoveel mogelijk
mensen gezien zou worden - ook dát schreef hij in zijn testament. Zijn kunst was
nadrukkelijk niet bestemd voor de elite, maar voor ,,mannen en vrouwen die door
dagelijks hard te zwoegen in hun levensonderhoud voorzien", voor zwarte
Amerikanen en voor studenten en schoolkinderen die anders wellicht nooit met
kunst in aanraking  komen. Nu, in het nieuwe gebouw dat door de Barnes
Foundation zelf consequent 'campus' genoemd wordt, kan dat. Er is een
studiecentrum, er zijn klaslokalen. Vele nieuwe generaties kunstliefhebbers
zullen zich hier de komende jaren kunnen  vergapen aan Barnes' unieke visie  op
kunst. Zijn erfenis komt in dit integere, sobere gebouw optimaal tot zijn recht.

En die gekke hybride mix van oud en nieuw? Ach, daar had dokter Barnes vast wel
om kunnen grinniken. Hij deed zelf niet anders.

The Barnes Foundation, 2025 Benjamin Franklin Parkway, Philadelphia.

Barnes vond Van Gogh  een mindere schilder. Hij kocht hem voor educatieve
doeleinden

De kunst van  Barnes

Pierre-Auguste Renoir (1841-1919), 181 werken, waaronder 'Portrait de Delphine
Legrand' en' La source'.

Paul Cézanne (1839-1906), 69 werken, waaronder 'Les grandes baigneuses' en
'Madame Cézanne'.

Henri Matisse (1869-1954), 59 werken, waaronder ' La danse' en 'Nu couché aux
yeux bleus'.

Pablo Picasso (1881-1973), 46 werken,  waaronder 'Acrobat et jeune harlequin'.

Chaïm Soutine (1893-1943),  21 doeken, waaronder 'La femme en bleu'.

Amedeo Modigliani (1884-1920), 16 werken, waaronder 'Nu couché de dos'.

Vincent van Gogh (1853-1890), 7 doeken, waaronder 'Joseph-Étienne Roulin' .

Verder werken van Frans Hals, Jan van Goyen, Claude Monet, Edgar Degas,  Edouard
Manet,  Henri de Toulouse-Lautrec, Henri Rousseau, e.v.a.

Inl: barnesfoundation.org

LOAD-DATE: July 13, 2012

LANGUAGE: DUTCH; NEDERLANDS

GRAPHIC: Vincent van Gogh: De Postbode (Joseph-Étienne Roulin), 1889
Zaal 23 van de Barnes Foundation, met in het midden het schilderij Mauvaise
Surprise (1901) van Henri Rousseau
The Barnes Foundation
Pierre-August Renoir: Jeune Mère, 1881

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              85 of 200 DOCUMENTS



                                NRC Handelsblad

                              13 juli 2012 vrijdag

Kamer pleit voor steun én voor harde aanpak Spaanse banken

BYLINE: Erik van der Walle

SECTION: Economie

LENGTH: 637 woorden

SAMENVATTING

De financiële specialisten van de Kamer spraken gisteren over de miljardensteun
aan Spaanse banken. Is het een fuik of bittere noodzaak?

VOLLEDIGE TEKST:

Het viel SGP-Kamerlid Elbert Dijkgraaf als eerste op. In het debat over de steun
uit het Europese noodfonds aan Spanje zaten de voorstanders keurig naast elkaar.
En daarnaast de zes financiële woordvoerders die zich tegen de 100 miljard aan
bankensteun uitspraken.

,,De meerderheid is dus tegen de steun aan de Spaanse banken", grapte Dijkgraaf,
die daarmee negeerde dat de vertegenwoordigers van VVD, PvdA, CDA, GroenLinks en
D66 bijna honderd Kamerzetels vertegenwoordigen. Demissionair minister Jan Kees
de Jager (Financiën, CDA) hoefde gisteren geen moment bang te zijn dat hij geen
parlementaire steun zou krijgen. Maar de bewindsman kon ook constateren dat hij
de tegenstanders van deelname aan Europese steunoperaties voorlopig niet in zijn
kamp zal krijgen.

De twee blokken die Dijkgraaf constateerde groeien alleen maar uit elkaar. ,,We
zwemmen een fuik in", zo verwoordde Esther Ouwehand van de Partij voor de Dieren
het gevoel onder de tegenstanders. ,,En daar houdt mijn partij niet van."

Aan de andere kant staan de voorstanders van de miljardensteun die via de
Spaanse overheid en voor de banken beschikbaar komt. ,,Zonder een goede
bankensector is het moeilijk om de economie aan de gang te krijgen",
constateerde Wouter Koolmees (D66). En als Spanje verder in problemen komt,
heeft dat ook ernstige gevolgen voor de rest van Europa. Spaanse banken zijn
vooral door het instorten van de huizenmarkt in problemen gekomen.

Niets doen heeft meer risico's dan onder goed toezicht miljarden steun
beschikbaar stellen, zo luidt het adagium van De Jager. Maar hoe lang kun je dit
volhouden, vroegen de tegenstanders (PVV, SP, ChristenUnie, SGP, Partij voor de
Dieren en ex-PVV'er Kortenhoeven) zich af.

Ook de voorstanders waren kritisch. Wat gaat er bijvoorbeeld gebeuren met de 30
miljard euro die al aan het eind van de maand via het noodfonds beschikbaar
komt? Die kan alleen besteed worden voor de herkapitalisatie -  het overeind
houden - van de kwakkelende banken, antwoordde De Jager. ,,Als het vertrouwen
onverhoopt wegvalt, is liquiditeitssteun niet voldoende."

Die liquiditeitssteun moet van de centrale bank komen, niet uit het noodfonds.

De minister zette gisteren nog eens uiteen dat Spanje de steun niet zomaar
krijgt. Er komt streng (Europees) toezicht op de financiële sector,
niet-functionerende bankiers worden ontslagen en directieleden mogen niet meer
dan 300.000 euro verdienen. En, net als in Nederland, worden er geen bonussen
uitgekeerd als een bank publieke steun krijgt. ,,Ik wil echt niet hebben dat wij
hier garant staan voor een Spaanse bank en dat we vervolgens lezen dat mensen
fluitend weglopen met grote bedragen", zei Ronald Plasterk (PvdA). VVD'er Mark
Harbers bedankte De Jager voor ,,zijn strengheid richting de Spanjaarden. Het is
belangrijk dat zij het niet cadeau krijgen."

Strengere normen - Plasterk stelde een Spaanse Balkenende-norm voor - wilde De
Jager niet opleggen. ,,Er verandert al heel veel. Laat dit parlement niet alles
nog eens over doen. De Spaanse regering zit daar ook bovenop. Morele
verontwaardiging is echt niet exclusief Nederlands bezit."

Het debat bracht de financieel woordvoerders niet dichter bij elkaar. Koolmees
had ondanks alle misère ,,een paar lichtpuntjes" gezien. Vooral de erkenning van
de minister dat binnen ,,een monetaire unie een bankenunie een noodzaak" is kon
Koolmees bekoren. Bij een bankenunie is sprake van Europees toezicht en een
Europees garantiestelsel. Tony van Dijck (PVV) trok aan het eind een heel andere
conclusie: ,,Slecht gedrag loont in Europa." Het geld ,,klotste tegen de
costa's", maar nu het fout is gegaan ,,krijgen Henk en Ingrid de rekening
gepresenteerd".

LOAD-DATE: July 13, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              86 of 200 DOCUMENTS



                                NRC Handelsblad

                              13 juli 2012 vrijdag

Zonder  hem geen   Dylan of Springsteen

BYLINE: Hester Carvalho

SECTION: Het Grote Verhaal

LENGTH: 1608 woorden

SAMENVATTING

Hij schreef 3.000 nummers en inspireert honderd jaar na zijn geboorte nog
musici. ,,In zijn liedjes kijk je dwars door zijn kleren en huid." Woody Guthrie
uit Oklahoma was zijn tijd ver vooruit.

VOLLEDIGE TEKST:

De rauwrealistische vertelstijl van rappers, de sociaal betrokken liedjes van
supersterren als Bruce Springsteen, Bob Dylan, Ry Cooder, Neil Young, de al
decennia durende populariteit van singer/songwriters, het is allemaal terug te
voeren op het pionierswerk van een kleine zwerver met een groot talent voor
liedjesschrijven.

Woody Guthrie, die morgen 100 jaar geleden geboren werd, zou zo'n drieduizend
liedjes schrijven en uitgroeien tot het boegbeeld van de sociaal geëngageerde
stroming van folkzangers in de jaren zestig. Maar in de jaren dertig noemde
Guthrie zich geen zanger of entertainer, hij was een scharrelaar die door
vrienden werd omschreven  als een wandelende rommelwinkel. Behangen met gitaar
en banjo, een tas met boeken en typemachine, zwierf hij van stad naar stad, van
kroeg naar café. Aangekomen in Californië ontdekte hij de erbarmelijke
leefomstandigheden van de arbeiders. Het midwesten was in de jaren dertig
getroffen door de 'Dust Bowl', een vier jaar durende droogte waardoor het land
onvruchtbaar bleef. Zo'n 500.000 werkzoekende migranten trokken naar Californië,
waar ze werden onderbetaald en in kampen gestopt.

Guthrie schreef er een serie liedjes over die in 1940 werden uitgebracht onder
de naam Dust Bowl Ballads. Zijn gitaarspel was rudimentair, zijn stem dun, maar
zijn schrijfstijl uitzonderlijk: met een virtuoos gevoel voor ritme en doorweven
met fonetische zinnen, spreektaal, klankrijm en woordgrappen. Woody Guthrie
sprak de taal van de gewone man en zorgde ervoor dat de teksten aansloten bij
diens belevingswereld. Zoals hij zijn zingende vrienden eens aanraadde:
,,Besteed aandacht aan stoom, stoomketels, fluiten, wielen, motors, schachten,
katrollen en krukas, en al die andere gadgets waar de moderne fabriek mee vol
zit."

De intellectuele elite in New York, waar hij eind jaren dertig was beland,
omhelsde Guthrie als een exponent van de nieuwe literaire beweging waartoe ook
John Steinbeck behoorde , wiens Grapes Of Wrath (1939) draait om de door droogte
getroffen migrantenfamilies. De 'nieuwe' auteurs beschreven het leven van
eenvoudige mensen die in zware tijden het hoofd boven water moesten houden.
Zoals de linkse folkzanger Pete Seeger het noemde: hard hitting songs for hard
hit people.

Guthrie, gecharmeerd van het Russische  communisme, speelde op
vakbondsbijeenkomsten en schreef commentaren voor socialistische blaadjes. Zijn
nummers gingen over wat hij in de krant las; over het grote geheel en over de
menselijke maat. Toen Japan in 1941 Pearl Harbor aanviel en Amerika  vervolgens
mobiliseerde, schreef Guthrie, die op zijn gitaar This machine kills fascists
had geschilderd, een stel razende anti-Hitlersongs en een lied voor de soldaat
die afscheid neemt van zijn liefje: So Long, It's Been Good To Know You.

Ook toen Guthrie bekender werd speelde hij nog altijd in cafés, op straat of in
metrostations waar de akoestiek gunstig was. Geld interesseerde hem niet. Hij
zong voor een maaltijd of een glas en sliep bij vrienden op de vloer. Soms was
hij even rijk, dankzij een honorarium voor een radio-optreden of een voorschot,
zoals voor het manuscript van zijn autobiografie, Bound For Glory. Aan zijn
vriend en ontdekker Alan Lomax schreef hij toen: ,,Ze geven me zoveel geld dat
ik eronder kan slapen."

Zijn persoonlijk leven verliep tragisch. Guthries jeugd was getekend door
armoede en door de geestelijke aandoeningen van zijn moeder. Zijn oudere zus
kwam om bij brand, en zijn dochter Cathy Ann zou op vierjarige leeftijd bij een
brand overlijden. Zelf werd hij uiteindelijk getroffen door dezelfde ziekte als
waaraan zijn moeder leed en waaraan later twee van zijn kinderen zouden
overlijden: de ziekte van Huntington, die zowel de geestelijke als lichamelijke
vermogens aantast.

De ziekte openbaarde zich rond zijn veertigste. Zijn gedrag werd grillig en hij
kreeg spasmen en stuiptrekkingen.Guthrie overleed in 1967, op zijn 55ste. De
laatste jaren woonde hij in een ziekenhuis in New Jersey waar allerlei
muzikanten hem op zondag kwamen bezoeken. Een van de Guthrie-adepten was Robert
Zimmerman, alias Bob Dylan. Dylan zat aan zijn voeten en speelde Guthries
liedjes voor hem. Toen Dylan zijn eerste serieuze optreden in New York zou
hebben, leendeGuthrie hem een pak.

Guthrie's lp met Dust Bowl Ballads uit 1940 bleek de kiem te hebben gelegd voor
de folkrevival die eind vijftig, begin zestig vorm kreeg. Muzikanten als Bob
Dylan, Joan Baez, Peter, Paul & Mary namenGuthries sociaal bewogen stijl als
voorbeeld. Zoals tot op de dag van vandaag muzikanten hem een voorbeeld noemen.

Toen de Britse Billy Bragg afgelopen mei optrad in Paradiso, Amsterdam, zong hij
Guthries I Ain't Got No Home In This World Anymore. Hij introduceerde het lied
met de woorden: ,,Woody Guthrie schreef dit in 1935, maar zijn nummers hadden
net zo makkelijk nu geschreven kunnen worden. Ook nu wonen mensen in tenten,
worden gezinnen gebroken omdat de mannen elders werk moeten zoeken, en hebben we
te lijden onder inhalige bankiers."

Zanger/producer Joe Henry, bekend van zijn productie van de cd Don't Give Up On
Me van Solomon Burke, speelde onlangs op een herdenkingsoptreden voor Guthrie,
met Kris Kristofferson en Jackson Browne. Vanuit zijn huis in Los Angeles
vertelt Henry: ,,Ik luister naar Woody Guthrie sinds mijn vijftiende. In zijn
liedjes kijk je dwars door zijn kleren en huid, tot in zijn ziel. En zijn
nummers reiken verder dan hemzelf. Bij een tekst van Woody denk je niet 'Wat
interessant wat Woody Guthrie overkomt' maar je denkt 'Wat interessant wat óns
overkomt'. Woody heeft het muzikale landschap voor altijd veranderd. Net als
iemand als Bob Dylan. Je kunt zeggen 'Ik hou niet van zijn stijl' maar je moet
toegeven dat hij de spelregels heeft omgegooid. Na Woody konden we niet terug
naar de stijl van vóór Woody."

In 1940 was Guthrie gefrustreerd over de populariteit van het suikerzoete God
Bless America van Irving Berlin, dat non-stop op de radio werd gedraaid. Hij
schreef een  cynische variant met de titel God Blessed America For Me, dat hij
later herdoopte tot 'This Land Is Your Land. 'This Land' zou door ontelbaar veel
anderen worden uitgevoerd. Neil Young nam het onlangs op voor zijn cd Americana
(2012). Bruce Springsteen zong het in 2009 bij de viering van de inauguratie van
president Obama, en zingt het regelmatig tijdens liveoptredens. Volgens velen is
This Land een geschikter volkslied dan The Star-Spangled Banner'. En dan te
bedenken hoe het ooit ontstond: als het persoonlijke protest van een arme Okie
met marxistische ideeën.

Deze week presenteerde het Smithsonian Institute in Washington een speciale
cd-box Woody at 100 in verband met de honderdste geboortedag van Woodie Guthrie.
De box bevat naast drie cd's ook enkele musicologische essays, en tekeningen en
handgeschreven songs van Guthrie.

This Land Is Your Land (1940)

This land is your land, this land is my land

From California to the New York Island

From the Redwood Forest to the Gulf Stream waters

This land was made for you and me.

When the sun came shining, and I was strolling

And the wheat fields waving and the dust clouds rolling

A voice was chanting, As the fog was lifting,

This land was made for you and me.

In de loop van de jaren varieerde Guthrie met de tekst van de coupletten, tot
een meer of minder communistische portee.

There was a big high wall there that tried to stop me;

Sign was painted, it said private property;

But on the back side it didn't say nothing;

This land was made for you and me.

The Jolly Banker (1936)

My name is Tom Cranker and I'm a jolly banker, I'm a jolly banker, jolly banker
am I. I safeguard the farmers and widows and orphans,  Singin' I'm a jolly
banker, jolly banker am I.

When dust storms are sailing, and crops they are failing,  I'm a jolly banker,
jolly banker am I.  I check up your shortage and bring down your mortgage,
Singin' I'm a jolly banker, jolly banker am I.

When money you're needing, and mouths you are feeding,  I'm a jolly banker,
jolly banker am I. I'll plaster your home with a furniture loan,  Singin' I'm a
jolly banker, jolly banker am I.

In 2009 nam de Amerikaanse rockgroep Wilco een versie op van het toen weer
actuele liedje, zoals te horen op hun website.

I Ain't Got No Home  (1938)

I ain't got no home, I'm just a-ramblin' round

I'm just a wandrin' worker, I roam from town to town.

The police make it hard wherever I may go

And I ain't got no home in this world anymore.

Was a-farmin' on the share, and always I was poor

My crops I laid into the banker's store;

My wife took down and died upon the cabin floor

And I ain't got no home in this world anymore.

Now as I look round, it's mighty plain to see

The world is such a great and a funny place to be

The gamblin' man is rich and the workin' man is poor

And I ain't got no home in this world anymore.

Guthrie bedacht een eigen melodie of gebruikte een bestaande melodie. Zo schreef
hij tientallen teksten bij Leadbelly's Goodnight Irene. Dit schreef hij bij de
melodie van Can't Feel At Home In this World Anymore, van folkgroep The Carter
Family.

I Ain't Got No Home  (1938)

Grab your partner from his bunk

Whirl him around and show some spunk

Don't listen to the depth charge, just be brave

And we'll dance around old Hitler's grave...

In 1944, zat Guthrie bij de marine. Dit liedje zong hij in het ruim van de boot,
tijdens een Duitse torpedoaanval. Tegen de bemanning zei hij dat ze hard moesten
zingen ,,om met geluidsgolven de vijand in verwarring te brengen".

LOAD-DATE: July 13, 2012

LANGUAGE: DUTCH; NEDERLANDS

GRAPHIC: Ongedateerde foto van een optreden van Woodie Guthrie (1912-1967) in de
Verenigde Staten.
Foto AP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              87 of 200 DOCUMENTS



                                NRC Handelsblad

                             12 juli 2012 donderdag

Partij voor de Dieren biedt  groene VVD'ers wel politiek asiel aan

SECTION: Opinie

LENGTH: 917 woorden

SAMENVATTING

De VVD, ooit de partij van groen-rechtse ambities, doet helemaal niets meer aan
natuur en milieu. Waar is de groene Mark Rutte gebleven? Groene liberalen mogen
best overstappen naar de Partij voor de Dieren, stelt Marianne Thieme.

VOLLEDIGE TEKST:

De VVD wil het asielbeleid strenger maken en 3 miljard euro bezuinigen op
ontwikkelingssamenwerking - niet vergroenen, maar vergelden. Sociaal-liberalen
en liberalen met een hart voor dieren kunnen zich niet thuis voelen in het kille
klimaat dat het nieuwe VVD-verkiezingsprogramma kenmerkt. Ik wil hun graag
politiek asiel aanbieden. Dit maakt de kans dat hun idealen werkelijkheid worden
stukken groter dan als ze blijven mokken in een ontgroende partij.

Deze week pleitte een liberaal-groene denktank met  prominente VVD'ers  als  Ed
Nijpels en Pieter Winsemius voor tien groene geboden die onderdeel zouden moeten
worden van het verkiezingsprogramma.

Ze blijken roependen in de woestijn. De VVD gaat niets doen met hun
aanbevelingen.

Mark Rutte beloofde in 2008 van de VVD een groen-rechtse partij te maken, maar
heeft deze ambitie inmiddels volledig verlaten  voor een andere: opnieuw premier
worden van een conservatief kabinet  waarin het enige groen de huisstijl is van
het CDA, de architect van de vee-industrie. Dit is uiterst teleurstellend voor
de 200.000 VVD-stemmers die volgens onderzoek  willen dat hun partij opkomt voor
dieren.

Na het verlaten van de groen-rechtse idealen heeft Rutte in de handicaprace naar
een nieuw premierschap ook de sociaal-liberale veren  afgeschud, door medisch
ethische kwesties uit te ruilen tegen mogelijke gedoogsteun van de SGP, de minst
liberale partij in het Nederlandse parlement.  De sociaal-liberale ex-premier
Pierson, die van 1897 tot 1901 leiding gaf aan het kabinet dat de geschiedenis
inging als 'het kabinet van de sociale rechtvaardigheid', zou zich omdraaien in
zijn graf als hij wist dat de zich sociaal-liberaal noemende premier Rutte het
een eeuw later  op een akkoordje zou gooien met de staatkundig gereformeerden
over vraagstukken als euthanasie, abortus en andere medisch ethische kwesties
waarvoor  uitgerekend sociaal-liberalen zich in heden en verleden hebben
ingezet.

Wat Rutte doet, is als  Samuel van Houten die kinderarbeid wil herinvoeren in
ruil voor het premierschap, Aletta Jacobs die om dezelfde  reden het
vrouwenkiesrecht zou willen verkwanselen of Johan Rudolph Thorbecke de Grondwet.

Rutte liet zich eerder uiterst negatief uit over de vee-industrie. Deze moest
worden afgeschaft,  vond hij.  Rutte was een verklaard  tegenstander van ,,het
stapelen van varkens op een mensonwaardige manier" en  vond dat ,,consumenten
die één euro betalen voor een pond gehakt de kop in het zand steken als ze menen
dat dit vlees diervriendelijk geproduceerd kan zijn".  Initiatieven binnen de
VVD als 'laat de dieren niet links liggen' stierven een stille dood. Zo lijkt
het ook de oproep tot vergroening te vergaan, hoewel de liberale beginselen
helemaal niet op gespannen voet zouden hoeven te staan met groene en
diervriendelijke maatregelen. Neem de volkomen overbodige subsidies uit het
gemeenschappelijk landbouwbeleid van de Europese Unie. Deze kosten de
hardwerkende  belastingbetaler  elk jaar 50 miljard euro. Dit is de helft van
het Europese budget.

Waarom zouden we schadelijke activiteiten als het verstoken van fossiele
brandstoffen subsidiëren, hoewel het Planbureau voor de Leefomgeving zegt dat we
5 tot 10 miljard euro kunnen bezuinigen door die subsidies te schrappen?

Waarom zouden we de hardwerkende Nederlander laten opdraaien voor extra asfalt
als datzelfde planbureau  aangeeft dat vormen van beprijzing van het wegennet de
files met de helft kan verminderen?

Waarom het bezit van auto's belasten? Belasten van het gebruik is veel
effectiever  en eerlijker.

Waarom  de huiseigenaar die zelf energie  wil opwekken en dat wil delen met
anderen als  kleine ondernemer straffen, door daar belasting op te heffen in
plaats van zijn ondernemerschap aan te moedigen?

Uit het VVD-programma spreekt weinig welbegrepen eigenbelang. Wetenschappers
zeggen dat er in 2020 meer dan 50 miljoen klimaatvluchtelingen te verwachten
zijn in Noord-Europa. De Verenigde Naties denken dat dat aantal nog in onze
generatie kan aanzwellen tot een veelvoud ervan.

Binnen veertig jaar zullen volgens de VN onze zoutwatervissen zijn uitgestorven,
maar de VVD maakt nog niet het begin van een einde aan de visserijsubsidies.

De nadelige maatschappelijke kosten van vlees worden niet betaald door de
vervuiler, maar door de handwerkende  Nederlander. Die kan weliswaar vier
sateetjes kopen voor 28 cent, maar de echte prijs hiervoor betaalt hij via de
blauwe envelop.

Als we grondstoffen belasten   in plaats van arbeid, komen er banen bij, kunnen
we meer blauw op straat realiseren en komen er  minder blauwe enveloppen in de
brievenbus.

Als we geen rekeningen willen doorschuiven naar onze kinderen, moeten we nu
groene maatregelen doorvoeren. Het begrotingstekort van 3 procent is een
lachertje vergeleken bij het ecologische tekort dat we jaarlijks veroorzaken. We
consumeren 35 procent meer dan de aarde kan leveren. Het Living Planet Report
zegt dat alles wat we na 27 september consumeren ten laste komt van toekomstige
generaties.

Wie  voor sociaal, groen en/of liberaal beleid kiest, zal moeten kiezen voor een
radicaal andere koers. Dit kan Nederland rechtvaardiger en duurzamer maken en
partijen als de VVD wakker schudden.

Marianne Thieme is fractievoorzitter van de Partij voor de Dieren.

LOAD-DATE: July 12, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              88 of 200 DOCUMENTS



                                NRC Handelsblad

                             12 juli 2012 donderdag

Wat de kiezer denkt, maar wat niet waar is;
Vijf mythes ontkracht

SECTION: In het nieuws

LENGTH: 112 woorden


Mythe 1

'GroenLinks is een jonge en hippe partij.'

Bij de eerste zeven kandidaten staan drie vijftigers, de lijsttrekker is 49
jaar.

Mythe 2

'De SP is de partij van de gewone man.'

Bij de top-35 hebben 27 kandidaten een universitaire opleiding afgerond.
Laagopgeleiden zijn er niet.

Mythe 3

'Het CDA bestaat uit oude, grijze heren.'

De gemiddelde leeftijd is ruim 40 jaar oud; alleen de lijst van  D66 is
gemiddeld jonger.

Mythe 4

'De VVD is een partij vol ondernemers.'

Onder de 39 kansrijke kandidaten staat één persoon die nu ondernemer is:
makelaar Remco Dijkstra.

Mythe 5

'De PVV heeft een hekel aan de Haagse kaasstolp'

Bij de top-20 staan zestien Tweede Kamerleden en twee senatoren.

LOAD-DATE: July 12, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              89 of 200 DOCUMENTS



                                NRC Handelsblad

                              6 juli 2012 vrijdag

Explosief walgen en verlekkeren

BYLINE: Auke Hulst

SECTION: Boeken

LENGTH: 1504 woorden

SAMENVATTING

Anthony Burgess' A Clockwork Orange is vijftig jaar oud en opnieuw - virtuoos -
vertaald. Het boek is springlevend, want pubers blijven anarchist en geweld
vernietigen blijft even gewelddadig als onmogelijk. Zie de rellen in Londen van
zomer 2011.

VOLLEDIGE TEKST:

Anthony Burgess: A Clockwork Orange. Vertaald door Harm Damsma en Niek Miedema.
Athenaeum - Polak & Van Gennep,  224 blz. EUR 17,95

Goede toekomstromans vertellen iets over de tijd waarin ze geschreven zijn, de
beste overstijgen dat moment. Al rammelen de fysieke details - wie voorzag in de
jaren vijftig en zestig de mobiele telefoon? - de filosofische, sociologische en
politieke ondertonen van meesterwerken zijn ook na decennia onverminderd
relevant.

'Wij, dat wil zeggen, ik, Alex, en mijn drie droeken, dat wil zeggen Pete,
Georgie en Dom, die zijn naam alle eer aandeed, want erg snugger was ie niet,
zaten met zijn vieren in melksalon Korowa te doematten wat we die avond zouden
gaan doen.' Met die dankzij Stanley Kubrick legendarisch geworden woorden opent
Anthony Burgess' A Clockwork Orange (1962), de getuigenis van een charismatisch
rotjochie dat zich, op scherp gezet door 'melk plus', met zijn tienerbende
schuldig maakt aan diefstal, vandalisme, verkrachting en 'ultrageweld'.

Alex koppelt sadistisch plezier in andermans pijn aan liefde voor klassieke
muziek, in het bijzonder 'die oude Ludwig Von'. Hij woont met zijn
ruggengraatloze ouders in een vervallen woontoren, maar is er zelden te vinden -
zijn domein is de nacht. Onder elkaar spreken de jongens nadsat, een
jongerentaal die een mengvorm is van bargoens, zwerversjargon en Russisch. Het
definieert ze en plaatst ze buiten de grauwe samenleving.

Centraal in Burgess' staalkaart aan (vooral gesuggereerde) gewelddadigheden
staat een scène waarin de jeugdbende een schrijver aftuigt, om daarna diens
vrouw te verkrachten. In de auteur kunnen we Burgess zelf herkennen. Diens
zwangere vrouw Lynne werd in de Tweede Wereldoorlog aangerand door vier
gedeserteerde Amerikaanse soldaten, waarna ze haar kind verloor. Burgess
(1917-1993) was gestationeerd in Gibraltar en werd verlof om huiswaarts te keren
geweigerd. Het schrijven van juist deze scène verschafte Burgess inzicht in onze
ambigue gevoelens bij geweld. 'Ik walgde van het plezier dat ik ervoer terwijl
ik die scène schreef.'

Dat dubbele, het walgen en het verlekkeren, verleent A Clockwork Orange een
explosieve kracht. Burgess schuwt niet het extatische van extreem geweld te
tonen, of de vanzelfsprekendheid ervan bijna invoelbaar te maken. 'Afijn, toen
moest ik haar wel een flinke toltsjok met een van de gewichten van de weegschaal
verkopen,' vertelt Alex, 'en vervolgens een flinke tik met zo'n koevoet die ze
daar hadden liggen om kisten mee open te breken, en toen stroomde het rood als
een trouwe vriend naar buiten.'

Plunderingen

Het boek, en de beroemdere verfilming, werden veelvuldig aangehaald in de
nasleep van de Londense rellen en plunderingen van 2011. Terecht. In A Clockwork
Orange herkennen we, in de woorden van de Britse journalist Tony Parsons, 'de
tribale ziel van de Britse jeugd'.

De rellen hadden, in weerwil van hapklare kreten, niet zozeer met armoede,
achterstand en uitzichtloosheid te maken, als wel met verveling, groepsgedrag,
narcistische eigenwaan en het zoeken naar een kick. Maar ook met een gebrek aan
sociale controle en een (te) grote afstand tussen jongeren en de
maatschappelijke orde.

Pubers zijn van nature geneigd zich tegen de beklemmende regels van de
volwassenheid te verzetten - het zijn geboren anarchisten. Alex trekt zijn eigen
plan, en kan dat ook doen. Bij het eerste licht na een bloedrode nacht mijmert
hij: 'En in de postnoen zou ik dan misschien, als ik zin had, naar skollie
kunnen itten, o mijn broeders, om te kijken of daar in die onvolprezen tempel
van gloepige, nutteloze kennis nog een beetje sjies in de piwozod zat. Ik hoorde
mijn pappoet mopperen en stommelen, en toen naar de verffabriek itten waar hij
robotte.' Voor deze jongeren is 'robotten' het toppunt van onderwerping; een
onverdraaglijke inbreuk op de persoonlijke vrijheid. Hoezo werken? Je neemt
gewoon wat je hebben wilt.

Toch gaat A Clockwork Orange  niet hoofdzakelijk over geweld. In het tweede en
derde deel van het boek wordt duidelijk wat Burgess' in het vizier heeft: de
sluipende opmars van de totalitaire staat. Die zal vanonder de schaamlap van
veiligheid, 'blauw op straat' en andere verkiezingsslogans, tevoorschijn piepen
en een aanslag plegen op persoonlijke rechten. Het gewone volk laat het allemaal
over zijn kant gaan. 'Het verkwanselt de vrijheid voor een gezapig leventje.'

Met de sinaasappelklok suggereert Burgess de paradoxale kruising tussen het
zoete biologische en het kille mechanische. Het is een symbool voor de mens die
ingekapseld is door wetten en voorwaarden 'die behoren bij een mechanische
schepping.' Daarvan zal Alex een afschrikwekkend voorbeeld worden.

Eenmaal opgepakt wordt hij als proefkonijn gebruikt voor een experiment. Via
medicatie en het verplicht kijken naar een onophoudelijke stroom schokkende
beelden, wordt hij geconditioneerd ondraaglijke misselijkheid te voelen bij elke
gedachte aan seks of geweld. Zijn gedrag wordt vanaf dat moment geheel bepaald
door die conditionering.

In de ogen van de schrijver is de kuur erger dan de kwaal, ongeacht Alex'
evidente psychopathie. Burgess was, als katholiek, sterk doordrongen van het
idee van zonde. De mens heeft een inherente aanleg voor het berokkenen van
kwaad, maar wel een kwaad dat het gevolg is van een vrije wil. Keuzevrijheid,
meende Burgess, is een glorieus bezit dat gevierd moet worden. In de woorden van
een gevangenisaalmoezenier die zich tegen het experiment verzet: 'Misschien is
het wel afschuwelijk om deugdzaam te zijn. Wat wil de Here? Wil de Here
deugdzaamheid of de keuze voor deugdzaamheid? Is iemand die voor het kwade kiest
wellicht op de een of andere manier beter dan iemand die het goede opgelegd
heeft gekregen?' Alex is wellicht geen misdadiger meer, hij is evenmin een
schepsel dat morele keuzes kan maken.

De bedenkers van het experiment zijn overtuigd. 'Het gaat om ons niet om
motieven of ethische vraagstukken. Het gaat ons louter om het verlagen van de
misdaadcijfers.'

Fred Teeven zou het ze zo na kunnen zeggen.

Gekortwiekt

Deze nieuwe vertaling van A Clockwork Orange komt daarmee op een goed moment -
al zou waarschijnlijk elk moment een goed moment geweest zijn. In het verleden
werd de gekortwiekte Amerikaanse editie al eens vertaald onder de titel Boze
jongens, nu hebben Harm Damsma en Niek Miedema zich ter ere van het vijftigjarig
jubileum aan het Britse origineel gewaagd.

Het resultaat is virtuoos, al versmelten veel vrijwel identiek gebleven
nadsat-woorden wel wat natuurlijker met het Engels dan het Nederlands. In de
oorspronkelijke taal heeft A Clockwork Orange een Joyciaanse én Shakespeariaanse
kwaliteit waarvan Kubrick in zijn verfilming optimaal gebruik maakte. Door een
verzonnen in plaats van (een variant op) een bestaande jongerentaal te
gebruiken, wist Burgess het boek voor datering te behoeden. Het oogt nog steeds
fris en van nu.

Burgess beschouwde A Clockwork Orange als een van zijn mindere werken. Ten
onrechte. Het is het boek waarin hij het krachtigst een politiek en moreel
statement maakte. Geweld zit in jongemannen en we moeten accepteren dat er
grenzen zijn aan de mate waarin het in te dammen valt. De prijs die we zullen
betalen voor het uitroeien ervan is simpelweg te hoog.

In het kader van een Stanley Kubrick retrospectief is Kubricks A Clockwork
Orange momenteel te zien in EYE, Amsterdam. Vanavond wordt de film om 23.30
uitgezonden op Nederland 2.

'Ondeugende ouwe wek die je bent,' zei ik [...] Pete hield zijn roekers vast, en
terwijl Georgie zijn rot wijd opengesperd hield, rukte Dom zijn nepzoembied uit
zijn smoel, boven en onder. Hij gooide ze op de stoep, waarna ik ze de vaste
behandeling met de kistjes gaf, al viel dat nog niet eens mee, want het waren
keiharde jongens, zeg maar, die van een of ander horrorshow nieuw soort plastic
waren gemaakt. De ouwe wek begon allerlei klompelsjoems te maken - 'wuf waf wof'
- zodat Georgie zijn goebels losliet en hem met zijn beringde vuist gewoon een
knal voor zijn tandeloze rot gaf, waardoor die ouwe wek nog harder ging jammeren
en ook flink begon te kroffen, mijn broeders, een schitterend gezicht.'

Uit Anthony Burgess' A Clockwork Orange in de vertaling van Damsma en Miedema

Anthony Burgess

De Brit Anthony Burgess (1917-1993) schreef zo'n vijftig boeken, meest fictie en
science fiction. Ook componeerde hij een aantal symfonieën. Dat de pesterige
pubers in zijn beroemdste boek, A Clockwork Orange, een eigen taaltje spreken,
is niet vreemd, want Burgess zelf sprak negen talen. Aanvankelijk werkte hij als
onderwijsofficier in Maleisië en Borneo. De stap naar het schrijverschap zette
hij nadat bij hem een hersentumor was geconstateerd en hem nog maar een paar
maanden te leven werden gegeven.  Burgess  overleed na een lang leven
uiteindelijk aan longkanker.

LOAD-DATE: July 6, 2012

LANGUAGE: DUTCH; NEDERLANDS

GRAPHIC: Anthony Burgess in 1973
Foto Jean-Régis Roustan

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              90 of 200 DOCUMENTS



                                NRC Handelsblad

                              6 juli 2012 vrijdag

Rokende baby's, naakte schaatsers

BYLINE: Atte Jongstra

SECTION: Boeken; Blz. 12

LENGTH: 1213 woorden

SAMENVATTING

Als opening van een zomerserie met bijzondere reisboeken een smakelijk verslag
over het dappere volkje langs de Zuiderzee.

VOLLEDIGE TEKST:

Henry Havard: Pittoreske reis langs de dode steden van de Zuiderzee. Vertaald
door Lex Wapenaar. Met nawoord van Bert Looper. Mastix Press, 240 blz. EUR 17,50

Ter ere van het 40-jarig jubileum van de IJsselmeervereniging verscheen een
nieuwe vertaling van La Hollande Pittoresque. Voyage aux villes mortes du
Zuiderzee door de geruchtmakende Franse kunstkenner Henry Havard (1838-1921).
Een smakelijk reisboek, over de tocht die Havard in de zomer van 1873 samen met
een zeeschildersvriend per tjalk ondernam langs de steden aan de kust van wat
tegenwoordig  IJsselmeer heet. Hij beschreef ze in bijzonder kleurrijke, hier en
daar wrange bewoordingen.

Henry Havard verbleef jaren in Nederland. Toen de Parijzenaars in het slotstuk
van de verloren Frans-Duitse oorlog in 1871 het zelfbestuur in hun stad hadden
uitgeroepen was hij een van de aanvoerders van de gewapende milities geweest,
wat hem na het bloedig neerslaan van de Commune een verbanning opleverde. Hij
zou ons land voor haar gastvrijheid belonen met tal van werken. De
stedenspiegeling Amsterdam et Venice (1877), Histoire de la Faïence de Delft
(1878), Histoire de la Peinture Hollandaise (1881), La Céramique Hollandaise
(1909). En dus De pittoreske reis langs de dode steden van de Zuiderzee (1874),
drie jaar later vervolgd met De bedreigde grenzen. Een togt door de provinciën
Friesland, Groningen, Drenthe, Overijsel, Gelderland en Limburg.

Voormalig communard  Havard was een dwarse kerel, die Frans chauvinisme ('onze
taal is van alle moderne talen het duidelijkst') en een pesthekel aan Duitsers
combineerde met een vroeg naturalistische kijk op kunst, land en volk. Zijn
reisdoel was ongetwijfeld om de schilderachtige schoonheid van ons vaderland in
de waardering van zijn lezers op te bombarderen. Het beginnend toerisme te
Volendam en Marken is stellig door hem aangeblazen, met zinsneden als 'Hier ziet
men ongekunsteld leven teruggebracht tot zijn heerlijkste eenvoud' of 'De
dappere inwoners zijn er meer vervreemd van wat er zich in Europa af speelt dan
die van Nieuw-Caledonië.'

Dat wil men zien. Havards bijzonder vlot en (dankzij de schildersvriend
misschien) opmerkelijk kleurrijk geschreven reisverhaal prikkelt op vele
plaatsen. Hier en daar heeft hij de toon van de Duitser C. Sicherers Plaudereien
über Holland und Seine Bewoner (1870), maar Havard is in tegenstelling tot deze
ouderwets romantische hapsnaptoerist een man met een moderne visie, hoe vaak hij
deze ook uit het oog lijkt te verliezen.

Ik noemde Havard misschien wat overdreven een vroege naturalist. Het element
race (afkomst) speelt bij hem echter zeker een rol, al voegt hij er de elementen
plaats en klimaat aan toe. Het studieuze van de naturalist is bij hem evenzeer
manifest, en zijn focus op het gewone volk past in het democratiserende aspect
van datzelfde naturalisme.

Het volkseigen laat zich zien in haar nijverheidsvoortbrengselen. Havard zou een
belangrijk emancipator worden van de eeuwenlang verwaarloosde
aardewerknijverheid (faïence), zijn meubileringsgrammatica (2 delen) uit 1887 en
een vierdelig meubel- en decoratiewoordenboek uit 1890 hadden voor deze takken
van kunst hetzelfde effect.

Havard was er altijd op uit de mythe te ontkrachten dat de Nederlander een
sub-Duitser was. Daarbij leefde in de jaren zeventig van de 19de eeuw gerede
angst dat  Duitsland ons land met geweld zou annexeren. Het liefst zag hij de
cultuur hier te lande van Duitse smetten vrij. Mooi. Befaamd natuurwandelaar J.
Craandijk schreef in een kritische recensie van Havards De bedreigde grenzen:
'Hij had in Delfzijl bij een uitdrager een aantal porseleinen beeldjes van
Duitschen oorsprong ontdekt, die hij beschrijft met een uitdrukking die de
vertaalster uit jonkvrouwelijk instinct onvertaald heeft gelaten.'

Wie Havards vertellerskarakter probeert te reconstrueren ziet het beeld
gaandeweg bonter worden. Een man van overtuiging en kennis, dwars, opvliegend,
en zeker niet zonder humor. Over de Hindelooper rokers meldt hij bij voorbeeld:
'Nauwelijks door de moederborst gespeend hebben zij al een pijp in de mond, het
is zelfs niet geheel zeker dat ze er zo lang mee wachten.'

Overdrijven is een vak, en Havard beheerst het: de Friese jonge vrouwen trekken
volgens hem bij het schaatsen zo ongeveer alle kleren uit. Hilarisch ook is de
scène over de (vergeefse) moeite die hij zich getroost een paard en wagen te
huren voor de tocht van Staveren naar Molkwerum, het Venetië van het Noorden.
Eenmaal te voet aangekomen maakt hij geërgerd korte metten met de overleveringen
omtrent dit labyrintische vissersplaatsje: hij overziet het in een half uur.

Havards Pittoreske reis langs de dode steden van de Zuiderzee heeft vanaf haar
verschijning veel, vaak positieve aandacht gekregen. Tal van contemporaine (maar
ook latere) letterkundigen bespraken het of verwezen er naar. In Friesland
echter heeft het nooit lekker gelegen. Tekenend zijn de bezwaren tegen Havard
die ik nog in een artikel uit maart 1939 in het Nieuwsblad van Friesland vond.
Uiteraard struikelt men over de Molkwerum-passage ('zo primitief was het
openbaar vervoer rond Staveren in 1873 niet geregeld!') en de Hindelooper
pijprokertjes ('Henry, Henry, dit is der wer fier by  troch!').

Verontwaardigd raakt de schrijver van dit stuk pas echt door de volgende passage
uit de Pittoreske reis: 'Geminacht door de stedelingen, niet gekend door
drievierde der bevolking, vindt de Friesche taal nog een wijkplaats in enkele
afgelegen of achterlijk gebleven gedeelten van het land, en gewis zal zij
binnenkort geheel opgehouden hebben te bestaan. Haar welluidendheid en
sierlijkheid zullen niet in staat zijn haar van den ondergang te redden.'

Dat had intussen toch anders uitgepakt. In 1927 had jongerenorganisatie 'De
Upstalbeam' een Groot-Friesch Congres georganiseerd, ter gelegenheid van het
honderdjarig bestaan van het Friesch Genootschap voor Geschied-, Oudheid- en
Taalkunde. Een spreker zei - na aanhaling uit  Havard - dat alleen dit congres
zelf al diens ondergangsprofetie logenstrafte. De voormalig communard uit Parijs
heeft zijn hoef diep in de Friese aarde gedrukt.

Tenslotte zijn er nog de 'dode steden' uit de titel van de Pittoreske reis. Zo
iets lees je als Fries natuurlijk niet graag over de bevolkingscentra in het
Heitelân. We hoeven de Parijse schrijver van Amsterdam et Venise misschien niet
kwalijk te nemen dat het leven in stadjes als Lemmer, Harlingen of Leeuwarden
hem in 1873 wat minder levendig toescheen, ook in het licht van de historische
grootsheid in de Hanze-tijd. Henry Havard vroeg zich af waarom de steden hun
bloei niet hadden  bewaard en hij komt tot een interessante verklaring.

We denken aan het Europa van onze eigen dagen als we lezen: 'De weelde en de
rijkdom had de inwoners der Friese steden achteloos en blind gemaakt voor
achteruitgang, tot het te laat was.'

Aan 'La Hollande Pittoresque' worden twee tentoonstellingen gewijd. In het
Westfries Museum zijn van 14/7 t/m 11/11 schilderijen uit de tijd van Henry
Havard  te zien. (www.wfm.nl) In het Zuiderzeemuseum is tussen 13/10 en 31/12 de
tentoonstelling 'Reis rondom de Zuiderzee' te zien (www.zuiderzeemuseum.nl).

LOAD-DATE: July 6, 2012

LANGUAGE: DUTCH; NEDERLANDS

GRAPHIC: Bewoners en woningen van het eiland Urk. Gravure naar een tekening van
Jacob van Heemskerck van Beest, 1874
Uit besproken boek

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              91 of 200 DOCUMENTS



                                NRC Handelsblad

                              4 juli 2012 woensdag

Machinaties banken spelen op wereldschaal

BYLINE: Tom Kreling; Jeroen Wester

SECTION: Economie

LENGTH: 673 woorden

SAMENVATTING

De rel rond rentemanipulatie is explosief. Er bestaan vraagtekens over de rol
van de grootste banken ter wereld bij twee cruciale rentetarieven.

VOLLEDIGE TEKST:

John le Carré had het niet beter kunnen verzinnen. Tientallen vooraanstaande
bankiers van de grootste instellingen ter wereld die dagelijks met elkaar
bespreken tegen welke tarieven zij denken te kunnen lenen. Hun inschattingen
gaan in een hoge hoed en leveren ieder dag rond elf uur in de ochtend een
gemiddelde op.

Het resultaat is een machtig getal dat wereldwijd invloed heeft op de spaarrente
die je ontvangt, de hypotheekrente die je betaalt en de kosten die je voor je
credit card maakt. Voor de toezichthouders zijn de geproduceerde tarieven een
graadmeter voor de stand van het bankenland. Het geeft immers een goede
indicatie van het onderlinge vertrouwen in het bankwezen, dus hoe robuust het
financiële systeem is.

Guess what? Die paar tarieven waarop het wereldwijde financiële stelsel is
gebouwd, zijn jarenlang gemanipuleerd. Niemand die het controleerde. Niemand die
het zag. Bankiers vulden hun zakken met platte handelsspelletjes ten koste van
Jan met de pet, van Spijkenisse tot Tokio, van Denver tot Mumbai.

Dat is in een notendop het schandaal dat zich momenteel ontrolt in de financiële
wereld. De meeste aandacht gaat uit naar de Londense City omdat malversaties
door de Britse bank Barclays tot een politieke rel hebben geleid. Maar de vraag
hoe betrouwbaar de dagelijkse kortlopende rentetarieven zijn, gaat iedereen aan.
Barclays bedonderde de boel zowel bij het Euribor-tarief, het Europese tarief
dat door 44 banken wordt samengesteld als bij het Libor-tarief dat door de 15 à
20 grootste banken ter wereld wordt bepaald.

Uit onderzoek dat de Britse toezichthouder uitvoerde, blijkt dat bankiers van
Barclays ook met andere banken afstemden of probeerden af te stemmen welke
tarieven werden doorgegeven. Dat maakt de affaire zo explosief: er bestaan
vraagtekens over de rol van de grootste banken ter wereld bij de totstandkoming
van een aantal cruciale rentetarieven.

,,Dit is niet een probleem dat exclusief voor het Verenigd Koninkrijk geldt",
zei eurocommissaris Joaquín Almunia vanmorgen. De commissaris die over
mededinging gaat zei te verwachten dat meer banken en dus meer landen betrokken
zullen zijn bij het manipuleren van de tarieven.

En zoals dat gaat bij een groot schandaal: het liefste is niemand
verantwoordelijk. Rabobank, ING en ABN Amro mogen dagelijks tussen 10.45 en
11.00 uur hun tarieven waartegen zij denken te kunnen lenen, in een
programmaatje van mediabedrijf Thomson Reuters invullen. Wie dat controleert? De
banksector zelf. Het toonaangevende Euribor-tarief is de verantwoordelijkheid
van een in Brussels gevestigde Europese brancheclub. Voor het Libor-tarief is de
Britse equivalent van de Nederlandse Vereniging van Banken verantwoordelijk. De
Nederlandsche Bank bevestigt vanochtend dat zij geen rol heeft bij het toezicht
op de totstandkoming van de tarieven.

In zekere zin doen de interbancaire rentetarieven denken aan de rol van
kredietbeoordelaars in het huidige financiële systeem. De clubjes begonnen ooit
bescheiden, maar hun invloed groeide gestaag omdat beleggers en toezichthouders
niet alle tijd hebben om ieder individueel bedrijf of land door te lichten op
kredietwaardigheid. De sector én centrale banken maakten zelf het oordeel van
bureaus als Moody's en Standard & Poor's zo invloedrijk, terwijl de
kredietcrisis toonde dat hier grote risico's aan kleven. De commerciële bureaus
gaven te gretig oordelen af om omzet te draaien en hadden niet in de gaten dat
allerlei Amerikaanse hypotheken veel riskanter waren dan zij dachten.

De rentetarieven waar nu discussie over is, zijn de afgelopen decennia  van
steeds groter belang geworden. Terwijl het proces waarop die tarieven tot stand
komen nog stammen uit vervlogen tijden. Eurocommissaris Almunia vanochtend: ,,Ik
denk dat deze activiteit slecht gereguleerd is en slecht gecontroleerd."

,,Dit is niet een probleem dat exclusief voor het VK geldt"

LOAD-DATE: July 4, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              92 of 200 DOCUMENTS



                                NRC Handelsblad

                              4 juli 2012 woensdag

Er zijn vijf Kamerleden  in de  PVV-fractie die sporen zoals wij

BYLINE: Tom-Jan Meeus; Huib Modderkolk

SECTION: In het nieuws

LENGTH: 2171 woorden

SAMENVATTING

Gisteravond spraken de twee opgestapte PVV-Kamerleden Marcial Hernandez en Wim
Kortenoeven drie uur met deze krant. Locatie: Hotel Corona, Den Haag. ,,Wilders
is een probleemmijder."

Door Tom-Jan Meeus en Huib Modderkolk

VOLLEDIGE TEKST:

 De media

Hernandez: ,,NSB Handelsblatt, met dubbel t. Zo heet jullie krant in de fractie.
Het zijn geen fatsoenlijke mensen die dat bedenken."

Kortenoeven: ,,Dat komt van Martin Bosma."

Hernandez: ,,Abominabel hoe de PVV journalisten behandelt. Wij hebben aan elkaar
voorspeld: vier pagina's over de PVV in NRC afgelopen weekend en let op wat er
dinsdag in de fractie gebeurt: niets. Ja hoor: er was niemand die zijn mond
opendeed."

Kortenoeven: ,,Ook over de centen van de PVV die in het stuk staan geen woord.
Helemaal niets."

Hernandez: ,,En waarom houdt iedereen zijn mond? Omdat iedereen in zijn broek
poept voor een plek op de lijst. Terwijl iedereen het leest. Wij hebben
krantendiensten, dit soort artikelen krijgen wij via de mail met als
waarschuwing erachter: 'Niet reageren in de pers, alleen de fractievoorzitter'.
Fleur Agema vertelde ons in 2010, in een sessie voor nieuwkomers: 'De pers is de
vijand, journalisten zijn uit op ons bloed.' Alle mediaverzoeken moesten via
haar. We mochten geen stap zetten zonder haar toestemming. Ik ben loyaal, dus
doe dat, maar ik hoorde ook dat journalisten mij soms maandenlang tevergeefs
probeerden te spreken. Ik wist van niets."

Kortenoeven: ,,Iedereen had klachten. Die kwamen echt niet alleen van ons. De
hele fractie was woedend. Toen werd er een oplossing gevonden: verzoeken zouden
niet alleen naar Agema gaan, het betrokken Kamerlid zou voortaan een afschrift
krijgen."

Hernandez: ,,Daar kwam natuurlijk weer niets van terecht."

Kortenoeven: ,,Bosma kent de mechanismen van de media. Het is een hele
intelligente man die geen risico wil lopen. Wilders is ook een probleemmijder.
Dus wat doe je als je met beginnelingen wordt geconfronteerd, zoals wij? Dan
sluit je de fractie af. Dat begrijp ik. Maar langzaam is het totaal ontspoord.
Het is totale controle geworden. Ik heb het met jullie meegemaakt. Ik wilde een
interview geven aan NRC, maar Agema zei: 'Nu even niet, Wim.' Ik heb toch een
afspraak gemaakt en ben in de fractie aangesproken: 'NRC gaat ons kapot maken,
daar moet je niet gaan zitten.' Bosma was woedend. Nadat het stuk was verschenen
zei Wilders niets. Hij stuurde een boos mailtje door van iemand uit het land die
iets naars zei over Joden, zonder begeleidend schrijven. En ik kreeg een sms'je
van Louis Bontes, die op dat moment de politbureau-activiteiten van Agema
waarnam."  Kortenoeven laat het bericht zien: 'NRC is helemaal niet besproken
met mij. Slecht stuk trouwens. Jammer. Wil er met je over doorpraten maandag.
Het is onacceptabel wat je doet.'

De fractie

Kortenoeven: ,,Het groepsdenken in de fractie is door Geert tot kunst verheven.
Hij slaat er elk debat mee dood. Als Geert iets niet ziet zitten zegt hij:
'Vrienden, ik vind het helemaal niks. Nu een rondje: wat vinden jullie?' Dat is
de dompteur."

Hernandez: ,,Het is dan al beslist. Er zijn mensen die tien minuten voor de
fractievergadering zeggen dat ze mij op defensie zullen steunen en als Wilders
het woord heeft genomen, zijn ze stil. Poef. Weg."

Kortenoeven: ,,Er zijn wel heftige discussies als Geert niet vooraf zijn
standpunt verkondigt. We hebben over abortus een groot debat gehad. Bij abortus
ligt het helemaal open in de fractie."

Hernandez: ,,We hebben een sterke linkerflank, een middenflank en een
rechterflank. Wim en ik behoren tot de rechterkant. In het midden zitten de
knik-eenden: mensen die Wilders een meerderheid geven op het moment dat hij die
nodig heeft. Dat is de visieloze groep, ongeveer eenderde van de fractie. Die
zijn heel manipuleerbaar. Het is zelfs zo erg dat mensen die 'ja' hebben gezegd,
hun antwoord naar 'nee' draaien als Wilders ook 'nee' wil. Als persoon aan de
rechterkant vind je defensie belangrijk, een kleine overheid, veiligheid. Aan de
linkerkant, Agema bijvoorbeeld, houden ze een pleidooi voor de 24-uursluier. En
daartussen de knik-eenden."

Kortenoeven: ,,De slagroomruggegraten."

Hernandez: ,,Dat gaat zo. Wilders zegt: 'Als ik even mag, Marcial. Onbemande
wapensystemen? Weet niet hoe Henk en Ingrid daar over denken, krijg er geen
warme gevoelens bij.' En dan zit eenderde van de fractie al mee te knikken. Er
werd vanmorgen [gisteren, red.] voorgesteld de kachels in de gevangenissen maar
een paar graden lager te doen. Daar moest een motie voor komen."

Kortenoeven: ,,Zo koud mogelijk. Onbestaanbaar."

Hernandez: ,,Fleur Agema wilde dat. Maar dat is geweigerd door de betrokken
woordvoerder, Lillian Helder."

Kortenoeven: ,,'Dat ga ik niet doen', zei ze. Zij is een vrouw met ballen hoor."

Hernandez: ,,Zij heeft zich kranig verweerd, maar is een van de weinigen."

Kortenoeven: ,,Er zijn vijf Kamerleden die sporen zoals wij. Vakspecialisten met
een gedegen achtergrond, die hun carrière hebben opgegeven om bij de PVV te
gaan. En die gerespecteerd worden. Jullie kunnen zelf wel inschatten wie dat
zijn."

Hernandez: ,,Of ze het met onze stap eens zijn, maakt me niet uit. Maar op hun
vakgebied lopen ze tegen dezelfde problemen aan als wij. Mensen die iets moois
willen opbouwen maar structureel tegen een muur aanlopen."

Kortenoeven:  ,,Wie nog opvalt: Dion Graus. Wilders laat hem volledig gaan. Hij
is altijd te laat, gaat dan aan het hoofd van de tafel zitten en houdt
minutenlange tirades. Hij zegt dat hij de laatste ridder van Nederland is.
'Alles wat ik aanraak, verandert in goud.' Iedereen wordt kortgehouden in de
fractie, behalve hij. Hij schreeuwt over leugenaars in de fractie en
matennaaiers, maar Wilders laat hem, bang dat het escaleert en kijkt dan op zijn
telefoon."

De val van het kabinet

Hernandez: ,,Ik vierde zaterdag 21 april mijn verjaardag en liet mijn
verjaardagsgasten achter met het idee: ik ga het akkoord bespreken. Ik hoorde in
de auto dat Wilders zei dat het definitief voorbij was. Ik was perplex. Waarom
wist ik dat niet? Ik voelde me zo naar. Is dit nou Kamerlid zijn?"

Kortenoeven: ,,Het besluit was die ochtend genomen, de fractie kwam pas 's
avonds bijeen."

Hernandez: ,,Geert zei dat de fractie unaniem had ingestemd. Met wat? Er is om
18.00 uur een vergadering geweest. Wij kregen een verhaal te horen dat dit het
beste was wat ze hadden kunnen doen. Anders zou dit de ondergang van de PVV
worden. Ik was te verbouwereerd. We zaten een half uur bij elkaar. Iedereen
berustte erin. Ik heb, en dat is misschien zwak, mijn knopen geteld. Er komen
verkiezingen aan en ik wil weer op de lijst: laat ik me maar koest houden. Maar:
ik moest liegen tegenover mijn eigen familie. Ik heb mijn moeder voorgelogen.
Dingen verdedigd waar ik me rot over gevoeld heb. Dat het opbreken uit het
Catshuis het beste voor de PVV was. Dat verhaal van Wilders heb ik letterlijk
overgenomen. Behalve tegen mijn vrouw: die heb ik verteld hoe het echt zat."

Kortenoeven: ,,Het is nogal wat dat iemand het hele land op zijn kop zet. En
daar hoorde ik bij. En ik was blij dat ik het niet hoefde uit te leggen: ik was
in het buitenland. Ik dacht: het moet rationeel zijn geweest. Waarom zou hij
alles wat hij had opgebouwd anders zomaar weggooien?"

Hernandez: ,,In de loop van de week kwamen wij erachter dat niemand in de
fractie er vooraf in gekend was. Mensen wisten het niet."

De lijst

Kortenoeven: ,,Begin mei zat ik met Marcial in Israël. Ik kreeg een mail van
Wilders. 'Waarde collega, ik heb nog geen sollicitatie van je ontvangen.' Dat
was een uitnodiging. Iedereen had die eerder gekregen, die herhaalde hij nog
eens naar mij. Maar belangrijker: ik heb onlangs promotie gekregen. Ik kreeg een
deel van de portefeuille van Hero Brinkman en van Louis Bontes. En ik werd
voorzitter van de Kamercommissie Integratie. Dat doe je niet als je iemand laag
op de lijst wil zetten. Het voorzitterschap van een commissie is voorbehouden
aan de inner circle: alleen de negen van het eerste uur kunnen voorzitter
worden. Ik had geen reden om te twijfelen aan een goede plek op de lijst."

Hernandez: ,,Ik had geen idee over mijn plek op de lijst. Ik denk dat ik het
goed gedaan heb op defensie. Wilders wilde zelfs dat ik een deel van De Roon
zijn portefeuille zou overnemen. Daar is intern gedonder van gekomen - De Roon
weigerde - waarna het is ingetrokken. Iedereen weet dat als je een plekje op de
lijst wilt, je een wit voetje bij Wilders moet halen. Een grote mond tegen
Wilders betekent: niet op de lijst."

Kortenoeven: ,,De perceptie is dat kritiek op Wilders terminaal is."

Het vertrek

Hernandez: ,,Ons vertrek uit de PVV was een weloverwogen en goed voorbereide
beslissing. Die teksten bereid je niet in een middag voor. Het is begonnen na de
breuk in het Catshuis."

Kortenoeven: ,,We wisten niet of we ons plan zouden doorzetten. We wilden eerst
kijken of onze aanbevelingen overgenomen werden in het verkiezingsprogramma. Dat
wisten wij niet."

Hernandez: ,,Wij hebben het, net als jullie, gisteren om half tien gekregen."

Kortenoeven: ,,We kregen het tijdens de vergadering, tussen allerlei andere
papieren. Toen begon de vergadering, we konden het programma niet eens lezen. Ik
heb snel gekeken en gezien dat mijn punten niet waren overgenomen."

Hernandez: ,,We zaten naast elkaar. Half tien kwamen we binnen. Geert is strikt:
'Vrienden, het is tijd.' Het programma lag daar ergens tussen papieren. Tijdens
stemmingen over moties en zo heb ik gekeken. Dat was het. We konden niets meer
veranderen. Vier weken geleden, op 7 juni, ging het op eenzelfde manier met de
conceptversie, genummerd en al. "

Kortenoeven: ,,Het werd na een half uur ingenomen en weggestopt."

Hernandez: ,,Totaal paranoïde. Het feit alleen al: 47 pagina's om in een half
uur te lezen. Dat is minder dan een minuut per pagina. Dat red ik niet."

Kortenoeven: ,,Je geeft mensen een half uur om een beslissing te nemen over hun
politieke toekomst."

Hernandez: ,,We moesten ter plekke commentaar geven. Ik was helemaal van slag.
Er stond in dat we de marine nodig hebben om de jihad-piraten te bestrijden. Dus
ik zei tegen Geert: 'Welke marine dan? Die is wegbezuinigd.' Fregatten? Weg.
Onderzeeboten? Weg. Ik wilde toen al opstappen, maar Wim wilde het definitieve
programma afwachten. Puur formeel."

Kortenoeven: ,,Ik vind dat Geert Israël gebruikt. Hij zegt telkens dat hij het
zo belangrijk vindt: Israël is de eerste verdediginglinie. Hij roept het wel:
maar hoe dan? Dan moet je niet bezuinigen op defensie. Waar lul je dan over? Hou
dan op over solidariteit. We kunnen Nederland niet eens verdedigen. Als je zegt
dat het onze vrienden zijn, dan getuigt het van brutaliteit om tegelijk te
bezuinigen op ons leger."

Hernandez: ,,Wij zien het van binnenuit. Wij krijgen alles van Maurice de Hond
doorgemaild: kiezersonderzoeken, peilingen. Dat is voor de leiding belangrijk.
Waarop willen mensen bezuinigen? Het heeft een bepaalde hijgerigheid. Daar kun
je toch geen gedegen partijbeleid op maken? Dan loop je tegen problemen op. De
PVV wil piraten bestrijden maar heft tegelijkertijd de marine op. En ze weigeren
een missie te steunen die de piraterij bestrijdt. Wat moet ik dan nog in de
Kamer zeggen? Als je steun wilt geven in de strijd tegen islamisering dan moet
je dat niet alleen in Gouda doen. De radicale islam bestrijd je met educatie,
maar daar wil men niks van weten."

En nu?

Hernandez: ,,Wij hebben hier uit zuiver morele redenen voor gekozen. We willen
er geen politiek gewin uit halen. Ook geen eigen fractie oprichten. Ik weet niet
wat ik op 12 september stem. Geen PVV."

Kortenoeven: ,,Mijn keuze is beperkt tot VVD en SGP. Ik heb grote bewondering
voor de integriteit van Kees van der Staaij. Ik ben daar jaloers op. De SGP laat
zich nergens toe verleiden. Ze worden enorm gerespecteerd."

Hernandez: ,,Mijn vrouw is fan van Van der Staaij."

Kortenoeven: ,,Hij is het staatsrechtelijk geweten van Nederland. De SGP'ers
kennen de details van de dossiers. Kom daar maar eens om in de PVV."

Marcial Hernandez

Marcial Hernandez (38), rechts op de foto   'deed' defensie voor de PVV. Hij zat
sinds juni 2010 in de Tweede Kamer. Voor hij de politiek in ging, had Hernandez
zestien jaar diverse functies bij de Koninklijke Landmacht. Zo was hij majoor
bij het regiment geneeskundige troepen en werd hij uitgezonden naar Kosovo  en
Uruzgan.

Hernandez  kwam in 2010 in opspraak. Hij zou in een Haags café een ambtenaar een
klap en een kopstoot hebben gegeven. Hernandez ontkende. Hij ging uiteindelijk
wel in op een schikkingsvoorstel van justitie en betaalde een boete van 500
euro.

Wim Kortenoeven

Wim Kortenoeven (57), links op de foto  schreef diverse boeken over het
Midden-Oostenconflict. Hij was onderzoeker en lobbyist bij informatiebureau over
Israël CIDI. Martin Bosma vroeg hem voor het Kamerlidmaatschap. Kortenoeven
zit, net als Hernandez, sinds juni 2010 in de Kamer. Hij was woordvoerder
buitenland, met speciale aandacht voor Iran/Israël. In deze krant zei hij dat
Israël ,,het allerbelangrijkste" in zijn leven is. In een Kamerdebat sloot hij
bombarderen van Iraanse nucleaire installaties niet uit.

LOAD-DATE: July 4, 2012

LANGUAGE: DUTCH; NEDERLANDS

GRAPHIC: Foto Pierre Crom

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              93 of 200 DOCUMENTS



                                NRC Handelsblad

                              4 juli 2012 woensdag

De spanning loopt nog verder op:  wie valt vrijdag van de kandidatenlijst?

BYLINE: Tom-Jan Meeus; Huib Modderkolk

SECTION: In het nieuws; Blz. 6

LENGTH: 1234 woorden

SAMENVATTING

Hoe nu verder met de PVV? Na het vertrek van twee fractieleden concentreert alle
interne spanning zich op de bekendmaking van de kandidatenlijst, komende
vrijdag.

VOLLEDIGE TEKST:

Als vanzelf komen opnieuw speculaties op gang over meer PVV-Kamerleden die op
het punt van vertrek zouden staan. Dat hebben we eerder gezien, na het vertrek
van Hero Brinkman. En wat daarna opviel was dat geen van die speculaties
uitkwam.

Ook nu zijn ze niet onlogisch. In de troepen van Geert Wilders bestaat, zeker na
het plotselinge vertrek van Hernandez en Kortenoeven gisteren, onzekerheid over
alles. Over de kandidatenlijst. En over de electorale kansen van de partij.

Komende vrijdag, tussen twaalf uur 's middags en negen uur 's avonds, houden
PVV-kandidaten hun telefoon bij de hand. Dan krijgen ze hun plaats op de
kandidatenlijst te horen. De lijst is voorbereid door een commissie geleid door
Kamerlid Sietse Fritsma, woordvoerder immigratie en asiel. Al gaat niemand ervan
uit dat Fritsma het laatste woord heeft: dat is, uiteraard, aan Wilders. En zijn
getrouwen.

Twee van die getrouwen maken hoogst waarschijnlijk hun opwachting op de lijst.
Van de eerste is het al zeker: Barry Madlener, Europarlementariër en
oud-Kamerlid, keert terug naar Den Haag. Ook van Machiel de Graaf, voorzitter
van de Eerste Kamerfractie, wordt aangenomen dat hij een prominente plaats op de
lijst krijgt. In Den Haag lopen diverse PVV'ers rond aan wie De Graaf dat zelf
heeft toevertrouwd. Maar ook De Graaf kent de  geliefde stijlfiguur van Wilders:
de even plotselinge als onverwachte manoeuvre, die iedereen, vriend en vijand,
op het verkeerde been zet.

Zeker is dat De Graaf, met zijn loslippigheid, de partijleider geen dienst heeft
bewezen. Hij voedde de ongerustheid onder zittende Kamerleden, van wie sommigen
vrezen dat ze, mochten ze van de lijst vallen, nooit meer werk van betekenis
vinden. Anderen spreken nu al monter over een eventueel leven na het
Kamerlidmaatschap. Een van hen wees er vorige week op dat er op zijn vakgebied,
zeker als consultant, genoeg te doen valt. ,,Ik ken genoeg subsidiepotjes in de
EU", zei hij, zonder ironie.

De twee Kamerleden die gisteren opstapten hebben niet veel gemeen met de
fractiegenoot die hun  in maart voorging, Hero Brinkman. Maar wel dat ze de
repressieve sfeer in de fractie, de behoefte van totale gehoorzaamheid, niet
langer aankonden.

Het ingewikkelde aan die repressie is dat Wilders er bijna altijd buiten blijft:
hij laat het vuile werk opknappen door fractiebestuurders, vooral Fleur Agema,
Martin Bosma en Louis Bontes. Zij roepen Kamerleden die te veel contact met de
buitenwereld hebben tot de orde. Van Wilders horen ze op dat punt zelden of
nooit iets, zodat parlementariërs in het duister tasten wat de leider nu precies
van ze vindt - ook al vrezen ze het ergste.

Een Kamerlid dat in dit opzicht alle interne logica aan haar laars lapt is
justitiespecialist Lilian Helder, een Limburgse oud-advocaat. ,,Lilian Held",
noemen Hernandez en Kortenoeven haar. Zij wekte al de toorn van Agema toen ze na
haar aantreden een persoonlijk vraaggesprek met deze krant had. Zij keerde zich
vorig jaar, in de fractie en daarbuiten, tegen het voorstel van Wilders om
rechters voortaan eventueel te ontslaan. Zij dwong Wilders zelfs publiekelijk op
zijn schreden terug te keren.

Ook liet zij intern blijken dat ze in haar optreden als PVV'er rekening houdt
met een leven na de politiek, mogelijk in de magistratuur. Zodat ze zich niet
wilde vereenzelvigen met enkele gevoelige justitiedossiers.

Bovendien flirtte ze met een eventuele overgang naar de VVD. Tot formele stappen
kwam het nooit. De VVD liet via-via weten geen belangstelling te hebben, mocht
zij een verzoek tot overplaatsing doen, waarna ze daarvan afzag. Zodat haar
ontkenning, na een bericht eerder dit jaar in De Telegraaf, strikt genomen juist
was. Het zou veel PVV'ers verbazen wanneer Helder, die het contact met deze
krant nu mijdt, op een verkiesbare plaats komt.

Dan is er de categorie Kamerleden die de ergernis van Agema en Bosma wekten
omdat zij, zonder toestemming van het fractiebestuur, uitvoerig in contact
traden met politici van andere partijen en de media. Hernandez en Kortenoeven
vertelden deze krant gisteren de anekdote dat de Limburgse fiscalist Roland van
Vliet intern werd terechtgewezen omdat de Limburger zich, biertje in de hand, op
een Haags terras had laten filmen. Van Vliet, die commentaar weigert, zou er
daarna op hebben gewezen dat Henk en Ingrid juist graag mensen met een biertje
op tv zien. Dat type grappen wordt in de PVV-top doorgaans matig gewaardeerd.
Aan intimi heeft Van Vliet de laatste tijd laten weten dat hij de vuile was niet
buiten hangt, mocht hij van de lijst vallen.

In een soortgelijke situatie verkeert de Hagenaar Richard de Mos, nog zo'n
extravert Kamerlid dat de interne richtlijnen aan zijn laars lapte. Het goede
nieuws voor hem is dat hij in de komende campagne opnieuw de coördinatie van de
vrijwilligers mag doen, hetgeen sommigen in zijn omgeving als aanwijzing zien
dat het met hem goed afloopt. Ook De Mos reageerde vanochtend niet.

Dan zijn er nog de mensen van wie iedereen aanneemt dat ze van de lijst afgaan,
met name 'brievenbuspisser' Eric Lucassen, en over wie de speculatie rondgaat
dat ze van de lijst af zouden willen, zoals de ondoorgrondelijke Raymond de
Roon.

Het geheel staat garant voor extra suspense in PVV-kring, de komende dagen. In
zekere zin is het voor Wilders, door het vertrek van de twee gisteren,
gemakkelijker grote schoonmaak te houden. De rotzooi ligt toch op straat. En de
PVV, die atypische partij, kan zich ook nu vastklampen aan het feit dat eerdere
affaires, alsmede de val van het kabinet, in de peilingen maar beperkte schade
opleverden.

Wat de PVV bereikt heeft

Bij het aantreden van het kabinet-Rutte in oktober 2010 presenteerde Geert
Wilders een ambitieuze agenda op het gebied van immigratie en integratie: 50
procent minder niet-westerse allochtonen. Daarvan is niets terechtgekomen.

Ook andere PVV-paradepaardjes werden niet gerealiseerd: snellere
asielprocedures, een boerkaverbod, strafbaarstelling van illegaliteit. Strengere
Europese regels voor gezinshereniging liepen stuk op Brusselse onwil. Wel is de
gezinshereniging beperkt tot partners en minderjarige kinderen en kunnen
criminele vreemdelingen makkelijker worden uitgezet.

Ook op het gebied van veiligheid is weinig terechtgekomen van de PVV-plannen. Zo
zijn er nog steeds geen minimumstraffen voor recidivisten bij gewelds- en
zedendelicten. De 500 man sterke dierenpolitie werd vrij snel na Wilders'
vertrek uit het Catshuis weer opgeheven. (Volgens het PVV-verkiezingsprogramma
waren de animal cops in hun korte bestaan wel ,,een enorm succes".) Een
telefonisch meldpunt voor dierenmishandeling (,,144, red een dier!") kwam er
wel. Dat telefoonnummer is nog steeds in gebruik.

Een andere PVV-trofee uit het regeerakkoord waren de 12.000 extra
verpleegkundigen in verpleegtehuizen. Die extra handen aan het bed komen er
vooralsnog en worden in de sector als een PVV-succes gezien. Een wet met rechten
voor bewoners van bejaardentehuizen, zoals één keer per dag douchen, kwam er
niet.

Voor een plan om bonussen van bankiers die staatssteun krijgen voor 100 procent
te belasten, kreeg de PVV - tot haar eigen verbazing - steun van de Tweede
Kamer. Maar het kabinet gaf geen gehoor aan de wens van de Kamer. Onuitvoerbaar,
zo luidde de verklaring.

LOAD-DATE: July 4, 2012

LANGUAGE: DUTCH; NEDERLANDS

GRAPHIC: PVV-Kamerleden kijken toe terwijl hun fractieleider de pers te woord
staat na het vertrek van Hernandez en Kortenoeven. Op de trappen staan, achter
een beveiliger, van links naar rechts: Martin Bosma, Louis Bontes, Teun van
Dijck en Fleur Agema.
Foto Pierre Crom

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              94 of 200 DOCUMENTS



                                NRC Handelsblad

                              2 juli 2012 maandag

We hebben die natiestaten nodig

SECTION: Opinie

LENGTH: 840 woorden

SAMENVATTING

De politieke klasse in Europa heeft de rechtstreekse uiting van nationale
gevoelens gedemoniseerd. Het is de verdienste van Thierry Baudet dat hij de
discussie over nationale loyaliteiten aan de orde heeft durven stellen, betoogt
Roger Scruton.

VOLLEDIGE TEKST:

In zijn boek De aanval op de natiestaat en in zijn artikel 'Juist Europese
eenwording leidt tot oorlog' (Opinie & Debat, 23 juni) doet Thierry Baudet
omstreden uitspraken, maar in één ding  heeft hij gelijk: het project van de
Europese integratie berust op de overtuiging  dat de natie en  nationale
zelfbeschikking de hoofdoorzaken waren van de oorlogen die Europa te gronde
hadden gericht. Door deze grondgedachte was de opzet van  Europese integratie
eendimensionaal. Het was een proces van steeds grotere eenheid, onder een
gecentraliseerde commandostructuur. Tegenover elke vergroting van de centrale
macht zou een verkleining van de nationale macht moeten staan.

Met andere woorden: het politieke proces in Europa zou van een richting moeten
worden voorzien. Dit is geen richting die de bevolking van Europa heeft gekozen.
Telkens als zij de kans krijgt om te stemmen, verwerpt ze deze richting - dus
wordt er alles aan gedaan om haar nooit de kans te geven om te stemmen. Het
proces gaat altijd in de richting van centralisatie, controle van bovenaf,
dictatuur van ongekozen ambtenaren en rechters, intrekking van wetten die zijn
aangenomen door gekozen parlementen, grondwettelijke verdragen die zijn
opgesteld zonder enige inbreng van de bevolking en een munt die van bovenaf is
opgelegd, en zonder duidelijke beslissing wie de last draagt van de schulden die
ermee verbonden zijn. Het proces gaat altijd in de richting van een
supranationale regering.

Hieruit blijkt heel duidelijk  dat het tegendeel van de natie niet de
Verlichting is, maar het Imperium. Tegenover deze uitkomst staat maar één ding:
de nationale gevoelens van de Europese bevolking.

Als Engelsman en minnaar van de Romeinse beschaving ben ik niet tegen het
Imperium, maar het is wel belangrijk om te beseffen wat het inhoudt en de goede
van de slechte vormen ervan te onderscheiden. De goede vormen dienen om de
plaatselijke loyaliteiten en gebruiken te beschermen  onder een dak van
beschaving en recht; de slechte vormen proberen de plaatselijke gebruiken en
rivaliserende loyaliteiten uit te bannen en te vervangen door een wetteloze en
gecentraliseerde macht.

De Europese Unie heeft elementen van beide vormen, maar lijdt aan één
overheersend gebrek:  dat ze nooit de bevolking van Europa heeft overgehaald om
haar te aanvaarden. Europa is, en is dat volgens mij ook altijd geweest, een
beschaving van nationale staten, gebaseerd op een speciaal soort prepolitieke
loyaliteit: de loyaliteit die  grondgebied en gebruik op de eerste plaats en
godsdienst en dynastie op de tweede plaats stelt in de overheidsorde. Geef hun
daarom een stem en de burgers van Europa zullen hun loyaliteiten in die termen
uitdrukken. Voor zover zij onvoorwaardelijke loyaliteiten hebben - loyaliteiten
die een kwestie van identiteit in plaats van afspraak zijn - nemen deze een
nationale vorm aan.

Dit bevalt de politieke klasse in Europa niet. Daarom heeft zij   rechtstreekse
uiting van nationale gevoelens gedemoniseerd. Spreek je uit voor Jeanne d'Arc en
le pays réel, voor de sceptred isle en Sint-Joris, voor de sombere wouden van
Lemmenkäinen en de 'ware Finnen' die erin ronddwalen, of zelfs voor Henk en
Ingrid, en je wordt fascist, racist en extremist genoemd.

Er is op dit punt een liturgie van verkettering die over heel Europa wordt
herhaald door een politieke klasse die doet of ze gewone loyaliteiten minacht,
hoewel ze er stiekem op vertrouwt, maar het nationale gevoel is voor de meeste
gewone Europeanen de enige publiek beschikbare en publiek gedeelde drijfveer die
een offer voor de gemeenschappelijke zaak rechtvaardigt - de enige bron van
verplichting in de publieke sfeer die niet een kwestie is van dat wat kan worden
gekocht en verkocht. Voor zover mensen niet stemmen om hun eigen zakken te
vullen, stemmen ze ook om een gezamenlijke identiteit te beschermen tegen de
roofzucht van buitenstaanders die proberen een erfgoed te plunderen waarop ze
geen recht  hebben.

Nationale loyaliteit heeft in wezen niets te maken met racisme of fascisme. Haar
primaire uiting betreft de verbondenheid met het grondgebied en de gemeenschap
die zich daar heeft gevormd. Als de huidige crisis ons van één ding heeft
doordrongen, is het wel dat politici - als het erop aankomt - offers vragen en
verwachten deze ook te ontvangen, maar hoe krijg je offers zonder saamhorigheid?
Hoe krijg je saamhorigheid zonder grenzen die 'ons'  onderscheiden van 'hen'?

We moeten  Baudet dankbaar zijn dat hij deze vragen heeft gesteld en dat hij een
discussie heeft geopend die wij in Groot-Brittannië even hard nodig hebben als u
in Nederland, en die ook even hard nodig is in alle andere Europese landen.

Roger Scruton is een Brits conservatief filosoof en schrijver. Hij was opponens
bij de promotie van Thierry Baudet.

LOAD-DATE: July 2, 2012

LANGUAGE: DUTCH; NEDERLANDS

GRAPHIC: Illustratie Pavel Constantin

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              95 of 200 DOCUMENTS



                                NRC Handelsblad

                             30 juni 2012 zaterdag

Een leider die geen leiding geeft

BYLINE: Tom-Jan Meeus en Huib Modderkolk

SECTION: Z & Z

LENGTH: 4924 woorden

SAMENVATTING

Hoe leidt Geert Wilders zijn eenmanspartij? Vriendjespolitiek van een Zeeuwse
senator, een koffer met 75.000 dollar cash uit de VS, frictie in de
Kamerfractie, omissies en dubbelspel in Limburg. Dossier PVV: de gemaskeerde
vergissingen van Geert Wilders.

VOLLEDIGE TEKST:

       Het geheim van Geert en Cor

Roermond, 20 januari 2012

Een week nadat Cos Bosman uit de Limburgse PVV-fractie is gezet, wordt zijn
buurtsuper in Roermond overvallen. Net op dat moment is hij live op de Limburgse
radio. ,,Godverdomme! Weg!", kunnen luisteraars Bosman horen roepen.

Het bijzondere is, vertelt Bosman maanden later, dat Geert Wilders nog dezelfde
dag, 20 januari 2012,  aan de lijn hangt. Met warme stem vraagt de PVV-leider
hoe het met Cor is.

Zeven dagen eerder is Bosmans veelbelovende carrière in de PVV ten einde
gekomen. Een interne e-mail van een jaar oud (28 januari 2011) lekt uit naar
dagblad De Limburger, waarin Bosman een Turkse PvdA'er omschrijft als ,,een
uitgekotst stuk halalvlees van een Turks varken".  De PVV in Limburg zet hem
direct uit de partij, hoewel de provinciale leiding de e-mail  al een jaar kent.
Partijleider Wilders reageert alsof de e-mail nieuw voor hem is en laat Bosman
vallen zoals beroepspolitici dat doen: als een baksteen. Bosman is terecht
vertrokken, zegt de PVV-leider 13 januari op RTL Z. ,,Een heel onverkwikkelijke
zaak."

Geert Wilders en Cos Bosman delen een geheim, leren partijdocumenten en
toelichtingen van betrokken PVV'ers. Wilders achtte dezelfde Bosman, maanden
nadat hij het gelaakte mailtje had verstuurd, maar ruim voordat het bekend werd,
nog geschikt  om gedeputeerde in Limburg te worden. De fractieleider in de
Provinciale Staten, Laurence Stassen, ,,bevestigt dat GW hem (Cor Bosman, red.)
wel degelijk heeft gevraagd", aldus fractienotulen van de Limburgse PVV, van 18
april 2011.

De PVV onder Geert Wilders: over de interne gang van zaken is, in de zeven jaar
dat ze nu bestaat, nog amper iets bekend. 24 zetels in de Tweede Kamer, tien in
de Senaat, present in alle provincies, vertegenwoordigd in de gemeenteraad van
Den Haag en Almere. Partij met één lid (Wilders) en één onbetwiste leider
(Wilders). Een leider met een grote mond over bijna elke andere partij in de
politieke arena. En een leider die gesloten is over affaires in de eigen
gelederen, ook al deden die zich de laatste jaren op veel plaatsen voor - in
Almere, Drenthe, Zeeland, Limburg en de Haagse Kamerfractie.

Deze krant sprak de laatste maanden met negentien PVV-politici, raadpleegde
interne documenten en notulen, en stelde zich deze vraag: hoe krachtig is
Wilders' leiderschap eigenlijk?

Een oproep namens Geert

Middelburg, 23 april 2012

Het Zeeuwse Statenlid Ruud Muste drukt 23 april  op de zendknop van zijn
computer: een e-mail aan partijleider Wilders.

De PVV zit een jaar in de Zeeuwse Staten en intern neemt het ongemak toe.
Fractievoorzitter Peter van Dijk, tevens PVV-senator, komt vaak niet opdagen.
Van Dijk is een voormalig buschauffeur die zich heeft opgewerkt tot manager van
een Amerikaans bedrijf. Politiek weet hij van de hoed en de rand: hij liep
decennialang mee in het Zeeuwse CDA.

Maar in de PVV beginnen ze vragen over hem te stellen. Hij is ofwel in Den Haag,
in de Eerste Kamer, ofwel in Straatsburg, waar hij lid is van de Raad van
Europa. Statenlid Muste vindt Van Dijk 'dictatorachtig' sinds hij in maart 2011
door Wilders is uitverkoren voor de Eerste Kamer.

Muste is van oudsher VVD-stemmer, maar uit onvrede over het establishment in
Zeeland heeft hij zich bij de PVV aangesloten. In de mail beklaagt Muste zich
bij Wilders: Van Dijk zou een familielid financieel bevoordelen.

Sinds het aantreden van de fractie, een jaar eerder, werkt er een vrouw van
begin twintig. Ze doet nog een opleiding en klust wat bij voor de fractie.
Notulen maken, afspraken plannen. Maar ze is er vaak niet, dan moeten
fractieleden de notulen zelf schrijven. Ze blijkt een vergoeding te krijgen die
de jaarlijkse vaste fractiebijdrage van de provincie overstijgt, waardoor er
amper geld overblijft voor politiek werk. En: ze is de stiefdochter van Peter
van Dijk. ,,Pappa", noemt ze hem op haar Facebook-pagina.

Wilders schakelt Lucas Hartong in, Europarlementariër en Wilders' oliemannetje
in Zeeland. Hij komt orde op zaken stellen. Nog op de dag van Mustes klacht
schrijft Hartong de Zeeuwse Statenfractie aan: ,,Hierbij, mede op verzoek van
Geert Wilders ( ), een urgente oproep vanavond bijeen te komen in de
fractiekamer PVV Zeeland in Middelburg."

Van Dijk blijft weg. Niemand blijkt te weten hoeveel uur de jonge vrouw werkt en
wat ze precies doet. Wel is het bedrag bekend dat ze voor negen maanden
bijklussen ontving: ruim 14.000 euro. In diezelfde negen maanden incasseerde de
Statenfractie een kleine 14.000 euro als vaste jaarlijkse bijdrage - het is
opgegaan aan de stiefdochter van de fractievoorzitter. Hartong concludeert: dit
kan niet. ,,Met PvD opnemen dat het niet wenselijk is dat zijn (stief)dochter
als beleidsmedewerker fungeert", aldus de notulen.

Op de volgende fractievergadering, 9 mei, zijn Van Dijk en Hartong present. Het
loopt uit op een confrontatie. Als het over zijn stiefdochter gaat, zegt Van
Dijk dat van direct ontslag geen sprake kan zijn. Dan dreigt een rechtszaak. Wel
zegt hij dat de vrouw uitkijkt naar ander werk. Ook wenst Van Dijk genotuleerd
te zien dat zij géén stiefdochter van hem is. Zijn verklaring: ,,Haar vader
leeft nog."

Oliemannetje Hartong bindt in. Wat enkele weken eerder ,,niet wenselijk" was,
accepteert hij nu alsnog: de stiefdochter van Van Dijk blijft fractiemedewerker.
Hartong keert onverrichter zake terug naar Brussel.

Muste is ontstemd, stapt een week later uit de PVV, en gaat alleen door. En
Wilders heeft het laten gebeuren: het zal geen incident blijken te zijn.
(Vrijdagavond laat deelde Van Dijk deze krant mee dat zijn stiefdochter vanaf
zaterdag niet meer  voor de Zeeuwse PVV werkt.)

De jonge honden rukken aan de lijn

Den Haag,10 juni 2010

In de Tweede Kamerfractie ontstaan na de reusachtige overwinning van juni 2010
(24 zetels) spanningen over het soort partij dat de PVV wil zijn. Kamerleden
spreken van de 'oude' en de 'nieuwe' manier van werken. De oude manier is in de
periode 2006-2010 ontstaan. De negen PVV-fractieleden worden door andere
Kamerleden met de nek aangekeken en koesteren de rol van paria. Het isolement is
voor hen ook een manier om LPF-achtige toestanden te voorkomen. De LPF ging, na
de moord op Fortuyn in 2002, aan geruzie ten onder.

Maar in 2010 voelen sommige Kamerleden er niets meer voor het contact met de
buitenwereld te mijden. Hagenaar Richard de Mos, oud-onderwijzer en
ADO-supporter, trekt met politici uit alle partijen op. Zelfs de eis van de
fractieleiding dat PVV'ers nooit debatteren met islamdeskundigen  lapt hij aan
zijn laars: vlak voor de val van het kabinet-Rutte zit hij bij Pauw & Witteman
aan één tafel met Wilderscriticus en islamkenner Jan Jaap de Ruiter. Zo zijn er
talloze voorbeelden. Iemand als de Limburger Roland van Vliet drinkt geregeld
bier met Kamerlid Bruno Braakhuis (GroenLinks), en maakt met Wouter Koolmees
(D66) een studiereis naar de VS.

Het passeert niet zonder spanningen. Vooral vicevoorzitter Fleur Agema en
fractiesecretaris Martin Bosma, vertellen PVV-Kamerleden, eisen discipline in de
omgang met niet-partijgenoten. Maar mensen als De Mos en Van Vliet trekken zich
er niets van aan. Er komt bij dat oud-politieman Hero Brinkman zich tegen het
ondemocratische karakter van de partij keert. Zo ontstaan twee kampen:
oudgedienden, die het isolement koesteren, en  nieuwkomers die de boer op
willen.

Wilders: niet met SP in Limburg

Maastricht, 17 maart 2011

Limburg heeft prioriteit voor de PVV. In Limburg wil de PVV bewijzen dat de
partij, behalve gedogen, ook regeren kan. Wilders bemoeit er zich nadrukkelijk
mee.

Laurence Stassen is zijn keuze om de Limburgse PVV te leiden. Zij en Wilders
kennen elkaar al jaren. Stassen was betrokken bij de eerste plannen voor de
oprichting van een eigen partij voor Wilders. Ze is ,,niet onbemiddeld", zoals
ze zelf in de media zegt. ,,Haar familie is een van de rijkste van Limburg",
vertelt PVV-gedeputeerde Theo Krebber.

Bij de verkiezingen op 2 maart behaalt de PVV tien zetels en is in één klap de
grootste partij in de provincie. Een dag later komt de fractie in euforie
bijeen. Fractievoorzitter Stassen feliciteert de aanwezigen en vraagt wat ze
willen: linksom of rechtsom?

De fractie is unaniem: een coalitie met het CDA, symbool van het Limburgse
regentendom, is ondenkbaar. Die partij is gehalveerd bij de verkiezingen. Bij
stemming is het oordeel eenduidig: de PVV wil regeren met de SP en de VVD.

Onder leiding van Stassen voert de partij daarna een ,,goed en aangenaam
gesprek" met de SP, aldus de notulen van de fractievergadering van 17 maart. Het
onderhoud met de VVD noemt ze ,,constructief".

De Limburgse VVD voelt weinig voor regeren met de SP, zodat de kans op de
voorkeurscoalitie van de fractie al klein is. Maar ook Wilders bemoeit zich met
deze keuze, en via Roland van Vliet, dan nog nummer twee achter Stassen en
tevens Kamerlid, brengt hij zijn orders over: regeren met de SP is ,,een
doodlopende route", aldus de fractienotulen van 17 maart 2011. Even later legt
dezelfde Van Vliet uit dat het ,,de doelstelling van de PVV is om het
kabinet-Rutte in het zadel te houden".

Zo wordt de Limburgse PVV, mede op aandringen van Wilders, in een coalitie met
het CDA gedwongen die niet de voorkeur van de fractie heeft. De coalitie zal nog
geen jaar stand houden.

Geld is er nooit

Den Haag,13 oktober 2010

De ondoorgrondelijkste PVV'er in de Tweede Kamer is Raymond de Roon,
oud-advocaat-generaal bij het Hof in Amsterdam. In 2006 is hij, met Hero
Brinkman, door Wilders gepresenteerd als een van de PVV-gezichten: type crime
fighter dat genoeg heeft van de multikul.

Als Kamerlid zal hij nagenoeg onzichtbaar blijven. Hij maakt lange dagen, is
vaak al om zes uur 's ochtends op zijn kamer op het Binnenhof, maar verlaat die
kamer spaarzaam, en hij voert in vergaderingen zelden het woord. Ook bij diners
en op andere momenten van ontspanning valt De Roon op door een roerloos zwijgen.

De Roon heeft, met Hero Brinkman, vanaf 2006 ook zitting in het bestuur van de
Stichting Ondersteuning Tweede Kamerfractie PVV. Als penningmeester rust op hem
geen ingewikkelde taak: geld is er nooit. De partij weigert subsidie van de
rijksoverheid (in provincies, zoals Zeeland, is dat anders).

Ook in 2010, tijdens de campagne, hamert De Roon op zuinigheid.
Fractiemedewerkers krijgen een schamel salaris. Als ze vragen hoe het kan dat
Wilders zich bij het proces tegen de aanklacht van haatzaaien laat bijstaan door
Bram Moszkowicz, zegt Wilders dat de topadvocaat ,,een schappelijk prijsje"
rekent, vertelt Hero Brinkman.

Toch zijn er verhalen - als eerste in 2009, in Vrij Nederland - over Amerikaanse
financiers van de PVV. Wilders gebruikt Fitna vanaf najaar 2008 voor
fondsenwerving in de VS, en zijn aanpak krijgt vleugels als hij in Amsterdam
wordt vervolgd wegens haatzaaien.

Het Openbaar Ministerie wordt in de VS aangeduid als the government, en een
regering die de vrijheid van meningsuiting aan banden legt, is voor Amerikaanse
conservatieven Het Kwaad. Slachtoffers verdienen alle steun, en met die pitch
slaagt Wilders in de VS. De conservatieve islamcriticus Daniel Pipes, baas van
de denktank Middle East Forum, verklaart in 2010 tegen deze krant dat hij ,,een
bedrag van zes cijfers" voor Wilders' verdediging heeft opgehaald.

Maar als Brinkman en andere fractieleden na de verkiezingen van 2010 vragen naar
de buitenlandse financiers, krijgen ze nul op het rekest. ,,We bleven in het
duister tasten", zegt Brinkman.

Brinkman is bezorgd over de partijfinanciën, zegt hij. Hij wil weten of hij als
bestuurslid van de stichting hoofdelijk aansprakelijk is als de partij failliet
zou gaan. En hij wil weten hoe de partij er financieel voorstaat. Vandaar dat de
stichting, bijeen onder leiding van Wilders, Brinkman ,,de mogelijkheden [geeft]
de boeken in te zien", aldus notulen van het stichtingsbestuur, van 13 oktober
2010.

Brinkmans boekenonderzoek is ontmoedigend: de partij heeft inderdaad geen cent.
Hij komt geen enkele gift uit het buitenland tegen. En De Roon heeft alles
keurig bijgehouden.

De enige post waarop hij blijft hangen, zegt Brinkman, is een plotselinge
salarisverhoging, 1.467 euro bruto per maand, voor een fractiemedewerker die De
Roon een half jaar eerder heeft aangetrokken. Hij overhandigt deze krant de
handgeschreven notities die hij van zijn vondst maakt.

De vrouw is ook gepromoveerd tot hoofd personeelszaken en financiën, ziet hij,
zodat ze ineens de op twee na best betaalde fractiemedewerker is. En omdat haar
opleiding te laag is voor deze functie, heeft ze ook extra onderwijs gevolgd,
kosten 1.700 euro. Ook dat, ziet Brinkman in de boeken, is door de fractie
betaald. ,,Verrassend, gezien het eeuwige gebrek aan geld", zegt Brinkman.

Hij meldt de vondst aan Wilders, die volgens Brinkman ,,verbaasd" reageert.
,,Ook hij vond het raar dat Raymond dit niet besproken had."

Maar ook nu ontloopt Wilders het interne conflict. ,,Eerst zei Geert dat hij
Raymond opheldering zou vragen", zegt Brinkman. ,,Maar ten slotte stemde hij er
gewoon mee in, hoewel iedereen wist dat dit niet in de haak was."

Bosman: geen straf maar een beloning

Maastricht, 3 maart 2011

In de Limburgse PVV is meteen na de verkiezingen onmin ontstaan. PVV'ers vragen
zich af waarom Wilders Laurence Stassen de hand boven de hoofd houdt, ondanks
signalen dat er met haar niet te werken valt. Die krijgt hij van Limburgse
PVV'ers als Van Vliet en Harm Uringa (oud-ICT-deskundige, nummer vier op de
lijst) en van Kamerlid Lilian Helder, afkomstig uit Venlo, die zich na een
conflict met Stassen niet meer met de Limburgse PVV bemoeit.

PVV-gedeputeerde Theo Krebber zegt achteraf dat er ,,een patroon" zit in de
slechte persoonlijke relaties van Stassen met PVV'ers. Ze duldt amper
tegenspraak en stelt zich hooghartig op, zeggen PVV'ers. ,,Er waren veel
irritaties over en weer in de Statenfractie", aldus Krebber.

Het beruchte mailtje van kruidenier Cor Bosman ('uitgekotst halalvlees') speelt
een belangrijke bijrol. Stassen reageert snel als Bosman het mailtje tijdens de
campagne aan collega-PVV'ers stuurt: ,,Als dit ooit naar buiten komt kan dat de
PVV ernstige schade berokkenen".

Maar Stassen straft Bosman niet. Integendeel: bij het begin van de
collegeonderhandelingen maakt zij bekend dat niet Van Vliet, zoals verwacht,
maar Bosman haar vergezelt in de collegeonderhandelingen, vertelt Uringa.

Uringa vraagt belet bij Wilders in Den Haag, nadat hij in Limburg heeft gezegd
dat Bosman van de lijst verwijderd had moeten worden. Wilders hoort hem aan op
zijn Haagse werkkamer, en Uringa laat de PVV-leider de gelaakte mail van Bosman
zien. Wilders zegt volgens Uringa: ,,Dit kan echt niet."

Maar de partijleider, die het mailtje driekwart jaar later, als het is
uitgelekt, in het openbaar ook afkeurt (,,onverkwikkelijk"), komt intern  niet
in actie: Bosman blijft onderhandelaar in Limburg.

De taxi van Martin Bosma

Amsterdam, 26 augustus 2006

De PVV Limburg scoorde in de campagne met een populistisch thema:
PVV-gedeputeerden zullen geen dienstauto met chauffeur nemen. Er komt na de
verkiezingen meteen gedonder van. Onder anderen Theo Krebber, de oud-huisarts
die gedeputeerde wordt, vindt weigering van de dienstauto ,,een onzalig plan",
zegt hij achteraf. ,,Die heb je nodig als gedeputeerde." Maar Stassen houdt voet
bij stuk: komt niets van in.

Terwijl de zaak in Limburg het hele jaar opspeelt - de PVV-gedeputeerden klagen
steen en been - krijgt de kwestie in Den Haag een staartje. Op een late avond in
Den Haag zien twee PVV-Kamerleden dat Wilders' vertrouweling Martin Bosma zich
per taxi naar huis laat rijden.

Het komt kort daarna aan de orde in de fractie, bevestigen drie fractieleden,
omdat diverse Kamerleden dit ongerijmd vinden met de opstelling van de partij in
Limburg. Wilders kijkt zijn belangrijkste adviseur verbaasd aan: ,,Heb jij dat
écht gedaan?"

Bosma legt uit dat hij als fungerend Kamervoorzitter - als presidiumlid van de
Tweede Kamer leidt hij soms de plenaire vergadering - 's avonds laat recht heeft
op taxivervoer, en Wilders trekt zijn verbazing schielijk in. ,,Gênant bijna",
zegt een fractielid.

Het illustreert voor PVV'ers dat Wilders nog steeds elk intern conflict uit de
weg gaat - en zeker met Bosma. Oud-tv-maker Geert Tomlow, die in 2006 in de
Amsterdamse RAI de presentatie van de eerste PVV-kandidatenlijst aan elkaar
praat, ziet hoeveel invloed Bosma op Wilders heeft. De zaal is halfleeg, en
Wilders heeft plotseling last van faalangst. Bosma sist hem toe: ,,Jij gaat nú
speechen."

,,En daar ging Geert", zegt Tomlow.

Een Limburgse landdag

Maastricht, 18 april 2011

Geert Wilders wijst 10 december 2010 in Roermond zelf publiekelijk de twee
Limburgse PVV-kandidaten aan voor het college van Gedeputeerde Staten:  Theo
Krebber en Roland van Vliet, die tevens Kamerlid is. Maar al snel blijkt dat
Wilders in kleine kring óók andere PVV'ers heeft gepolst om gedeputeerde te
worden.

Iets meer dan een maand na de publieke uitspraken van Wilders geeft Bosman een
interview aan de lokale krant Typisch Roermond waarin hij laat doorschemeren ook
wel gedeputeerde te willen zijn. Fractiegenoten reageren verbaasd, maar
fractievoorzitter Stassen doet het in een mail aan Uringa op 22 januari 2011 af
als een 'slip of the tongue': ,,Theo [Krebber] is nog steeds next in line."

Maar in de fractievergadering van 18 april 2011 stelt Cor Bosman zich tot veler
verrassing toch kandidaat. De fractie zit vol vragen: Wilders heeft in december
toch twee andere kandidaten aangewezen? Dan wijst Bosman erop, aldus de notulen,
dat hij door Wilders tijdens het carnaval is ,,gevraagd om [zich] in het belang
van PVV Limburg te kandideren". Dit was niet de eerste keer, zegt Bosman: ,,Deze
vraag is in november 2010 ook al eens gesteld."

De fractie reageert ongelovig. Stassen doorbreekt de kakofonie en ,,bevestigd
[sic] dat GW hem (CB) wel degelijk heeft gevraagd".

Roland van Vliet is dan al afgehaakt. In plaats van hem wordt Antoine Janssen,
een oud-politieman met ervaring bij Defensie, de tegenkandidaat van Bosman.

Krebber spreekt van ,,een aantasting van de eer" als blijkt dat hij niet direct
een mandaat krijgt en trekt zich terug, aldus de notulen. De ,,hoog opgelopen
emoties" vergen dat er eerst geschorst wordt voor de beslissing valt.

Dan wordt er gestemd. Drie van de tien PVV'ers stemmen op Bosman, Janssen wordt
de gedeputeerde. De pijn voor Krebber wordt later weliswaar verzacht als blijkt
dat de PVV twee gedeputeerden kan leveren, zodat hij de baan alsnog krijgt. Maar
de vergadering laat diepe sporen na: hardliners Bosman en Stassen voelen zich
gekrenkt door de anderen. Krebber zal voortaan afstand van de fractie en Stassen
houden: ,,De fractie kon niet goed met haar rol als coalitiepartij omgaan."

Maar alle ellende, zegt Laurence Stassen volgens de notulen van 18 april, is
door één man veroorzaakt: partijleider Wilders. Ze zegt: ,,Als er vooraf geen
namen waren genoemd, zouden er nu geen problemen zijn geweest."

Een koffer met 75.000 dollar

Den Haag, 25 januari 2012

's Avonds laat op 25 januari 2012 heeft Hero Brinkman een curieuze ontmoeting
met Wilders. Die dag staat de  nieuwe Wet op de Partijfinanciering op de agenda
van de Kamer; Brinkman is fractiewoordvoerder. Doel van de wet is giften vanaf
4.500 euro openbaar te maken. Giften vanaf 1.000 euro worden door de overheid
geregistreerd.

Voor het debat verklaart Brinkman tegen de NOS dat de wet alleen bedoeld is om
de PVV te pesten. Als Henk en Ingrid de loterij winnen, en ze willen een paar
centen aan de partij van Wilders overmaken, worden ze voortaan afgeschrikt. Het
is ook zijn betoog in de Kamer. Hij heeft het, vertelt hij, met Wilders
voorbereid.

Als de eerste termijn al gaande is, citeert deze krant uit een belastingaangifte
over 2009 van het David Horowitz Center Freedom Center. Neocon Horowitz, zoon
van communisten uit New York, is een van Amerika's loyaalste vrienden van
Israël; kritiek op de islam hoort bij die loyaliteit. Hij staat bekend als een
van de mensen die voor Wilders geld in de VS ophalen.

Vandaar dat hij voorjaar 2009 een fondsenwervingsavond voor Wilders in
Washington belegt. Er wordt volgens de aangifte 75.449 dollar opgehaald. Daar
gaat ruim 50.000 dollar kosten af, zodat de netto winst van de avond een kleine
25.000 dollar bedraagt. Of dat geld naar Wilders gaat, blijkt niet uit de
aangifte, maar het is een illustratie van Wilders' potentieel als fondsenwerver
in de VS: hij kan met gemak tienduizenden dollars per avond ophalen.

Een D66-Kamerlid houdt het artikel in de Kamer aan Brinkman voor. En, vertelt
het oud-PVV-Kamerlid, het stuk komt ook ter sprake als hij die avond na het
debatde kamer van Wilders in loopt. ,,Geert zei: 'Wat daar in die krant staat,
dat klopt allemaal. Dat wist je toch wel?"'

Brinkman merkt dat Wilders in een vertrouwelijke bui is. ,,Geert vertelde me dat
er grote bedragen uit de VS waren gekomen. Het ging om tonnen. Hij noemde één
geval waarbij een koffer met 75.000 dollar cash was afgeleverd."  Twee
Amerikaanse bronnen zeggen dat sprake is geweest van minimaal één, en mogelijk
meer cashbetalingen. Brinkman reageert naar eigen zeggen ongelovig. ,,Geert zei:
'Waar dacht je dat ik Moszkowicz van kon betalen?"

Brinkman: ,,Het vreemdste hieraan is dat wij dit als PVV-Kamerleden nooit hebben
geweten. Ik zat nota bene in het bestuur van die stichting." Hij ziet een
verband met het feit ,,dat Geert steeds verbetener werd over de islamisering,
waardoor elke nuance verloren ging". Vanuit de PVV-fractie werd eind 2010 zelfs
een oorlog met Iran bepleit. ,,Ik kan er niet omheen dat dit type radicalisering
in lijn is met de belangen van onze financiers."

En dat, zegt Brinkman, is een groter probleem dan zomaar een buitenlandse gift:
,,Het gevaar is dat we in Nederland politieke partijen krijgen die opereren
volgens de belangen van buitenlandse groepen. Een Nederlandse partij moet voor
het Nederlandse belang opkomen, niet voor Israël of de VS."

Niet met gewone burgers praten

Almere, 21 februari 2012

Het isolement dat een groot deel van de PVV-leiding blijft koesteren, kost de
partij ook politiek talent. Dit blijkt in Almere, waar de stoïcijnse Raymond de
Roon in 2010, naast zijn Kamerlidmaatschap, fractievoorzitter in de raad wordt.
Hij gedraagt zich ook hier ondoorgrondelijk, vertelt Marissa Visser, een
huisvrouw met VVD-sympathieën die in 2009 door de partijtop geïdentificeerd
wordt als gezicht van de toekomst.

Ze beklaagt zich dat jaar dat ze, als autochtoon, niet mag meedoen aan een
politieke cursus voor allochtonen van de gemeente, en belandt zo bij de PVV.
Achter De Roon komt ze op de derde plaats van de Almeerse kandidatenlijst. Als
de foto's van alle PVV-gekozenen worden geschoten, roept Wilders haar bij zich:
de partijleider wil met Visser op de foto. Wilders vraagt haar ook of ze op de
kandidatenlijst voor de Tweede Kamer wil. Ze is vereerd.

Haar PVV-werk komt nooit van de grond. Visser wil graag, zegt ze, maar moet
steeds overleggen met De Roon voordat ze een stap kan zetten. De Roon slaapt
vaak in Den Haag, zegt ze, ze kan hem moeilijk bereiken.

Zoals De Roon in Den Haag bij de groep hoort die contact met de buitenwereld
schuwt, zo verwacht hij dat ook van haar. Ze wordt zelfs gemaand na afloop van
de raadsvergadering ,,geen borrel met gewone burgers te drinken", vertelt ze.

Ten einde raad besluit Visser een alarmerende mail aan Wilders te sturen. De
reactie van De Roon zegt alles. Hij is ,,pissig", zegt Visser. Ze praten vijf
minuten met elkaar waarbij De Roon vraagt: ,,Waarom doe je dit achter mijn rug?"

De Roon belooft beterschap, die komt niet, ook van Wilders hoort ze nooit meer
iets - op 21 februari dit jaar stapt ze uit de partij.

De Turkse president is geen vriend

Maastricht, Den Haag, 20/21 april 2012

Op 20 april spat de Limburgse coalitie uit elkaar. Door het vertrek van Uringa
en Bosman uit de partij is de PVV verzwakt, en ze is niet meer Limburgs
grootste. De sfeer in de coalitie is slecht. Dan komt de Turkse president Gül
naar Nederland.

Wilders laat zich in het openbaar kritisch uit over het staatsbezoek. Op Twitter
scheldt hij Gül uit. Het leidt ertoe dat de Limburgse PVV-fractie van de
PVV-gedeputeerden eist dat zij Gül niet de hand schudden als de president
Limburg aandoet. De gedeputeerden doen dat toch - en daarna stelt Stassen zich
zo halsstarrig op dat de coalitie ten val komt. In Den Haag, bij CDA en VVD,
zijn ze ervan overtuigd dat de onverwachte val van het kabinet-Rutte, een dag
later, direct verband houdt met de bestuurscrisis in Limburg.

En opnieuw heeft Wilders warrig geopereerd in Limburg. Weinigen weten dat
Wilders zijn gedeputeerden helemaal niet heeft verboden Gül de hand te schudden.
Het enige wat ze van de PVV-leider horen, vertelt Krebber, is een sms'je, een
paar weken voor Güls bezoek. ,,Gül is geen vriend van mij", stond volgens
Krebber in Wilders' sms'je, en dat biedt de gedeputeerden de ruimte die zij
nemen: ze besluiten Gül te begroeten. Dat het college en het kabinet
uiteenvallen, overvalt Krebber volledig. ,,Ik heb het met afgrijzen zien
gebeuren", zegt hij. ,,Het was te voorkomen geweest."

Achteraf bezien, zo vergoelijken PVV'ers, was Geert de laatste jaren misschien
te veel bezig LPF-achtige toestanden te voorkomen. Het zou zijn aarzelende
optreden tegen interne misstanden verklaren. En de onheldere verzoeken waarmee
hij partijgenoten opzadelde. Na de problemen die zich najaar 2010 met zes
PVV-Kamerleden voordeden  na scheuringen en opsplitsingen in Limburg,
Noord-Holland, Zeeland, Almere, Drenthe, de gemeente Den Haag en de Kamerfractie
(het vertrek van Hero Brinkman, in maart) was hem er veel aan gelegen de partij
niet met nieuwe affaires in het nieuws te laten komen. Zo bezien was het logisch
dat Geert Wilders interne confrontaties uit de weg ging, en ethische en andere
problemen op zijn beloop liet. Zeker voor een man  die daadkracht wil
uitstralen, zeggen PVV'ers, was hij de laatste jaren in de eigen partij erg
besluiteloos en onvoorspelbaar.

De val van het kabinet en het Limburgs College heeft ook voordelen: het biedt
Wilders de mogelijkheid interne problemen aan te pakken. Laurence Stassen is het
leiderschap in Limburg al ontnomen. ,,Verstandig", zegt Krebber. En volgende
week wordt de nieuwe lijst voor de Tweede Kamer bekend, waarmee hij zich ook
weer van een aantal probleemgevallen kan ontdoen.

Of  LPF-achtige toestandenalsnog ontstaan, zoals andere partijen hopen, is een
andere zaak. Geert Wilders heeft één kwaliteit die veel andere politici
ontberen: juist degenen die hij laat vallen, weet hij aan zich te binden. Cor
Bosman, nu een lone wolf in de Limburgse politiek, geeft nog altijd hoog van hem
op. Theo Krebber, die door Wilders' toedoen zijn baan als gedeputeerde verloor,
looft het ,,bijzonder open en prettige gesprek" dat hij twee weken terug met
Wilders had. Zelfs Hero Brinkman blijft, ondanks alles, warme gevoelens voor
Wilders houden. ,,Ik heb allerlei bedenkingen. Maar in de kern van de zaak
blijft Geert gewoon een goeie kerel."

En Tweede Kamerleden die voelen aankomen dat zij mogelijk niet terugkeren,
vertelden deze krant de laatste weken dat zij de vuile was niet buiten gaan
hangen. ,,Dat kan ik Geert niet aandoen", zei er een.

Wilders, Bosma, De Roon, Stassen en Van Dijk zijn vorige week benaderd voor
medewerking aan dit artikel. Zij weigerden. Een concept van dit artikel is
donderdag aan de PVV voorgelegd. Vrijdag gaf Wilders deze schriftelijke reactie:
,,Het artikel in het blad van SP-icoon Derk Sauer staat bol van roddel en
achterklap van ex-PVV'ers. Met name passages over partijfinanciering raken kant
noch wal, maar ook andere gedeelten uit het artikel zijn bezijden de waarheid.''
Hij was niet bereid zijn verklaring toe te lichten.

Als fractieleden vragen naar buitenlandse financiers, krijgen ze nul op het
rekest

Cor Bosman

Ex-Statenlid voor de PVV in Limburg. Raakte in opspraak toen bekend werd dat hij
een PvdA'er had uitgemaakt voor 'uitgekotst stuk halalvlees'. Wilders polste hem
meerdere keren voor de positie van gedeputeerde.

Laurence Stassen

Was fractieleider van de PVV in Limburg. Bracht de partij in het
provinciebestuur. Ooit de favoriet van partijleider Wilders. Nu door hem als
Limburgs leider aan de kant gezet.

Hero Brinkman

Oud-politieman, Kamerlid, Statenlid in Noord-Holland. Probeerde de PVV te
democratiseren en een jongerenbeweging op te zetten, maar stuitte daarbij
telkens op Wilders. Stapte uit partij na kritiek op het Polenmeldpunt.

Martin Bosma

Wilders' vertrouweling, secretaris van de Kamerfractie en lid van het presidium
van de Tweede Kamer. Bewaakt met vice-fractievoorzitter Fleur Agema de
fractiediscipline.

Roland van Vliet

Fiscalist die in 2010 toetrad tot de Tweede Kamer en zich later dat jaar
kandidaat stelde voor Gedeputeerde Staten van Limburg. Koos ten slotte toch voor
de Tweede Kamer. Vertrok uit Limburg na ruzie met Stassen.

Theo Krebber

Voormalig huisarts, werd gedeputeerde voor de PVV in Limburg. Was vóór het
gebruik van de dienstauto voor PVV-bestuurders. Meent dat de val van het college
in Limburg 'vermijdbaar' was geweest.

Antoine Janssen

Oud-gedeputeerde voor de PVV in Limburg. Werd door fractie verkozen boven Cor
Bosman. Had twee weken geleden gesprek met Wilders en zou best naar Tweede Kamer
willen.

Raymond de Roon

Tweede Kamerlid voor de PVV sinds 2006. Oud-advocaat-generaal. Gaf zijn
fractiemedewerker tot verbazing van PVV-Kamerleden een salarisverhoging.
Collega's noemen hem ondoorgrondelijk.

LOAD-DATE: July 5, 2012

LANGUAGE: DUTCH; NEDERLANDS

GRAPHIC: PVV-poster in de campagne voor de Kamerverkiezingen van 2010. De partij
zou daarbij op 24 zetels komen.
Foto Hollandse Hoogte
Het Limburgse Statenlid Cor Bosman in zijn  kruidenierswinkel te Roermond.
Foto Chris Keulen
Laurence Stassen in 2010, voor de installatie van het Limburgse college.
Foto Chris Keulen
Notulen PVV-fractie Limburg, 18 april 2011: LS (Laurence Stassen) wijt de ruzie
in de PVV aan Wilders, die vroegtijdig namen van kandidaat-gedeputeerden noemde
: ,,  als er vooraf geen namen waren genoemd, [zouden] er nu geen problemen zijn
geweest.''
Notulen PVV-fractie Limburg, 18 april 2011: CB (Cor Bosman) zegt dat GW (Geert
Wilders) hem tweemaal heeft gevraagd gedeputeerde te worden, en LS (Laurence
Stassen) bevestigt dit.
Notulen PVV-fractie Zeeland, 23 april 2012: senator Van Dijk verweert zich tegen
het verwijt dat hij zijn stiefdochter betaald werk voor de partij doet. Haar
vader leeft nog zegt hij, dan kan zij geen stiefdochter zijn.

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              96 of 200 DOCUMENTS



                                NRC Handelsblad

                             30 juni 2012 zaterdag

Premier Rutte is trots, al was hij altijd tegen een bankunie;
Reacties in Den Haag

BYLINE: Erik van der Walle

SECTION: In het nieuws

LENGTH: 902 woorden

SAMENVATTING

Ook al vindt de Tweede Kamer dat Rutte een draai heeft gemaakt in Brussel, de
meeste partijen lijken tevreden met de uitkomst van de top.

VOLLEDIGE TEKST:

Premier Rutte komt graag op voor de hardwerkende Nederlander. En deze week?
Vrijdag zei hij dat hij met zijn collega-regeringsleiders had geknokt ,,in het
belang van de hardwerkende mensen in heel Europa".  Of hij het resultaat in de
verkiezingscampagne kan verdedigen? ,,Sterker nog, ik ben er trots op."

De Kamer begrijpt die trots niet.  ,,Een hard gelag voor de premier", vond
Alexander Pechtold (D66). Het resultaat was er ,,ondanks en niet dankzij Rutte",
zei Diederik Samsom (PvdA). En misschien kwam de meest pijnlijke reactie wel van
Sybrand van Haersma Buma, leider van Ruttes coalitiepartner CDA: Rutte had zich
laten ,,overrompelen" bij het maken van een eerste stap richting een bankunie.
Geert Wilders (PVV) ging natuurlijk het verst. ,,Rutte slaafs op de knieën voor
Italiaanse en Spaanse maffia", twitterde hij.

Eén conclusie deelde bijna de hele Kamer: de uitkomst van de top betekende een
forse draai van Rutte. Vooral de mogelijkheid dat banken op termijn direct steun
kunnen krijgen uit het noodfonds - en dus niet meer via de landen - was volgens
het parlement een grotere stap dan de premier eigenlijk had willen maken. In een
Kamerdebat trachtten woensdag vooral de linkse partijen - voor de gelegenheid
aangevuld met Van Haersma Buma - Rutte nog te bewegen tot het uitspreken van
steun aan een zogeheten bankunie. Tevergeefs. En kijk wat er nog geen twee dagen
later in Brussel gebeurde: er werd een stevige stap gezet richting zo'n
bankunie. Maar is Rutte daadwerkelijk onder druk van de zuidelijke Europese
landen gedraaid, zoals Wilders zegt?

Er werd in Brussel een grote stap gezet, die weinig mensen hadden verwacht. Zo
snel mogelijk moet de Europese Centrale Bank verantwoordelijk worden voor het
toezicht op de banken in Europa, dat vond Rutte ook. Maar over de vervolgstappen
richting zo'n bankunie - een gezamenlijk garantiestelsel voor banken en
spaarders - kon pas daarná worden nagedacht. Want, zo zei Rutte woensdag, praten
over een bankunie zonder goed toezicht ,,betekent in feite dat je de problemen
met de Italiaanse banken neerlegt bij de Nederlandse belastingbetaler".

Door de problemen van de Spaanse banken is de besluitvorming rond de bankunie
versneld. Maar daarmee hoeft nog geen sprake te zijn van een draai. Wel heeft
Rutte eerder verkondigd alleen steun aan landen - en niet direct aan banken - te
willen geven omdat het geld van landen bijna altijd terugkomt. Maar Spanje wil
directe steun aan banken, omdat op die manier de miljardensteun niet bij de
staatsschuld hoeft te worden opgeteld. Dat zou de positie van het land op de
kapitaalmarkt verder verzwakken. ,,Dat zou het medicijn erger maken dan de
kwaal", aldus Rutte.

Nu vindt hij directe steun aan banken geen probleem meer. Het toezicht beperkt
volgens hem het risico, omdat voorafgaand aan de eerste stortingen duidelijk
moet worden hoe erg de bank eraan toe is. De nu gemaakte afspraken beantwoorden
daarmee aan de 'stap-voor-stap'-benadering die Rutte en minister Jan Kees de
Jager - partijgenoot van de kritische Van Haersma Buma - hebben bepleit om
uiteindelijk tot een bankunie te komen.

Natuurlijk heeft Rutte in de onderhandelingen  niet alles binnen weten te halen.
Zo verloor hij het naar verluidt van de Italiaanse premier Mario Monti in zijn
pogingen  het IMF in te schakelen bij de Italiaanse hervormingen. Op die manier
zou strikt toezicht verzekerd zijn. En natuurlijk werd de agenda gedomineerd
door de 'chantage' van Italië en Spanje; die zouden tegen de stimuleringsplannen
van  130 miljard euro stemmen als niet eerst de noodsteun was geregeld. Maar is
het reëel om  van Rutte te verwachten dat hij - al of niet met bondskanselier
Angela Merkel - de hele top op niets zou laten uitlopen? Zo'n drastische stap
zou zeker in verband worden gebracht met de verkiezingen.

De reacties uit de Kamer lieten zien dat Europa een belangrijk verkiezingsthema
is. Rutte zei nog helemaal niet met de campagne bezig te zijn. Die begint wat
hem betreft pas eind augustus. Ja, hij had de reacties wel gezien - ,,voor zover
ik hier tijd voor heb". Hij trok de conclusie dat een Kamermeerderheid gelukkig
was met de uitkomst van de top. Verder was de kritiek volgens Rutte allemaal
campagneretoriek. Het parlement moest eens weten welke ,,verschrikkelijke
ideeën" uit het zuiden van Europa hij had tegengehouden.

De afspraken passen bij de 'stap-voor-stap'-benadering die Rutte eerder
bepleitte

Resultaten eurotop

De leiders van de 17 landen van de eurozone kwamen vrijdagochtend vroeg het
volgende overeen:

de noodfondsen  EFSF en ESM mogen  landen die hoge rente betalen te hulp komen
door obligaties te kopen,

het ESM mag zonder tussenkomst van regeringen geld lenen aan noodlijdende
banken,

de eerder toegezegde noodlening van 100 miljard  voor Spaanse banken krijgt een
nieuwe opzet, waarbij in het geval van een Spaans faillissement regeringen geen
voorrang meer krijgen boven private partijen,

de redding van de Spaanse banken is verbonden aan de instelling van een
gemeenschappelijke toezichthouder voor de banken in de eurozone, een belangrijke
stap op weg naar een bankunie.

De 27 EU-landen spreken in oktober  verder  over de 'bouwstenen' voor verdere
integratie, zoals president Van Rompuy van de Europese Raad die deze week heeft
voorgesteld.

LOAD-DATE: June 29, 2012

LANGUAGE: DUTCH; NEDERLANDS

GRAPHIC: Premier Mark Rutte, met links de Luxemburgse premier Jean-Claude
Juncker die voorzitter is van de eurogroep, en rechts de Franse president
François Hollande.
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              97 of 200 DOCUMENTS



                                NRC Handelsblad

                              29 juni 2012 vrijdag

Hadden we  thuis moeten blijven?

SECTION: Boeken

LENGTH: 2115 woorden

SAMENVATTING

Hoe verging het al die Nederlanders overzee tussen 1600 en 1800? Een nieuw,
informatief boek probeert met een globale greep deze vraag te beantwoorden. Het
werd vooral een financiële en demografische balans, concludeert Roelof van
Gelder.

VOLLEDIGE TEKST:

ie een boek wil schrijven over Nederland overzee maakt het zichzelf niet
gemakkelijk. Problemen van chronologie en geografie dienen zich aan, ook al
wordt de materie beperkt tot twee eeuwen en deelt men de wereld als bij een
nieuw Verdrag van Tordesillas in tweeën met elk een auteur.

De twee grootmachten zijn deze keer niet Spanje en Portugal (die de verdeling
van de niet-Europese wereld met dit verdrag regelden, red.), maar twee Leidse
hoogleraren: de emeritus Piet Emmer, kenner van de West en dan vooral van
slavenhandel en slavernij, die door zijn praktische, kwantitatieve benadering
van deze gevoelige problematiek zich menig scheldpartij op de hals heeft
gehaald, en Jos Gommans die per 1 juli aantreedt als hoogleraar Colonial and
Global History en Centraal Azië, in het bijzonder India, tot specialiteit heeft.
Samen schreven zij Rijk aan de rand van de wereld in de wel zeer onregelmatig
verschijnende serie De geschiedenis van Nederland. De overzeese jaren na 1800
waren al gedaan door hun collega H. van den Doel in 2011.

Ook al is de periode dus ingeperkt en de wereld in tweeën verdeeld, dan nog is
het een bijna onmogelijke opgave om een geactualiseerd en leesbaar boek over de
Nederlanders overzee te schrijven. De titel is al een anachronisme. Nederland
bestond nog niet -  de auteurs schrijven dat men beter van een Hollands-Zeeuwse
expansie kan spreken. En met overzee wordt niet Engeland of Denemarken bedoeld
maar alles wat buiten Europa valt. En als we voor 'Nederland' Nederlanders lezen
of Hollanders en Zeeuwen, dan moeten we wel bedenken dat ongeveer de helft van
de employees van de VOC buitenlanders waren en we in de West voortdurend
Duitsers, Denen, Zweden, Fransen, Zwitsers, Schotten en Engelsen tegenkomen die
op 'onze' handelsposten, forten en plantages werkten.

En dan het dubbelzinnige 'rijk', uit de titel. Als politieke eenheid klopt dat
niet, het was op een groot aantal handelsposten en op enkele soms tijdelijke
territoria waar 'Nederlanders' heersten na geen aaneengesloten gebied. En rijk
in financieel opzicht is maar zeer ten dele waar. Een elite heeft schatten
verdiend, maar de meerderheid van de Nederlanders overzee had een ellendig
bestaan op een verre post. Als ze de oversteek al haalden.

Het probleem bij zo'n boek is ook de diversiteit aan activiteiten van de
Nederlanders overzee. Handel was de primaire drijfveer en verspreid in Azië
onderhielden de Nederlanders een stelsel van handelsposten, maar ook, dankzij
hun militaire macht, een aantal landbouwgebieden waar ze soeverein waren (de
Kaapkolonie, op Java, Ceylon en de Molukken). In het Atlantisch gebied zaten ze
kortstondig in Brazilië en Nieuw-Nederland en veel langer aan de Westkust van
Afrika en in het Caraïbisch gebied. Voeg daarbij de rijke oogst aan boeken en
artikelen over de Oost en de West van alleen al de afgelopen dertig jaar en men
begrijpt dat de auteurs hun handen vol hebben gehad.

Emmer en Gommans bieden hun boek aan als een specimen van global history. Veel
aandacht gaat dus naar de longue durée, naar de klimatologische en geografische
omstandigheden en, vooral in het Aziatisch gedeelte, naar de eeuwenlange periode
dat er al een intra-Aziatisch handelsnetwerk bestond. Daarbij maken de auteurs
inzichtelijk hoe productiegebieden, transportlijnen en handelscentra met elkaar
in verbinding stonden en in hun karakter werden bepaald door bergen en
woestijnen, moessons en passaten, rivieren en oceanen.

Zij stellen de Nederlandse activiteiten ook systematisch in vergelijkend
internationaal perspectief, zodat we kunnen lezen hoe Portugezen en Spanjaarden
en later ook Fransen en Engelsen het in dezelfde gebieden anders deden dan wij.
Waarom bijvoorbeeld mislukten de kolonisatiepogingen in Brazilië en in
Nieuw-Nederland?

Men kreeg gewoon te weinig kolonisten bij elkaar en dat kwam weer voort uit
factoren die eigenlijk heel positief waren: Nederland kende een tolerant
klimaat, er was genoeg werk en het was hier geen praktijk om gevangenen op
transport te stellen naar verre oorden. Dus waarom zou je gaan?

Ook stellen de auteurs zich telkens de vraag wat deze commerciële contacten nu
hebben betekend, zowel overzee als in Nederland zelf. Die invloed wordt vooral
op economisch en op demografisch cultureel gebied behandeld.

De globale greep is knap en gedegen gedaan. Toch kleven er twee bezwaren aan dit
verder zeer informatieve boek. Ervan afgezien dat sommige delen door de
zakelijke stijl meer weg hebben van een meerjarenverslag van een groot im- en
exportbedrijf dan van enthousiasmerende geschiedschrijving, is het als
introductie op de materie niet helemaal geslaagd. Dat komt doordat een inleiding
over doel, middelen en organisatie van de VOC en de WIC en de particuliere
initiatieven wel zeer summier is gehouden en er zeker voor het Aziatische deel
veel bekend wordt verondersteld.

Het eerste van de drie delen behandelt de culturele invloeden van al die
buiten-Europese activiteiten op Nederland. Dat is een mooi en belangrijk
onderwerp, maar zou eerder aan het eind van dit boek passen. We lezen over de
vele boeken die in Nederland verschenen over vooral de Aziatische gebieden: over
vroege etnografie en taalkunde, over de vele kaarten en atlassen en over
verzamelingen van curiositeiten. Aandacht gaat naar de eerste sporen van de
oriëntalistiek. We lezen ook dat de Nederlandse tuinkunst voortkomt uit die
contacten. Voor medische tuinen klopt dat ten dele, maar niet voor de grote
siertuinen.

Bladzijden lang lezen we over de invloed van de Nederlandse schilderkunst op
Mughalkunstenaars en vice versa. Het is interessant maar marginaal, zeker in het
kader van global history. We lezen zelfs dat de Radicale Verlichting te danken
is aan onze verre contacten. Dit lijkt mij schromelijk overdreven.

Dat het boek onevenwichtig is blijkt ook uit het feit dat er met vrijwel geen
woord wordt gerept over de invloed op het dagelijks leven van de gewone
Nederlanders. De VOC en de WIC hebben de Nederlanders aan de koffie, de thee en
de chocola geholpen; ze dronken daarbij uit Chinees porseleinen kopjes en hun
huizen decoreerden ze met porselein of in Nederland gemaakt imitatieporselein.
Daarover lezen we niets.

Dat we meubels van ebbenhout en sitsen spreien in huis kregen, dat er
bontgekleurde rokken en kappen en 'Japonse' rokken werden gedragen blijft
onvermeld. In twee regels lezen we dat de Nederlanders iets goedkoper gekruid
voedsel en zoete spijzen nuttigden dankzij specerijen en suiker. Dat is typerend
voor dit boek: op financieel en economisch terrein is het sterk, op
cultuurhistorisch gebied schiet het tekort.

Ook de meer dan kortstondige invloeden van Nederland in die verre gebieden komen
slechts in het voorbijgaan aan bod, zoals de invoering van het Hollandse
rechtsstelsel, de evangelisatie, de aanleg van irrigatiekanalen op Ceylon, de
stadsplanning van Jakarta, Nieuw-Amsterdam, Kaapstad, de Nederlandse fortenbouw,
de levering van geschut en de kennis daarvan aan allerlei vorsten.

De delen over respectievelijk de West en de Oost zijn verreweg de belangrijkste
in dit boek. Beide zijn zeer informatief en vooral het Aziatische deel,
complexer  door de vele gebieden die behandeld moesten worden, is zeer compact
geschreven. Slavenhandel en slavernij krijgen ruimschoots aandacht.

Aan het eind maken de auteurs de balans op. Maar welke balans? Eigenlijk is dat
ook een onmogelijkheid, want wat meet je? De dividenden van een paar families?
De matige opbrengst voor een planter? De levensvreugde van de gemiddelde
boekhouder overzee?

Het is een financiële en een demografische balans geworden. Financieel heeft het
allemaal niet veel opgeleverd, zo luidt de conclusie. In het kader van de totale
Nederlandse economie was de VOC van beperkt belang en in bepaalde periodes is er
zelfs sprake geweest van kapitaalverlies. En dat alles nog wel ten koste van
onnoemelijk veel mensenlevens: indianen die door westerse ziekten stierven, een
demografische ravage.

De slavenhandel - het Nederlands aandeel wordt geschat op vijf procent -
ontwrichtte Afrikaanse gemeenschappen. Honderdduizenden Europeanen zijn via
Nederland naar Azië en de West gevaren. De meesten bleken niet bestand tegen
malaria en gele koorts. Het heeft voor werkgelegenheid gezorgd, maar de mannen
die naar Azië, Afrika of Amerika vertrokken leefden korter dan de thuisblijvers.
De lezer kan dan ook herhaaldelijk verzuchten 'waren we maar gewoon thuis
gebleven'.

Toch lijkt mij die balans ook weer te negatief en te eenzijdig, juist omdat het
een globale, financiële is en zoveel bijeffecten niet zijn ingecalculeerd. Het
is waar dat maar eenderde van de mannen in VOC-dienst terugkeerde, maar velen
zijn daar gebleven en leefden nog lang en misschien wel gelukkiger dan in
Europa.

Het is waar dat de VOC steeds meer in de rode cijfers kwam, maar juist in
kleinere steden, zoals Middelburg, Hoorn of Enkhuizen die al vanaf de tweede
helft van de 17de eeuw op hun retour waren, was de VOC de kurk waarop de
stedelijke economie bleef drijven. En heel wat huisgezinnen konden daar het
hoofd boven water houden dankzij de mannen die ter zee gingen of hun brood
verdienden met het leveren van hout, ijzer, zeildoek, touw, erwten en stokvis
aan de schepen die vertrokken naar de Oost of naar de West.

Piet Emmer en Jos Gommans: Rijk aan de rand van de wereld. De geschiedenis van
Nederland overzee 1600-1800. Bert Bakker,542 blz. EUR 29,95

De Radicale Verlichting zou ook aan onze verre contacten te danken zijn

Recente boeken over de Oost en De West

Aad van Amstel: Barbaren, rebellen en mandarijnen. De VOC in de slag met China
in de Gouden Eeuw. Thoeris, 382 blz. EUR 23,50

Over de  kostbare maar uiteindelijk mislukte pogingen van de Compagnie om
permanent voet aan wal in China te krijgen.

Tonio Andrade: Lost Company. The Untold Story of China's First Great Victory
over the West. Princeton University Press, 432 blz. EUR 38,-

Meeslepende reconstructie van de verovering van de Chinese verovering van Taiwan
op de Nederlanders in 1662

Klaas Doornbos:  Shipwreck & Survival in Oman, 1763. The Fate of the Amstelveen
and Thirty Castaways on the South Coast of Arabia. Pallas Publications, 148 blz.
EUR 19,90

Reconstructie van een onvrijwillige survivaltocht, beschreven door een matroos.

Frits van Dulm: 'Zonder eigen gewinne en glorie'. Mr. Iman Wilhelm Falck
(1736-1785), gouverneur en directeur van Ceylon en onderhorigheden. Verloren,
452 blz. EUR 45,-

Gedetailleerde biografie van de Utrechtse jurist Falck geplaatst in een
ingewikkeld web van familiebanden en VOC-intriges.

Henk den Heijer en Ben Teensma: Nederlands-Brazilië in kaart.  Nederlanders in
het Atlantische gebied 1600-1650. Walburg Pers, 192 blz. EUR 29,95

Eerste publicatie van een manuscriptatlas in het National Archief in Den Haag.

Ben Koolen: VOC & Onderwijs. Een inventarisatie. Booklight, 446 blz. EUR 21,90

Alle opleidingen in VOC-verband, voor predikant, stuurman tot chirurgijn,
schoolmeester of boekhouder keurig op een rij.

Bauke van der Pol: De VOC in India. Een reis langs Nederlands erfgoed in
Gujarat, Malabar, Coromandel en Bengalen. Walburg Pers, 208 blz. EUR 34,50

Fraai geïllustreerde tocht op papier langs de meest succesvolle gebieden van de
VOC in India.

Arthur Scheijde: De Woestduynschipbreuk nader ontrafeld. De legendarische
redding, de opvarenden en het verdwenen fortuin. Thuurart, 96 blz. EUR 22,50

De dramatische schipbreuk van een VOC schip in 1779 voor de kust van
Westkapelle; met vele reconstructietekeningen.

Stephen Snelders: Vrijbuiters van de heelkunde. Op zoek naar medische kennis in
de tropen 1600-1800. Atlas 256 blz., EUR 24,95

Artsen en chirurgijns en hun strijd tegen de dodelijke effecten van besmette
muskieten, wormen, rode loop, geslachtsziekten en tropische koortsen in de West.

Arent Vos en Aryan Klein: Batavia. De inrichting van een Oostindiëvaarder.
Stichting 'Nederland bouwt VOC-retourschip', 72 blz., EUR 16,-

Zesde deel van de Batavia-cahiers met artikelen over de inrichting en het
dagelijks leven aan boord.

Menno Witteveen: Antonio van Diemen. De opkomst van de VOC in Azië. Pallas
Publications, 402 blz. EUR 35,-

Biografie van de enigszins vergeten medegrondlegger van het VOC-imperium, die
opklom van gefailleerde koopman tot gouverneur-generaal.

Nigel Worden (red.): Cape Town. Between East and West. Social identities in a
Dutch colonial town. Verloren, 264 blz., EUR 29,-

Een reeks artikelen gewijd aan de vele sociale groepen aan de Kaap: bestuurders,
burgers, soldaten, Chinezen en slaven.

LOAD-DATE: June 29, 2012

LANGUAGE: DUTCH; NEDERLANDS

GRAPHIC: Cornelis van den Bogaerde, hoofd van de VOC-factorij in Hyderabad (bij
Golconda) houdt hof met zijn Indonesische dienaar (l.) en drie Indiase
handelaren, een schildering uit ca. 1687
Uit besproken boek
 VOC-lantaarn; 2. Verguld VOC-schip op Antwerpse geveltop; 3. VOC-munt; 4.
Chinees porseleinen bord; 5. Sits uit India; 6. Munt uit VOC-tijd.
Foto Peter Hilz

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              98 of 200 DOCUMENTS



                                NRC Handelsblad

                              26 juni 2012 dinsdag

Gooi alles plat en bouw het opnieuw

BYLINE: Oscar Garschagen

SECTION: Het Grote Verhaal

LENGTH: 1304 woorden

SAMENVATTING

De historische buurten van Peking, de hutongs, worden gesloopt en vervangen door
nieuwe namaak. Het Peking dat 'mooier is dan Parijs' verdwijnt. ,,Over een paar
jaar moeten we vaststellen dat we het verleden volledig hebben uitgewist."

VOLLEDIGE TEKST:

Op amateurfotografen na bezoekt geen Chinese toerist voor zijn plezier de
historische buurten van Peking. In deze 'hutongs' stinkt het vaak naar afval en
pis, er zijn geen Louis Vuitton- of Zara-winkels en luxueuze restaurants met
airco. ,,Je ziet hier alleen maar buitenlandse toeristen en die brengen te
weinig geld op", zegt Xu Yong, ingenieur, fotograaf en medeoprichter van het
kunstenaarscomplex 798 en eigenaar van Cultural Hutong Tours. ,,Het stadsbestuur
eist dat deze wijken geld opleveren en daarom worden ze vroeg of laat gesloopt
om plaats te maken voor projecten die wél geld opleveren." Vanaf de veranda van
de uit 1272 daterende Drumtoren wijst hij naar de grijze laagbouw aan
rechthoekige doolhoven van stegen (hutongs). Op de parkeerplaats worden bussen
met gepensioneerde Britten en Fransen uitgeladen, er is inderdaad geen Chinese
groep te bekennen. Xu, die al vanaf 1984 bedreigde hutongs fotografeert en
campagne voert voor historisch stadsherstel, zegt dat binnen nu en een jaar ook
deze buurten zullen zijn gesloopt. Op de muren van ieder huis is het karakter
voor 'chai' gespoten, dat in deze context 'vernietigen' betekent.

De hutongs - het woord is een verbastering van het Mongoolse woord voor
waterbron - moeten plaatsmaken voor hotels, galerieën, dure modewinkels en een
museum over 'tijd'. De hutonghuizen, met zwarte deuren voor het gewone volk en
rode deuren voor de machtigen, en de leeuwen en leeuwinnen tegen de kwade
geesten, worden vervangen door goed gelijkende nieuwbouw.

De tienduizenden inwoners, overwegend bejaarden en kunstenaars, hebben al nieuwe
appartementen en studio's toegewezen gekregen in de satellietsteden die bij de
zesde ringbaan rondom Peking worden aangelegd. Werden 25 jaar geleden hutongs
gesloopt om plaats te maken voor de nieuwe financiële en regeringsdistricten, nu
moeten de oude buurten bij de grote toeristische attracties zoals de Verboden
Stad, het Tiananmenplein met Mao's tombe en de Grote Hal van het Volk, geschikt
gemaakt worden voor de aanwas aan Chinese toeristen uit de groeiende
middenklasse.

,,Chinezen hebben een totaal andere definitie van vakantie dan de buitenlanders
die Peking bezoeken en zij gaan zeker niet naar oude wijken die hen doen denken
aan de armoede die zij zelf hebben gekend. Zij gaan daarom liever naar de
financiële districten met de grote restaurants en de winkelcentra'', legt Xu uit
als we door de Rokende Pijpsteeg richting de stadsmeren Honhai en Donghai lopen.
Hier is het antieke Peking allang vervangen door hip, trendy en jong Peking dat
hier organisch en vegetarisch eet en luiert.

Huizenprijzen lopen op tot tien miljoen euro en het gerucht wil dat Rupert
Murdoch hier een traditioneel hutong-huis heeft gekocht voor zijn Chinese vrouw
Wendy Deng. Ook onder Pekingse nieuwe rijken zijn de hutonghuizen populair
vanwege de locatie en de ornamenten waarmee aan de buitenkant de hoge status van
de bewoners op traditionele wijze kenbaar gemaakt kan worden.

De bouw van 'namaak oud' is een trend die in Shanghai is gezet en nu in heel
China zichtbaar wordt. Iedere metropool volgt het voorbeeld van Xintiandi in
Shanghai. Het door Hongkongse en Amerikaanse projectontwikkelaars gebouwde
uitgaans- en winkelcomplex in de stijl van de oude Shanghaise shikumen (huizen
met stenen deuren) trekt miljoenen Chinese toeristen en is een commercieel
succes. Iedere grote Chinese stad met toeristische am bities heeft daarom
'historische wijken' met Song-, Ming- en Qingstraatjes aangelegd of is dat van
plan.

Tijdens de uitreiking van de Pritzerprijs, de meest prestigieuze
architectuurprijs ter wereld, constateerde eind mei winnaar Wang Shu dat alle
grote steden in China, Peking voorop, in een periode van amper 30 jaar
onherkenbaar zijn veranderd. ,,Over een paar jaar moeten we vaststellen dat we
het verleden volledig hebben uitgewist en een heel nieuw stedelijk landschap
hebben opgebouwd", aldus Wang Shu, die opgroeide in een Pekingse hutong.

De sterarchitect, die de prijs kreeg voor het nieuwe moderne kunstmuseum van
havenmetropool Ningbo, is een bewonderaar van Xu's fotoboeken omdat hij daarin
een Peking ziet ,,dat mooier is dan Parijs" en over enkele jaren helemaal niet
meer bestaat. Waarschuwingen van Wang Shu en Xu Yong hebben geen enkel effect.
De modernisering van Peking - en andere grote steden - is niet te stoppen.

De hoofdstad, met officieel 14 en officieus 20 miljoen inwoners als de
migrantenarbeiders worden meegerekend, zal in de komende twintig jaar uitgroeien
tot een metropool met 40 miljoen inwoners. ,,De druk op het oude centrum, waar
de nationale regering zetelt, wordt steeds verder opgevoerd.
Partijdepartementen, overheidsdiensten en staatsbedrijven vechten om de ruimte",
legt stadsplanoloog professor Wu Weijia van de Tsinghua Universiteit uit.

Samen met collega's van de School voor  Architectuur heeft hij een reeks van
rapporten geschreven over hoe het centrum van het ernstig vervuilde en
chaotische Peking weer een beetje leefbaar kan worden gehouden en hoe stedelijk
erfgoed kan worden behouden. Verplaatsen van de hele dienstensector en grote
delen van de overheidssector naar de nieuwe wijken bij de vijfde en zesde ring
vormt de kern van al die plannen. ,,Het bureaucratisch verzet daartegen is te
groot. Daarom worden de bewoners naar de rand verdreven en wil iedereen een auto
om naar het werk te gaan", zegt professor Wu, die een groot bewonderaar is van
de wijze waarop Amsterdam maar ook Gent en Brugge middeleeuwse wijken hebben
weten te behouden.

Niet alleen wil het Pekingse stadsbestuur de gebieden rondom de Verboden Stad
geschikt maken voor Chinese toeristen, ook steeds meer topfunctionarissen van de
partij en de overheid willen hier wonen.

,,Het eerste wat een nieuw benoemde minister of hoge partijfunctionaris doet als
hij naar Peking komt, is in de hutongs een gemoderniseerd huis zoeken. Dat doen
ook de bestuurders van de grote staatsbedrijven en de nieuwe rijken die zich
prijzen van drie miljoen euro en meer kunnen veroorloven. De gewone mensen
worden daarom zoals dat heet weggefaseerd", aldus Xu.

In keizerlijke tijden waren de hutongs volgens een sociaal stramien verdeeld: de
machtigen in het het westen van de Verboden Stad, de rijken in het oosten, de
armen in het noorden en de handelaren in het zuiden. ,,De machtigen en de rijken
wilden zo dicht mogelijk bij de keizer wonen. Dat is vandaag de dag niet anders.
Iedereen met macht of geld wil zo dicht mogelijk bij het Zhongnanhai wonen",
constateert Xu in de hutong pal ten westen van het politieke machtscentrum.

In het Zhongnanhai-complex, net zo ontoegankelijk als de naastgelegen  Verboden
Stad in keizerlijke tijdperken, wonen en werken de hoogste partij- en
regeringsleiders, onder wie president Hu Jintao. De huizen hebben allemaal rode
deuren en de vier houten haken die vroeger de militaire status van de inwoner
aangaven. Hier hebben ook rijke milieuorganisaties zoals het World Wildlife Fund
en banken lobbykantoren gevestigd.

,,De belangrijkste functie van Peking is het creëren van de best mogelijke
omstandigheden voor de uitvoering van de overheidstaken. Dat was in keizerlijke
tijden zo en er is niets veranderd." Met dank aan de grondlegger van nieuw
China, Mao Zedong. De communistische leider moest na de zege op de nationalisten
in 1949 kiezen waar hij in Peking zou gaan wonen en werken.

,,Hij sloeg alle adviezen van zijn revolutionaire raadgevers in de wind en koos
voor de onderkomens van de keizers want waarom zou hij het met minder doen. De
gevolgen voor de stad zijn tot op de dag van vandaag merkbaar", zucht  Xu Yong.

LOAD-DATE: June 26, 2012

LANGUAGE: DUTCH; NEDERLANDS

GRAPHIC: Een restaurant in een hutong in Peking, april 2011.
Foto Bloomberg
Op te slopen huizen in hutongs staat het karakter voor 'chai' gespoten, dat in
deze context 'vernietigen' betekent.
Foto Magnum
Op de plek van de oude hutongs verrijzen wijken die wél geld opleveren.
Foto Hollandse Hoogte

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              99 of 200 DOCUMENTS



                                NRC Handelsblad

                              25 juni 2012 maandag

PVV: ze bestelen  de harde werkers

SECTION: Binnenland

LENGTH: 258 woorden


Om te voldoen aan het dictaat van Brussel wordt de economie kapotbezuinigd en de
automobilist nog meer dan gebruikelijk belast. En dit gebeurt allemaal onder de
verantwoordelijkheid van een VVD-premier.

Zo pakt de PVV de grootste partij van Nederland aan. Zaterdag, op de dag van het
VVD-congres, pleitte PVV-leider Geert Wilders voor de afschaffing van het
kwartje van Kok uit 1991. ,,Pure diefstal", noemde Wilders deze extra accijns op
de benzine. Ook pleit hij voor afschaffing van de forenzentaks en van de
btw-verhoging. Die maken beide deel uit van het Lenteakkoord dat de VVD met CDA,
D66, GroenLinks en ChristenUnie sloot.

De aanvallen van de voormalige gedoogpartner doen de VVD pijn. Want de
lastenverzwaringen in het Lenteakkoord zijn ook door de partij van Mark Rutte
kritisch ontvangen. Noemde de premier de forenzentaks zelf niet een haar in de
soep? Niet voor niets heeft hij aangekondigd dat de belasting van de
woon-werkverkeervergoeding niet in het verkiezingsprogramma van de VVD zal
komen.

Ook met het 'dictaat van Europa' legt Wilders de vinger op een gevoelige plek.
Rutte toont volgens hem twee gezichten door in Brussel iets anders te roepen dan
in Nederland. Dat verwijt krijgt de premier ook van andere partijen.

En hoe wil Wilders het wegstrepen van de lastenverzwaringen financieren? Door de
ontwikkelingssamenwerking (ruim 4 miljard euro) te schrappen en het mes te
zetten in de overheid. Dat zijn voorstellen die ook heel wat VVD-kiezers zullen
aanspreken. ,,Wij komen wél op voor de hardwerkende Nederlander", aldus Wilders.

LOAD-DATE: June 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              100 of 200 DOCUMENTS



                                NRC Handelsblad

                             23 juni 2012 zaterdag

Filibusteren en andere ruige taal;
Op wie moet je letten om Den Haag te begrijpen? Deze week: Paul Ulenbelt (SP),
oud-communist, ex-vakbondsman van ruige teksten, die nu ineens moet oefenen op
regeerderstaal. (En voedsel geeft aan de nieuwste mode: de fake
filibuster.)Haagse invloeden

BYLINE: Tom-Jan Meeus

SECTION: Advertentie

LENGTH: 1094 woorden


Dat was lekker filibusteren, deze week in Den Haag. Alleen jammer dat het een
misverstand was.

Bij een filibuster dwingt een minderheid - 41 van de 100 Senaatszetels - zoveel
praten of stemmen af dat besluitvorming onmogelijk wordt. Iemand in Den Haag
moet hebben gewezen op Strom Thurmond, de white supremacist die in 1957 een
record zou hebben gevestigd door in de Senaat 24 uur en 18 minuten het woord te
voeren bij een mislukte poging de Civil Rights Act tegen te houden. Je las het
overal.

De ellende is dat dit record sindsdien ontelbare malen is gebroken. De
obstructiemethode wordt in de VS nu zo routinematig gebruikt dat één
administratieve handeling volstaat om besluitvorming te blokkeren. Aan
ellenlange debatten doen ze allang niet meer. Vul een formuliertje in en het is
gepiept. Daarna hou je dat formuliertje c.q. de filibuster net zolang aan - soms
maanden - totdat de 59 of minder zetels hun verlies nemen. Het voorstel
verdampt: de regering regeert niet. En het politieke gevecht blijft altijd
gaande.

Nu heeft de SP van oudsher volop affiniteit met het politieke gevecht. De partij
werd groot door het charisma van Jan Marijnissen en het verzet tegen de
compromissen die de PvdA sinds eind jaren tachtig in de regering sloot. Dus het
past in een traditie dat uitgerekend de SP zich deze week vereenzelvigde met het
beeld dat de filibuster nu ook Nederland heeft bereikt.

Eerst vroeg de SP op initiatief van Renske Leijten, type jong en fris,  uren
spreektijd aan bij het debat over de zorg. Daarna twitterde Paul Ulenbelt, type
vakbondsman, ruige taal, dat hij twaalf uur nodig had voor het debat over de
verhoging van de AOW-leeftijd, later in de week.

Maar een Kamerminderheid kan geen besluitvorming blokkeren, zoals in de VS, dus
het gepraat over een filibuster was sowieso flauwekul. En daarna bleek,
pijnlijk, dat Ulenbelt slechts twee uur spreektijd vroeg (en kreeg) - om zijn
inbreng vervolgens af te doen in één uur. Tot zover de Hollandse filibuster, en
tot zover de moderne media: de aankondiging van politieke actie was weer eens
groter nieuws dan de actie zelf.

Bovendien, zei Ulenbelt (60) donderdag boven een uitsmijter op wit brood, was
het een uit de hand gelopen geintje. Menno de Bruyne, de SGP-woordvoerder, wees
erop dat urenlange spreektijden niks bijzonders zijn: deden sommige socialisten
in 1913 al. ,,Toen twitterde ik terug dat ik twaalf uur zou aanvragen", zei
Ulenbelt. ,,Als grap." Maar evengoed werd zijn opmerking, geharnast als zijn
imago is, overal serieus genomen. ,,Domme zet", zei hij, goeiig maar
schuldbewust.

Paul Ulenbelt is een man om op te letten nu de SP zo nadrukkelijk als
regeringspartij in beeld is. Bijna een heel leven vocht hij tegen de gevestigde
economische orde. Temidden van de kek geklede bodies in de Kamer kun je meteen
zien dat hij uit een andere tijd en cultuur stamt dan de meeste parlementariërs.
Knokige schouders en gekreukt pak. Man van rock en boerenkool met worst en spek.

Hij is de zoon van een vroeg overleden notarisklerk die op de universiteit bij
de CPN belandde. Zij aan zij met communist  Fré Meis streed hij in
Oost-Groningen voor de arbeiders in de strokarton. Spijt van zijn communistische
voorkeur heeft hij nooit gehad; de val het wereldcommunisme zat volgens hem
minder in de ideologie dan in het feit dat ,,leiders geen tegenspraak
organiseerden".

Ulenbelt knapte af op GroenLinks toen in die partij, waarin de CPN opging, de
band met de gewone man verwaterde. Hij werd het gezicht van het gevecht voor
betere arbeidsomstandigheden in de FNV. De werkgever die beroepsziekten
veroorzaakte moest dokken: dat was zijn houding. Op latere leeftijd, in 2004,
belandde hij zo bij de SP, waar hij een kwart van zijn salaris plus dienstauto
inleverde om fractiemedewerker en, vanaf 2006, Kamerlid te worden.

Bij de FNV, vertelde hij, zag hij wat er misging met de PvdA. Te veel
bestuurders gebruikten de bond als vehikel voor de eigen politieke carrière - en
hadden geen oog meer voor gewone leden. Een virus dat de PvdA opeet, zei hij.
Deze week zou hij bij een PvdA-afdeling debatteren met PvdA-Kamerlid Metin
Çelik. Ging niet door: Çelik zegde af toen hij laag op de kandidatenlijst
belandde. ,,Zo'n jongen zegt dus eigenlijk: de partij is er voor mij, in plaats
van andersom."

Hoewel Ulenbelt hoogopgeleid is (hij promoveerde in de geneeskunde) let hij erop
dat hij zijn academische afkomst niet verraadt. Hij praat in korte zinnen en
confronterende woorden. ,,Zoetgevooisde poëzie" is in de Kamer niet zinvol, zei
hij. ,,Hardheid en verontwaardiging komen beter aan." Zo werd de SP groot, met
hardheid en verontwaardiging, en onder Emile Roemer zien we de omwenteling -
naar mildheid en vertrouwen.

Met heel zijn aanwezigheid laat Paul Ulenbelt zien dat dit niet voor iedereen in
de SP vanzelfsprekend is. Hij praat nog altijd over ,,miljarden in de bodemloze
Griekse put terwijl Nederlanders hun pensioentje moeten inleveren". Ik zie het
probleem niet, zei hij tegen me. ,,Is toch gewoon zo?" En de PvdA verweet hij
vorig jaar dat ze ,,het gore lef" had het pensioenakkoord te verdedigen, al
maakte hij deze week excuses voor die woordkeuze.

Bovendien sluit nu ook de SP verhoging van de AOW-leeftijd niet meer uit. Het
leidde ertoe, ook deze week, dat hij bij alle fracties onder vuur lag, en ineens
moest oefenen (een ,,belofte" is ,,geen garantie") op regeerderstaal. Makkelijk
vond Paul Ulenbelt dat duidelijk niet. ,,Ik hakkelde even. Klopt."

Ook achter die grap over twaalf uur spreektijd ging het dilemma van zijn partij
schuil. Ulenbelt ergerde zich aan het tempo waarmee de Lentevijf de verdere
verhoging van de AOW-leeftijd door de Kamer loodsten. Voor een hoorzitting was
geen tijd. De termijn voor schriftelijke voorbereiding, zes weken, werd beperkt
tot drie dagen. ,,Dit is door Kunduz op coupachtige wijze door de Kamer gejast",
zei Ulenbelt.

Met een paar van die coupplegers moet de SP regeren, mocht de partij haar wensen
vervuld zien. Is het geen tijd voor minder straffe taal, vroeg ik Ulenbelt. ,,Te
vroeg", zei hij. ,,Als je praat over regeringsdeelname  in de campagne verlies
je."

Maar vergis je niet in de achterban van de SP, zei hij. ,,Die weten: als Emile
in het Torentje komt, is die schatkist leeggeplunderd." Dan wordt dus niet
meteen alles anders in Nederland. Hij was kortom graag bereid nu reeds de
schuldige van een eventueel tegenvallend premierschap van Roemer aan te wijzen.
Dat wel. ,,Als het geld op is kun je niet meteen beginnen met uitgeven", zei
Paul Ulenbelt.

De aankondiging van politieke actie was weer eens groter nieuws dan de actie
zelf

LOAD-DATE: June 22, 2012

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              101 of 200 DOCUMENTS



                                NRC Handelsblad

                             23 juni 2012 zaterdag

Hoe de stad zichzelf   heeft gepland de afgrond in  Weg zakt het droompaleis,
het moeras in

SECTION: Opinie & Debat

LENGTH: 1325 woorden

SAMENVATTING

De stad loopt gevaar. Om de creatieve klasse te lokken, zijn er torenhoge
schulden opgebouwd, stelt Ewald Engelen. Tegelijkertijd dreigt een kaalslag
onder winkels, waarschuwen Steven Brakman en Arjen van Witteloostuijn.

VOLLEDIGE TEKST:

Waar heeft hij zijn gladde praatjes niet verkocht? Utrecht, Maastricht, Arnhem,
Amsterdam, Rotterdam - en ik heb ongetwijfeld een paar steden gemist. Sinds het
verschijnen van The Rise of the Creative Class in 2002 eten lokale bestuurders
uit Richard Florida's hand. Voorspoed en geluk belooft de Amerikaanse socioloog
hen. Met wat kekke citymarketing, een paar fietspaden, gratis WiFi en een
handvol gerichte stedenbouwkundige interventies kan elk aftands provinciestadje
in een hotspot van creativiteit veranderen.

Het fijne is dat Florida er een prachtig verhaal bij levert. Als je hem mag
geloven is de stadsbestuurder geen uitgerangeerde politicus met roos op de
schouders, maar een frontsoldaat van het nieuwe, vederlichte flitskapitalisme.
In de internationaliserende wereld van morgen, waar productieketens zich niets
van grenzen aantrekken en de economie van zweet en blaren is verruild voor die
van apps en latte, zijn steden met hun buitenproportionele concentraties van
homo's en hipheid, creativiteit en innovativiteit dé groeimachines geworden die
leven en lot bepalen.

Ook in Nederland zijn het afgelopen decennium de sprookjes van Richard Florida
en ook Saskia Sassen in de mondiale stedenslag om poen en brein gaan fungeren
als legitimatie voor megalomane paradeprojecten. De Amerikaanse onderzoekster
Doreen Massey noemt dit Trickle down-geografie. Op zijn Suske en Wiskes:
geografische groeipercolator. Publieke investeringen aan de bovenkant van de
stedelijke economie moeten de financiële middelen genereren die nodig zijn voor
de problemen aan de onderkant.

En zo kreeg iedere zichzelf respecterende stad haar op Canary Wharf lijkende
financiële centrum, op het Louvre gebaseerde museumkwartier, van Tokyo afgekeken
metronet, van Baltimore gepikte havenfront, aan Berlijn ontleende broed- en
vrijplaatsen, van Amsterdam gestolen fietspaden, van Lille gejatte multimo- dale
knooppunten en van New York (I   i NY) geleende citymarketing. En dat allemaal
met een beroep op bekommernis met de minder bedeelden.

Wandel willekeurig welke Nederlandse stad binnen en je struikelt over de
bouwputten. Zo worden de stations van Rotterdam, Arnhem, Utrecht en Amsterdam
momenteel 'opgeschaald' tot 'multimodale vervoersknooppunten'. Veel colleges
hebben de afgelopen jaren de handen op elkaar gekregen voor het aanleggen van
chique museumkwartieren. Met wat parkaanleg, het verhangen van bordjes en
miljoenen verslindende renovaties door duurbetaalde starchitecten moest de stad
de sensatiezuchtige toerist aan zich binden. Ook hebben lokale overheden vaak
goed voor zichzelf gezorgd en de afgelopen jaren avant-gardistische panden voor
eigen diensten laten optrekken. En is het een universiteitsstad dan is de kans
groot dat u op borden botst die de aanleg van een hippe stadscampus aankondigen.
In de buitenwijken rijgt zich daar de protserige nieuwbouw van de Amarantissen
van deze wereld aan vast.

Wat voor de crisis gouden bergen leken, is een schuldenstrop gebleken. Dat we
een zeepbel hebben gecreëerd in de woningmarkt is vier jaar na dato geen geheim
meer. Alleen dankzij Oost-Duits ordeningsbeleid zijn ons in die markt de half
afgebouwde paleisjes bespaard gebleven, die het Ierse en Spaanse platteland
sieren. Dat heeft wildgroei in het commerciële vastgoed echter niet kunnen
voorkomen. Met lichte overdrijving kun je zeggen dat Nederland sinds het midden
van de jaren negentig is getransformeerd tot een groot, wild kantorenpark dat
hyperkapitalisme suggereert maar in feite een Potemkindorp is.

Landelijk staat veertien procent van deze 66 miljard euro grote markt leeg. We
hebben het dan over zeven miljoen vierkante meter: pak 'm beet 1.400
voetbalvelden. Voeg daar 79 miljard euro aan bedrijfspanden, 89 miljard aan
winkelpanden en pakweg 67 miljard aan stadhuizen, schoolgebouwen en ziekenhuizen
aan toe en je hebt het al snel over zo'n 300 miljard euro aan vastgoed dat voor
pakweg twee keer de marktwaarde in de boeken staat. Geen wonder dat DNB vreest
voor een ,,derde financiële crisis". Afwaarderingen van zo'n omvang slaan
namelijk diepe gaten in de balansen van zombiebanken. Met de bekende gevolgen:
nieuwe kapitaalinjecties, grotere staatsschuld, lagere rating, hogere
rentelasten en een volgende bezuinigingsronde.

Rijdend door het Hollandse landschap vraag je je af hoe zo'n nuchter volk zich
zo heeft kunnen verliezen in deze vastgoedroes. Het antwoord is van alle tijden:
hebzucht, zelfoverschatting en irrationele verwachtingen. Maar het antwoord is
ook heel erg Spaans, Iers en Nederlands. Geen kantoorpand zonder gronduitgifte,
geen gronduitgifte zonder armlastige maar ambitieuze stad, geen armlastige stad
zonder schraperig Rijk, geen schraperig Rijk zonder stijgende
vergrijzingskosten. Oftewel, er loopt een vuurrode causale pijl van
gedecentraliseerde ruimtelijk ordening en de mondiale stedenslag die Florida ons
heeft aangepraat naar de kantorenleegstand en de stedelijke paradeprojecten die
daarmee zijn gefinancierd.

De vierdubbele Nederlandse zeepbel is momenteel in hoog tempo aan het leeglopen.
Huishoudens hebben dat in de smiezen en zijn naarstig aan het sparen geslagen.
Ook in de vastgoedsector wordt driftig overlegd over een eerlijke verdeling van
onvermijdelijke afwaarderingen. Dat ook de semipublieke sector heeft mee gedanst
begint ook steeds meer betrokkenen te dagen. De kranten staan vol met verhalen
van instellingen die zich hebben volgestouwd met goedkope leningen (en
onbegrepen derivaten) die sinds de crisis verstikkende worgschulden zijn
geworden. Met tekorten, ontslagen, verkopen, afstoten, verminderen en
verschralen tot gevolg. Dat hetzelfde ook de steden staat te gebeuren is echter
veel minder tot het grote publiek doorgedrongen. Maar ook die hebben zich met
grondinkomsten als hefboom voor miljarden in de schulden gestoken. En nu de
stroom van makkelijk gronduitgiftegeld opdroogt en banken door regelgeving en
afwaarderingen hun financieringskraan verder dichtdraaien, mag ook daar iemand
voor het gelag opdraaien. Wie? Burgers en ambtenaren wachten ontslagen,
versoberingen van plannen en verschralingen van diensten.

Wie het slagveld overziet, kan de conclusie moeilijk ontlopen dat het
Nederlandse droompaleis net als het Spaanse en Ierse op drijfzand was gebouwd.
Aannemers, bouwondernemingen, interieurinrichters, ontwerpers, architecten,
makelaars, notarissen, ingenieurs, Poolse klusjesmannen, keukenbouwers,
vastgoedontwikkelaars, projectmanagers, onroerend goedbeleggers, naaiateliers,
hypotheekbemiddelaars, doe-het-zelf outlets, meubelzaken en banken hebben zich
vijftien jaar lang rijk gerekend aan zeepbellen. Zoals columnisten Schinkel en
Tamminga eerder in deze krant schreven, heeft Nederland pakweg een vijfde van
zijn welvaartsgroei sinds 1995 aan de vastgoedroes te danken. En daarmee hoort
Nederland wel degelijk in het rijtje landen dat zich moet herbezinnen op zijn
verdienmodel.

Het begint met de marskramers van de voorspoed de deur te wijzen. De
herverdelende belofte van Florida en de zijnen is een hersenschim gebleken.
Trickle down is de hoge heren weer eens meer ten goede gekomen dan de kleine
man. Terwijl de bankier en de vastgoedjongen genieten van een vroeg pensioen,
betaalt Jan Modaal het gelag. Werkloos, de gevangene van zijn worghypotheek, met
ouders en kinderen die schraalhanserige zorg en onderwijs ontvangen, mag hij tot
in lengte van jaren opdraaien voor Florida's mislukte experiment. Dat de steden
van Zutphen tot Amsterdam vol staan met prijswinnende musea, bibliotheken en
stations is niet meer dan een schrale troost.

Ewald Engelen is hoogleraar financiële geografie aan de Universiteit van
Amsterdam.

Nederland is veranderd in een groot, wild kantorenpark  dat een Potemkindorp is

LOAD-DATE: June 25, 2012

LANGUAGE: DUTCH; NEDERLANDS

GRAPHIC: Installatie van architectenbureau Rietveld Landscape, over de leegstand
van overheidsgebouwen. Hiermee won het bureau de Rotterdam Designprijs 2011.
Foto Rietveld Landscape

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              102 of 200 DOCUMENTS



                                NRC Handelsblad

                              22 juni 2012 vrijdag

Alles moet ineens 'eerlijk'

SECTION: Opinie

LENGTH: 579 woorden

SAMENVATTING

Iedereen moet evenveel lijden onder de crisis. Krijgt opa geen gratis rollator
meer, dan is het ook begrijpelijk dat er op ontwikkelingshulp wordt gekort,
stelt Floor Rusman.

VOLLEDIGE TEKST:

Vandaag organiseert de Teldersstichting, het wetenschappelijk bureau van de VVD,
een symposium getiteld 'Eerlijkheid en liberalisme'. Een paar jaar geleden zou
'Rechtvaardigheid en liberalisme' nog hebben volstaan, maar die eerste term is
vervangen door 'eerlijkheid'. Dit woord spreekt blijkbaar meer tot de
verbeelding.

Ook de PvdA heeft het woord ontdekt. Haar slogan voor de Provinciale
Statenverkiezingen in 2011 luidde 'Het moet eerlijker!' Deze uitroep klinkt
kinderachtig, maar blijkt zeer actueel.

In deze crisisverkiezingscampagne staat de vraag 'wat is eerlijk?' centraal, en
hiermee automatisch de vraag 'wat is oneerlijk?' Discussies over bezuinigingen
draaien om het lokaliseren van de profiteurs. Wij moeten langer doorwerken,
terwijl ze in Griekenland de hele dag gyros zitten te eten. Elitaire
kunstenaars, graaiende bankiers en uitkeringstrekkers mogen hun gang gaan,
terwijl onze btw omhoog gaat. Iedereen kijkt met een schuin oog naar de (verre)
buurman, die op geheimzinnige wijze de dans weet te ontspringen.

Tijdens het Kamerdebat over het Lenteakkoord verwoordde PVV-leider Geert Wilders
dit moderne ressentiment: ,,Is het evenwichtig dat opa voortaan zelf zijn
rollator moet betalen, terwijl zonnepanelen extra gesubsidieerd worden? En is
het evenwichtig dat er volgend jaar 10 miljoen extra beschikbaar wordt gesteld
voor natuurbehoud op de Antillen, terwijl onze slechthorenden hun hoortoestellen
deels zelf moeten gaan betalen?" Zijn antwoord luidde natuurlijk nee. Het is
ontzettend onevenwichtig en dus oneerlijk.

Mijn gedachten gingen terug naar vorig jaar, toen Tweede Kamerlid Sietse Fritsma
(PVV) klaagde dat jan modaal moest betalen voor ,,tromboneclubjes" van de elite.
Ook Fritsma stelde hiermee de vraag: 'Wie betaalt voor wie? En is dat wel
eerlijk?'

Niet alleen de PVV maakt zich hieraan schuldig. Ik moest denken aan toenmalig
PvdA-leider Wouter Bos, die het in 2006 een voorbeeld van ,,perverse
solidariteit" noemde dat de slager meebetaalt aan de opleiding van de advocaat.
Oneerlijk -  de advocaat zal later keiveel verdienen.

Ook GroenLinks komt met dit soort argumenten. De partij noemde het, in het debat
over de onbelaste reiskostenvergoeding, ,,oneerlijk" dat mensen die dicht bij
hun baan wonen, betalen voor de mensen die moeten reizen naar hun werk.

Wat is dan de definitie van 'eerlijk'? Dat je profiteert van alle maatregelen
waaraan je  meebetaalt en omgekeerd, dat je niet hoeft te betalen voor
voorzieningen die je niet gebruikt? Dan is het ook oneerlijk dat iemand met
pleinvrees betaalt voor wegenaanleg en dat blinden betalen voor verkeersborden.
Dan is elke algemene belasting en elke voorziening een voorbeeld van perverse
solidariteit.

Pas als iedereen evenveel of even weinig profiteert, is het 'eerlijk', volgens
deze norm. In tijden van bezuinigingen is men extra gebrand op dit evenwicht.
Iedereen moet evenveel lijden onder de crisis. Een hoge energierekening voor de
hardwerkende Nederlander? Dan ook duurdere operakaartjes voor de grachtengordel!
Geen gratis rollator meer voor opa? Dan ook geen difterieprik voor het
Afrikaanse kind!

In dit licht is het voorstel van VVD'er Stef Blok om 3 miljard euro te
bezuinigen op ontwikkelingssamenwerking best te begrijpen.

Floor Rusman  is historica en freelancejournalist.

LOAD-DATE: June 22, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              103 of 200 DOCUMENTS



                                NRC Handelsblad

                              22 juni 2012 vrijdag

Oh ja, er  zijn  ook paarden;
Ondertussen op  de renbaan van Ascot

BYLINE: Titia Ketelaar

SECTION: Vooraan

LENGTH: 596 woorden

SAMENVATTING

Alleen hoe je er uitziet telt op Ladies' Day van paardenrace Ascot. Slippers
blijken bij het deftige festijn van onschatbare waarde.

VOLLEDIGE TEKST:

De Racing Post deelt op de weg naar het station slippers uit. Aan het einde van
Ladies' Day op Royal Ascot gaat het niet meer om de hoeden. Het gaat om de
hakken. Want die zijn hoog, hoger, hoogst. En in combinatie met gras - modderig
zacht door de regen - en enkele uren staan juichen langs de renbaan, doen zelfs
de voeten van de meest geoefende hakkendraagster pijn.

Op het complex vlakbij Windsor pik je de ervaren Ascot-gangers er zo uit. Die
hebben in hun minuscule tasjes naast een lippenstift een paar platte schoenen
weten te wurmen. En je ziet zo wie genodigd waren in een loge, of de Royal
Enclosure, de koninklijke omheining. Die hebben veelal kunnen zitten en lopen
nog elegant naar het parkeerterrein. Als ze nog meer geluk hebben, is dat
terrein nummer 1, waar de parkeerplaatsen  van generatie op generatie worden
doorgegeven.

De kledingregels zeiden niets over schoeisel. De brief die bij mijn toegangspas
zat, had het over hoeden met een rand van minimaal tien centimeter en een verbod
op fascinators - haarbanden met bloemen en veren, populair gemaakt door Kate
Middleton - in de Royal Enclosure. Op de net iets minder mooie plaatsen mocht er
van alles op het hoofd, maar waren strapless jurken verboden, net als
spaghettibandjes, blote ruggen en blote buiken.

De jurken moesten bovendien een ,,eerbare lengte" hebben, dus net boven de knie.
,,Dames worden aangemoedigd om zich te kleden op een manier die een formele
gelegenheid betaamt." In tegenstelling tot voorgaande jaren stonden er bij de
ingang in het paars geklede meisjes die sjaals uitdeelden aan overtreders.
Mannen moesten een jasje aan en das, in de koninklijke omheining een jacquet met
vest en hoge hoed. Alleen in de Silver Ring kon alles, al werd men ook daar
,,aangemoedigd nette kleren te dragen".

Van tevoren werd geklaagd dat dit wel erg elitair was. Was het niet  een manier
om de gewone man de toegang te weren? Nee, zei een woordvoerder van Royal Ascot
stellig: ,,Onze bezoekers willen graag terug naar de situatie waar men algemeen
accepteert dat dit een formele gelegenheid is en niet een gelegenheid waarop je
je kleedt alsof je naar een nachtclub gaat." Vorig jaar was er een vechtpartij
geweest en waren er - zelfs voor Engelse begrippen - wel erg blote jurken te
zien.

Al in de trein naar Ascot was te zien en te beluisteren dat men daar alle begrip
voor had. De renbaan van Aintree, bij Liverpool, waar de roemruchte afvalrace
Grand National wordt gehouden, is een schrikbeeld onder het Zuid-Engelse
publiek. Daar geldt: hoe meer nepbruin, hoe meer haarextensies en hoe korter de
jurk, des te beter. Ascot is niet voor niets koninklijk, hield een hoogleraar me
voor.

Daar horen elegantie en etiquette bij. Ook in de Silver Ring, waar men op zijn
paasbest gekleed net doet alsof het niet regent en niet koud is, en in de
buitenlucht blijft picknicken - en vooral drinken. In de Grandstand zijn de
mooiste hoedencreaties te zien: een theeset op een hoed, een bloementuin met
vogels, een soort paasei met parels. Onhandig zijn ze wel: ze waaien weg, ze
blokkeren ieder zicht, en een glas champagne drinken kan niet.

En in de Royal Enclosure? Daar mag je alleen in als genodigde van iemand die
zelf vier keer achter elkaar is geweest. Tot vijf jaar geleden moest je zelfs
twee bezoekers kennen die al zeven keer achtereenvolgens Ascot hadden
bijgewoond. Koningin Elizabeth kom je er overigens niet tegen. Zij heeft haar
eigen loge.

LOAD-DATE: June 22, 2012

LANGUAGE: DUTCH; NEDERLANDS

GRAPHIC: Foto's Reuters, AP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              104 of 200 DOCUMENTS



                                NRC Handelsblad

                              15 juni 2012 vrijdag

Onterecht zwijgen bij ongeluk 'Wie is de Mol?';
Zap

BYLINE: Hans Beerekamp

SECTION: Media

LENGTH: 436 woorden


Volgens een woordvoerder van de AVRO, gisteren in RTL Boulevard, was het
,,gewoon domme pech" dat bij de opnamen van Wie is de Mol? vorige week een
kandidaat haar rugwervel brak. Janine Abbring (36), vooral bekend als
presentator van het charmante natuurprogramma Vroege vogels (VARA), was plat op
het water terechtgekomen bij een opdracht die niet speciaal gevaarlijk zou zijn
geweest.

Desondanks waarschuwde Albert Verlinde: ,,Als BN'er moet je toch echt even goed
nadenken waar je aan begint." Hij bedoelde waarschijnlijk niet dat gewone
Nederlanders daar niet over hoeven na te denken, maar dat het risico van
gederfde inkomsten zwaarder zou wegen voor coryfeeën. Nou ja, daar zijn de AVRO
en producent IDTV waarschijnlijk goed tegen verzekerd. En wie kan nu voorzien
dat  zulke ingrijpende verwondingen als de breuk of verbrijzeling van een
rugwervel tot de mogelijkheden behoren?

Het risico lijkt eerder te zijn dat de opnamen van een vrij duur en succesrijk
programma als Wie is de Mol? ernstig verstoord worden door een dergelijk
incident. Hoe reageren de andere deelnemers als ze een ernstig ongeval voor hun
ogen zien gebeuren? Ze zijn vast niet blij dat er bij de eerstvolgende
eliminatie al iemand op een andere manier is afgevallen.

Toen bij hetzelfde programma in 2006 winnares Frédérique Huydts kort na het
voltooien van de opnamen aan een ziekte overleed, werd de hele serie wel gewoon
uitgezonden, naar verluidt op haar eigen nadrukkelijk verzoek. Het verongelukken
tijdens de opnamen van 71 graden noord (RTL 5) in 2008 van producent en
presentator Ernst Paul Hasselbach leidde wel tot het voortijdig beëindigen van
het seizoen.

Bij Wie is de Mol? speelt nog een merkwaardige factor mee. Niet alleen het
spelverloop, maar zelfs de namen van de kandidaten en de locatie van de
opdrachten worden angstvallig geheim gehouden. Betrokkenen bij de opnamen die
uit de school klappen wacht een contractueel vastgelegde, absurd hoge boete.

We mochten eigenlijk niet eens weten dat Janine Abbring dit keer meedeed. We
mogen nog steeds niet weten in welk land het ongeluk gebeurde, al meldt de
website van RTV Noord dat de Groningse in een ziekenhuis in Bordeaux ligt.

Dat is eigenlijk het moeilijkst te verteren, die geheimzinnigheid. Moeten
familieleden en andere bezoekers van de onfortuinlijke nu ook een
geheimhoudingsverklaring tekenen? En welk doel dient eigenlijk die krampachtige
bescherming van namen en locaties? Zouden er echt minder mensen gaan kijken als
de AVRO nu zou onthullen dat er in Zuid-Frankrijk is gedraaid? Het lijkt me
sterk. Dus stop met die rare geheimzinnigheid, als het om iets echts gaat.

LOAD-DATE: June 15, 2012

LANGUAGE: DUTCH; NEDERLANDS

GRAPHIC:  zap
Albert Verlinde in 'RTL Boulevard' over 'Wie is de Mol?' (AVRO).

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              105 of 200 DOCUMENTS



                                NRC Handelsblad

                              15 juni 2012 vrijdag

Schuld is een vaste metgezel van 'niet-veel-maar-toereikend'-gezinnen;
Wie arm is heeft minder dan  vier broeken, een overhemd, vier truien, een
zomerjas, een winterjas, zes t-shirts, twee pyjama's, twee paar schoenen en een
paar sportschoenen

BYLINE: Elsje Jorritsma

SECTION: Economie

LENGTH: 1127 woorden

SAMENVATTING

Het Lenteakkoord heeft grote gevolgen voor de koopkracht. Mensen die al op de
armoedegrens leven, zoals moeder van drie Simone, maken zich zorgen. ,,Gelukkig
is Délison een buitenkind."

VOLLEDIGE TEKST:

Niemand is blij als de fiets van zijn kind gestolen is. De gedachte wat je
anders met dat geld had kunnen doen dringt zich altijd op, als je de gestolen
waar vervangt. Maar toen vorig jaar de fiets van de zoon van Simone uit
Spijkenisse verdween, werd er niks vervangen. Zoon Délison had gewoon
maandenlang geen fiets. Net zolang tot ze genoeg had gespaard van de
kinderbijslag om een tweedehands fiets te kopen.

De kinderen  van Simone behoren tot de honderdduizenden kinderen die in
Nederland opgroeien in armoede. In 2010 waren dat er 327.000, eind dit jaar zijn
daar naar verwachting 39.000 kinderen bijgekomen.

Simone heeft haar huishoudboekje in haar hoofd. Ze heeft het altijd bij zich,
ook in de rij bij de voedselbank in Spijkenisse, waar zich deze middag ruim 400
mensen melden voor het krat-met-inhoud van de week. Ze somt op: iedere maand
ontvangt ze een uitkering voor arbeidsongeschiktheid, 1.037 euro. Ieder kwartaal
komt daar kinderbijslag bij, 498 euro. Dan krijgt ze iedere maand nog
zorgtoeslag, 79 euro, en kindgebonden budget, 123 euro. In totaal 1.405 euro per
maand.

En daarmee zit ze net onder de grens die in Nederland het meest gehanteerd wordt
voor armoede; de 'niet-veel-maar-toereikend' grens. Voor een éénoudergezin met
één kind was dat in 2010 1.330 euro per maand netto, met twee kinderen 1.510
euro. Het zijn vooral de gezinnen met de middeninkomens die de gevolgen zullen
merken van de in het Lenteakkoord afgesproken bezuinigingen. Maar het zal er ook
voor Simone niet beter op worden, bijvoorbeeld door de verhoging van de BTW tot
21 procent en de verlaging van de huurtoeslag.

Ze kan een smalende lach niet onderdrukken op de vraag of ze wel eens op
vakantie gaat. Nooit. En haar blik verraadt ongeloof bij aandringen; ook niet
een weekje kamperen? Waar moet ze beginnen. Ze heeft geen tent, geen
slaapzakken, geen auto om naar de camping te rijden. Simone heeft mazzel, zegt
ze, dat haar jongste zoon een buitenkind is. Die verveelt zich nooit, de hele
zomervakantie speelt hij buiten.

Simone heeft drie zonen. De oudste twee, van 20 en 16 jaar, wonen alleen in het
weekend thuis - en hebben geen inkomen. Délison, 11, woont altijd thuis. De
vaste maandlasten noemt ze zo op: 275 euro voor het huis, 144 voor energie en
water, 50 voor internet en telefoon. Ziektekosten heeft ze via een collectief
contract van de gemeente (een tip van de voedselbank) voor 104 euro. 33 euro
voor de inboedelverzekering, 13 voor de verzekering van haar snorfiets, 27,50
voor de mobiele telefoon, 125 als bijdrage aan het gastgezin waar middelste zoon
Jerney op weekdagen verblijft.

Dan zijn er nog schulden om af te lossen. Vorig jaar kocht Simone nieuwe
meubels, alles was versleten of kapot. Voor 1.300 euro bij Neckermann, en dat
kost haar nu 150 euro per maand. Die schuld is binnenkort afgelost. Dat geldt
niet voor het flexibel krediet bij de ING van 5.000 euro, waar ze 90 euro per
maand op aflost. Die schuld is waarschijnlijk een vaste metgezel.

Deze maandlasten zijn samen ongeveer het bedrag van haar uitkering. De rest -
kleding, voedsel, de voetbalclub, verjaarscadeaus voor de kinderen (cadeaus voor
volwassenen hebben ze afgeschaft in de familie), sparen voor vervanging,
tegenvallers - moet ze betalen van de toeslagen die ze krijgt.

Er zijn in dat normbudget, dat 'niet-veel-maar-toereikend' budget, voor allerlei
posten bedragen opgenomen (voor een alleenstaande moeder met twee kinderen): 34
euro per maand schoolkosten, 10 euro voor was- en schoonmaakmiddelen, 36 euro
voor openbaar vervoer en 117 euro voor kleding. Die toeslagen zijn het gevolg
van keuzes: wat moet een alleenstaande moeder met kinderen zich tenminste kunnen
veroorloven om niet voor 'arm' door te gaan.

De keuzes veranderen in de tijd. Sinds 2006 is een computer met
internetaansluiting onderdeel van het basispakket, terwijl het krantenabonnement
eruit is gehaald. In 2007 is de vaste telefoonverbinding vervangen door een
prepaid mobiele telefoon.

In het normbudget is ook vastgesteld hoeveel kleren een jongen als Délison ten
minste moet hebben: vier broeken, twee korte broeken, een overhemd, vier truien,
een zomerjas, een winterjas, zes t-shirts, twee pyjama's, twee paar schoenen en
een paar sportschoenen.

Dat klopt wel ongeveer met wat Délison heeft. Hij krijgt voldoende kleding: geen
merkkleding, ook niet tweedehands. Hij hoeft zich op school niet te schamen voor
hoe hij er bij loopt, zegt Simone. Ondergoed van de Zeeman, de rest bij de C&A.
Hij heeft één paar schoenen, bijvoorbeeld van Van Haren, en hij krijgt pas
nieuwe als ze kapot zijn. Voor zichzelf koopt ze nauwelijks kleren.

Het zijn de kleine dingen die je de das omdoen, zegt Simone. Zoals laatst, toen
de beugel voor haar zoon duurder bleek dan wat de ziektekostenverzekering
vergoedt. Een rekening van 175 euro kreeg ze. Ze heeft gebeld, ze mag in twee
termijnen betalen. Want betalen doet ze altijd. Bij Simone komen geen
deurwaarders aan de deur.

De armoedegrens

De zogenoemde 'niet-veel-maar-toereikend'-norm  is een 'aangeklede'
armoedegrens, zegt armoede-onderzoeker Cok Vrooman van het Sociaal en Cultureel
Planbureau (SCP). Armoede is altijd afhankelijk van tijd en plaats. ,,Het gaat
erom wat men nodig heeft om op dit moment in de eigen gemeenschap op een
aanvaardbaar minimumniveau te functioneren."

Daarvoor moet iemand volgens het SCP in ieder geval kunnen voorzien in de
basisbehoeften van een zelfstandig huishouden: de vaste kosten van huur,
energie, verzekering, voeding en kleding. Dat niveau wordt ook wel gebruikt als
armoedegrens.

Maar omdat leven op die uiterst kale grens ook leven in een sociaal isolement
kan betekenen - niet sporten, geen lid van de bibliotheek, nooit op bezoek of
mensen thuis ontvangen - hanteert het SCP een budget waar nog iets meer ruimte
is voor 'sociale participatie'.

Daarvoor is een zogeheten normbudget vastgesteld op grond van informatie van het
Nibud. Dat budget is getoetst bij gewone Nederlanders, arm en niet-arm. Deze
mensen hebben  budgetten besproken om te bepalen wat nog 'normaal' is, en wat
'arm'. De meesten vonden dat kinderen lid moesten kunnen zijn van één sportclub.
Niemand vond dat het ontbreken van een auto armoede betekent. Wel moet iedereen
een fiets kunnen hebben en tenminste een keer per maand familie of vrienden
kunnen ontvangen.

De meeste mensen vonden dat een eenoudergezin eenmaal per jaar een duur uitje,
zoals naar een pretpark, zou moeten kunnen betalen. Over buiten de deur eten
verschilden de meningen nogal. Van 'nooit' tot 'eens per drie maanden uit eten',
,,naar bijvoorbeeld de chinees".

LOAD-DATE: June 15, 2012

LANGUAGE: DUTCH; NEDERLANDS

GRAPHIC: Het inpakken van voedselpakketten bij de voedselbank Rotterdam.
Foto Bas Czerwinski

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              106 of 200 DOCUMENTS



                                NRC Handelsblad

                             13 juni 2012 woensdag

De natuurbeweging moet op zoek naar nieuwe vrienden

BYLINE: Arjen Schreuder

SECTION: In het nieuws

LENGTH: 1513 woorden

SAMENVATTING

De natuurbeweging in Nederland is de laatste jaren steeds meer in het defensief
gedrongen. Gaat het nog wel over mooie natuur, of alleen nog maar over abstracte
Europese richtlijnen?

VOLLEDIGE TEKST:

Je kunt tegenwoordig geen natuurbeschermer tegen het lijf lopen of hij praat
over hoe het heeft kunnen gebeuren.

Hoe is het mogelijk dat de natuurbeweging de afgelopen twee jaar zo in het
defensief is gedrongen? Hoe heeft het zo ver kunnen komen dat natuur in de
beeldvorming een hobby van biologen is geworden, een speeltuin voor linkse
drammers, een zoveelste congres voor overbodige ambtenaren? Iets waar het nu
demissionaire kabinet gerust bijna tweederde op heeft kunnen bezuinigen, een
maatregel waar twintig boswachters op een decemberdag bij wijze van protest nog
wel voor in hun blootje op het Haagse Plein wilden staan, maar die niet leidde
tot een breed maatschappelijk verzet?

,,Natuurbescherming is in de hoofden van veel mensen iets abstracts geworden",
schreef onlangs ecoloog Henny van der Windt, universitair hoofddocent aan de
Rijksuniversiteit Groningen. ,,Meer en meer werd het een doelstelling op
zichzelf. Het ging niet meer over een landschap dat mensen mooi vinden, niet
meer over een mooie specht, maar over hectaren, beleid, Europese
kaderrichtlijnen, doeltypen en natuurdoelkaarten. Heel abstract."

Misschien is de weerzin begonnen met de korenwolf. Dertien jaar geleden hielden
bekende Nederlanders een  wake, in een caravan op het Zuid-Limburgse land, als
protest tegen het uitsterven van de korenwolf of wilde hamster. Een soort die
alle Nederlanders kennen als schattig object in een hokje. Maar het
knuffeldiertje  bleek ineens ook in het wild te bestaan. Een soort waarvan
alleen al de aanwezigheid de aanleg van hele bedrijventerreinen kon tegenhouden.
Net zo konden de kamsalamander en de modderkruiper, de zeggekorfslak en de
zandhagedis, soorten die het grote publiek koud lieten, de aanleg van woonwijken
en spoorlijnen  frustreren. Kennelijk omdat een Haagse bestuurlijke elite dat
had besloten, of nog erger: ambtenaren uit Brussel, die Nederlanders het recht
bleken te hebben ontzegd om daar zelf een mening over te hebben.

Met het aantreden van CDA'er Henk Bleker als staatssecretaris van natuur bleek
de tijd ineens rijp voor ressentiment: de afkeer bij de spreekwoordelijk
hardwerkende Nederlander van kunstmatig gecreëerde natuur, tupperware-natuur.
Waarom eigenlijk moesten akkers van eerlijke boeren met hulp van bulldozers
worden omgezet in bloemrijke graslanden vol onbekende soorten? En waarom
eigenlijk moest in Zeeland een vruchtbare polder worden prijsgegeven aan de
golven van de Westerschelde, tegen de zin van de Zeeuwen, tot meerdere glorie
van enkele vogelliefhebbers? Is een koe in de wei niet ook natuur? Zijn
golfbanen en voetbalvelden dat zelfs ook niet?

Matthijs Schouten, strateeg bij Staatsbosbeheer en hoogleraar ecologie en
filosofie van het natuurherstel  aan de universiteit van Wageningen, noemt het
,,fascinerend" en ,,verontrustend" hoe de beeldvorming van de natuur is
veranderd. ,,Er zijn in heel korte tijd beelden van twee soorten natuur
ontstaan. De eerste natuur is van de gewone mens, mooi, landschappelijk,
dichtbij. De tweede natuur is die van ecologen, moeilijk toegankelijk, lastig te
begrijpen, vol onbekende soorten, veraf, duur en onnodig. Deze beelden kwamen
met angstwekkende vitaliteit tot leven."

Veel analytici verklaren de aversie tegen de natuurbeweging uit de
verzakelijking van het natuurbeleid en de regeldrift van Haagse en Europese
ambtenaren. Friso de Zeeuw, hoogleraar gebiedsontwikkeling aan de TU Delft:
,,Het natuurbeleid is te lang gedomineerd door een chagrijnige uitwerking van
regels. Er mochten vooral heel veel dingen níet. Natuur is op zichzelf leuk,
maar kreeg daardoor een negatieve bijsmaak. Het was wachten op het moment dat
het vast zou lopen."

De natuurbeweging was misschien ook te dicht tegen de overheid aan gaan
schurken. De Zeeuw: ,,Veel natuurclubs waren afhankelijk van overheidssubsidies.
Die subsidies zijn verlaagd. Bleker ging daarbij wat mij betreft té pittig
tekeer, want hij bracht door zijn bezuinigingen de continuïteit van het
natuurbeheer in gevaar. Het was cold turkey. Maar de afhankelijkheid van die
subsidies was inderdaad te groot."

De behoefte aan zelfreflectie is groot, bij de natuurclubs. Vereniging
Natuurmonumenten, de grootste private natuurbeheerder van Nederland, kampt de
laatste jaren met een fors ledenverlies. Hebben hun boswachters iets verkeerd
gedaan? Was het de tijdgeest? Heeft de organisatie strategisch gefaald?

Jan Jaap de Graeff, nog tot volgend jaar algemeen directeur van
Natuurmonumenten, heeft niet zoveel zin om in het defensief te gaan. Zo slecht
gaat het niet: ,,Ik ben optimistisch." De politiek heeft in het Lenteakkoord
eenderde van de bezuinigingen ongedaan gemaakt. Er komt steeds meer
belangstelling voor cultuurhistorie. Het aantal vrijwilligers bij
Natuurmonumenten is de afgelopen zes jaar verdubbeld en de donaties lopen
weliswaar in aantal, maar niet in omvang terug.

De Graeff ziet vooral algemene oorzaken. ,,De natuurbeweging heeft driekwart
eeuw tegen de stroom in geroeid. Pas aan het begin van de jaren negentig werd
het plan voor de ecologische hoofdstructuur gemaakt en is wat wij wilden
mainstream beleid geworden. Dat leidde tot veel jargon en onbegrijpelijke
afkortingen. Deze technocratisering heeft  een reactie uitgelokt. Er is een
afstand gegroeid tussen beleidsmakers en publiek. Bovendien denken veel mensen:
'Als natuurclubs en overheid zijn versmolten, waarom zou ik die clubs dan nog
steunen? Het komt vanzelf wel goed'."

Huisfilosoof van Staatsbosbeheer Matthijs Schouten  heeft de indruk dat natuur
vooral wordt gezien als een ,,luxeproduct". Schouten: ,,Dat kwam heel duidelijk
naar voren in het beleid van het nu demissionaire kabinet. Blijkbaar wordt
natuur gezien als iets moois voor als je geld hebt, en niet als iets dat
betekenis heeft voor gewone mensen. De natuurbeweging, maar eigenlijk de gehele
academia, is er niet in geslaagd om duidelijk te maken dat ecosystemen helemaal
geen luxe zijn, maar bepalend voor het menselijk leven. We zullen duidelijk
moeten maken  dat juist een economische crisis vraagt om duurzame oplossingen.
Natuur is  een voorwaarde voor menselijk welzijn. De ecosystemen van de natuur
liggen niet aan de top van de piramide, maar aan de basis. De kwaliteit van
leven houdt direct verband met de natuur. We moeten laten zien dat de natuur de
leefbaarheid van de mensen hier en nu bepaalt. Het gaat  niet alleen om zeldzame
soorten, maar om de rijke gemeenschap van levende wezens waar wij mensen deel
van uitmaken."

De natuurbeweging speculeert druk over de te volgen tactiek om de harten en de
geesten terug te winnen. Ecoloog Henny van der Windt denkt dat de natuurbeweging
onder meer moet appelleren aan de ,,trots" op het nationaal erfgoed, net als in
Engeland, en meer ,,los van de overheid" het ,,verhaal van de natuur" moet
vertellen. Friso de Zeeuw denkt dat ,,nieuwe vrienden" moeten worden gezocht,
onder stedelingen die het een prettig idee vinden dat bijvoorbeeld het Groene
Hart bij hen om de hoek ligt, maar ook onder bewoners van gebieden met
landschappelijk groen dat wordt bedreigd. Directeur De Graeff van
Natuurmonumenten wil aansluiten bij de hernieuwde interesse voor
,,karakteristieke Nederlandse landschappen". Hij ziet ook graag dat er een einde
komt aan de strikte scheiding tussen ecologennatuur en boerenland. ,,Dat leidt
tot vervreemding." En hij wil beter luisteren naar wat mensen beweegt, zodat hij
hun ,,spreekbuis" kan zijn, bijvoorbeeld bij het protest tegen de aanleg van de
Blankenburgtunnel bij Rotterdam. ,,Meer publiek debat en minder convenanten."

Wat de natuurbeweging in elk geval niet moet doen, meent Matthijs Schouten, is
een ,,goednieuwsshow" houden als een enkele diersoort  van de ondergang is
gered. ,,Dat komt ongeloofwaardig over." Beter is het  uit te dragen dat natuur
iedereen dagelijks aangaat. Zonder te moraliseren. ,,Moraliteiten zijn geen
inspirerende drijfveren meer." Schouten: ,,Veel jongeren willen in reactie op de
crisis anders opereren. Niet meer uit de  morele overtuiging dat je als
beschaafd mens de natuur behoort te redden, maar uit persoonlijke noodzaak. Dat
vind ik inspirerend."

Met het aantreden van Henk Bleker was de tijd rijp voor ressentiment

Misschien is de weerzin begonnen met de korenwolf

In de jaren 90 groeide de aanhang van  natuur- en milieuclubs sterk, maar sinds
tien jaar is er sprake van stabilisatie en zelfs daling. Grootste verliezer is
Natuurmonumenten, dat ooit bijna één miljoen leden telde, maar nu met 727.500
leden terug is op het niveau van 1994. In 2003 was de aanhang van alle ruim
honderd clubs met 4,1 miljoen donateurs het hoogst. Vorig jaar waren er nog
3.883.108.  De grootste is het Wereld Natuur Fonds met 915.000 donateurs (2011),
5.000 méér dan het jaar daarvoor. Ook bij de Provinciale Landschappen kwamen er
vorig jaar ruim 8.000 aanhangers bij, tot bijna 309.000. Greenpeace daalt al
jaren. Het verloor vorig jaar 27.000 donateurs.

LOAD-DATE: June 13, 2012

LANGUAGE: DUTCH; NEDERLANDS

GRAPHIC: Schiermonnikoog
Foto Aviodome
Park de Hoge Veluwe
Foto Walter Herfst
Het Groene Hart: Oude Leede
Foto Walter Herfst
De Drentsche Aa bij Anderen
Foto  Sake Elzinga

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              107 of 200 DOCUMENTS



                                NRC Handelsblad

                              9 juni 2012 zaterdag

Crèchesubsidie: lichtzinnig kado;
Column

BYLINE: Stellinga; Marike Stellinga

SECTION: ECONOMIE

LENGTH: 744 woorden


Collectieve zinsbegoocheling. Zo zou je de gratis kinderopvanggekte kunnen
noemen die politici beving tijdens de campagne voor de Tweede Kamerverkiezingen
van 2006. Het was de tijd van de Hardwerkende Nederlander, bedacht door Mark
Rutte, en al snel de knuffelkiezer van vrijwel elke partij. Wouter Bos vertelde
in Elsevier dat ook de middeninkomens moesten kunnen profiteren van de
verzorgingsstaat. Maar welk kado kon je de Hardwerkende Nederlander nou geven?
Belastingverlaging? Naaah, zo voor de hand liggend. Nog meer
hypotheekrenteaftrek? Neeeh joh, dat kan je niet maken. Wat dan? Wat dan?

Opeens waren ze er allemaal tegelijk uit. Kamerbreed kwam de ingeving. Het
perfecte kado voor de Hardwerkende Nederlander was: meer subsidie voor de
kinderopvang.

Die opvang moest niet goedkoper. Goedkoper is voor watjes. Nee, de opvang moest
gratis worden! PvdA, VVD, GroenLinks, SP en D66 beloofden in hun
verkiezingsprogramma van 2006 allemaal gratis kinderopvang voor nul- tot
twaalfjarigen. Het CDA en de ChristenUnie meden het woord 'gratis' maar
goedkoper wilden zij het wel.

De gratis opvang kwam er tijdens de formatie niet. Sterker, twee jaar na de
gratis-rage moest de subsidie  worden versoberd. Let wel, dat was de subsidie
zoals die voor de verkiezingen van 2006 bestond. Die wàs namelijk al veel
rianter geworden. Dankzij het in 2006 gevallen kabinet van VVD, CDA en D66
mochten ook hoge inkomens subsidie claimen, zelfs voor de oppas aan huis, en
zelfs als die oppas eigenlijk de opa of oma van de oppaskindjes was. Vraag niet
hoe het kan, maar profiteer ervan, dachten ouders. Tweeverdieners met goede
inkomens ruilden hun au pair of zwartbetaalde oppas in voor de gesubsidieerde
opvang en oppas. Zoveel ouders claimden de subsidie dat de kosten in een paar
jaar tijd verdrievoudigden tot bijna 3 miljard euro. Geschrokken noemde
PvdA-staatssecretaris Sharon Dijksma gratis opvang in 2008 'onbetaalbaar'.

Nu is er geen politicus meer die het woord 'gratis' in de mond neemt. Van de
linkse partijen wil alleen GroenLinks nog 'investeren' in de opvang, zo bleek
deze week uit het verkiezingsprogramma. SP en PvdA houden het erop dat de opvang
'betaalbaar moet blijven'.

Maar de rekening voor de gekte uit 2006 betalen politici nog steeds. Deze week
was minister Henk Kamp (VVD) aan de beurt. Hij meldde de Tweede Kamer dat
moeders (en vaders) in het eerste kwartaal niet minder waren gaan werken, ook al
is de crèche sinds januari fors duurder geworden. Niet in aantallen en niet in
uren, bleek uit cijfers van het CBS.

Hoe Kamp het in zijn hoofd haalde, te beweren dat de kosten van de crèche geen
invloed hebben op de werklust van vrouwen! Vakbond FNV en ouder-vereniging Boink
spraken hun ergernis uit, ook over het jojo-beleid. Het ene moment kan het niet
op met de crèchesubsidie, het andere moment volgt versobering op versobering.
FNV en Boink hebben in dat laatste gelijk. Kadootjes uitdelen en ze dan binnen
een paar jaar weer afpakken - het is buitengewoon ergerlijk.

Maar er is ook wat te zeggen voor het corrigeren van fouten. Het idee was
namelijk dat de subsidie zichzelf zou terugverdienen. Vrouwen zouden er meer
door gaan werken en dus meer belasting afdragen. Die verwachting kwam niet uit.
Vrouwen gingen een beetje meer werken (het equivalent van 30.000 voltijdsbanen),
maar in verhouding tot de omvang van de subsidie was dat een lachertje. Het
Centraal Planbureau berekende onlangs wat de subsidie de samenleving kost en
oplevert: jaarlijks 100.000 euro aan kosten per extra baan. Dat is wel een erg
hoge inkomensoverdracht van Nederlanders zonder jonge kinderen naar Nederlanders
met jonge kinderen.

De grap is dat alle politieke partijen dit in 2005 hadden kunnen voorzien. Al
sinds de eeuwwisseling voorzagen instituten als het Sociaal en Cultureel
Planbureau en de OESO dat subsidies weinig effect zouden hebben op de werklust
van Nederlandse vrouwen. Die gaven in enquêtes massaal aan voor een halve
werkweek te kiezen omdat ze dat nou eenmaal fijn vinden, niet omdat ze gehinderd
werden door dure opvang.

Alles wijst er nu op dat een daling van de subsidie net zo weinig verandert aan
het aantal uren dat moeders werken als de supersnelle stijging van de subsidie
deed. Maar hoe het ook uitpakt, de kinderopvangsubsidie biedt een schitterende
les voor politici in verkiezingstijd. Die les heet: pas op met het uitdelen van
kado's. Want uitdelen is makkelijk, afpakken een drama.

Vraag niet hoe het kan, maar profiteer ervan, dachten ouders

LOAD-DATE: June 11, 2012

LANGUAGE: DUTCH; NEDERLANDS

GRAPHIC: Stellinga, Marike 7

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              108 of 200 DOCUMENTS



                                NRC Handelsblad

                              2 juni 2012 zaterdag

In spagaat tussen euro en burger

BYLINE: Caroline de Gruyter

SECTION: Economie

LENGTH: 1309 woorden

SAMENVATTING

De Griekse chaos en de Spaanse bankencrisis kunnen de euro binnenkort fataal
worden. Politici weten dat, maar doortastend handelen kunnen ze niet zonder de
democratie geweld aan te doen.

VOLLEDIGE TEKST:

Twee economen komen elkaar tegen in een stemlokaal. ,,Wat doe jij hier?", vraagt
de één. ,,Mijn vrouw vindt dat ik moet stemmen", zegt de ander. ,,Mijn vrouw
ook", zegt de eerste. Na een korte stilte zegt nummer één gegeneerd: ,,Als jij
aan niemand vertelt dat je mij hier hebt gezien, zwijg ik over jou." Ze schudden
elkaar de hand en lopen elk een stemhokje in.

Deze anekdote staat in het boek 'Freakonomics' van Stephen Dubner en Steven
Levitt. Waar het de auteurs om gaat, is dat economen rationele mensen zijn die
weinig te maken willen hebben met irrationele daden, zoals je stem uitbrengen.

Dat economische en democratische logica haaks op elkaar kunnen staan, weten
Europese leiders als geen ander. Nu de crisis spectaculair uit de hand dreigt te
lopen, staan zij in een spagaat tussen beide logica's.

De Griekse chaos en de Spaanse bankencrisis kunnen de euro binnenkort fataal
worden. Politici weten dat. Maar doortastend handelen kunnen ze niet. Als ze de
oplossingen uitvoeren die economen aandragen, doen ze de democratie geweld aan.

De economen willen maatregelen waar burgers geen zin in hebben, zoals
euro-obligaties. Maar als de politici doen wat de kiezers het liefste willen, is
de kans groot dat de economie instort. Dat kan het eind zijn van de welvaart op
dit continent, en zelfs van de Europese Unie.

Europa heeft zich altijd door economische logica laten leiden. Europa begon als
één grote markt van zes landen, die langzaam verdiepte en uitbreidde. Europa is
nog altijd een markt, van 27 landen intussen. Zeventien delen de euro. De hele
boel is onderling zó verknoopt geraakt, dat de ravage groot is als die ontploft.
De enige manier om dat te voorkomen, is een gigantische stap zetten naar meer
Europese integratie.

Om die economische logica te volgen, hoef je alleen maar naar Spanje te kijken.
Daar staan grote banken op ploffen. Als dat gebeurt, moet de staat ingrijpen.
Die moet vervolgens naar het Europese noodfonds. Wat er bij Bankia gebeurt,
treft alle eurolanden dus direct in de portemonnee.

Toch is er geen Europees toezicht op Bankia. De Spaanse banktoezichthouder deelt
nauwelijks informatie met Europese collega's. Sterker, elke week komt hij met
cijfers die tonen dat het erger is dan iedereen dacht.

Eurolanden moeten dus één machtige banktoezichthouder benoemen, zei president
Mario Draghi van de Europese Centrale Bank (ECB)  deze week. Maar dan moet er
ook één Europees depositogarantiesysteem komen. En één fonds met geld om
noodlijdende banken overeind te houden, zodat landen elkaar niet in de haren
vliegen om geld.

Maar voor zo'n fonds is geld nodig. De Europese begroting is klein: 1 procent
van de gezamenlijke nationale begrotingen. Daar kan het niet vanaf. Dus moeten
landen meer geld storten in de Europese begroting óf een speciale belasting
heffen voor zo'n bankenfonds. Maar hoe krijgen politici dit er ooit door in
eigen land?

Hier botst de economische logica op de democratische logica. Landen geven al
jaren minder geld aan Europa. Mensen vinden Europese ambtenaren fatcats, die ook
eens de broekriem moeten aanhalen. Politici kunnen dit nuanceren. Maar dat doen
ze niet. Integendeel, zij stellen geregeld voor te bezuinigen op 'Europa'.

Diezelfde politici staan voor een immens dilemma. Zij willen niet dat hun banken
omvallen en hun economieën instorten. Dat is een reëel scenario. Maar zij willen
evenmin dat de kiezer hen bij verkiezingen straft voor maatregelen die ze nemen
om die ineenstorting te voorkomen. De kiezer wordt steeds sceptischer over de
Europese crisisbestrijding. In zijn ogen is dit een onderonsje van
regeringsleiders die dingen doordrukken waar niemand meer vat op heeft.

'Summitization", noemt voorzitter Martin Schulz van het Europees Parlement dit
fenomeen, waarbij ,,steeds meer parlementsvrije zones" ontstaan. En áls
parlementen mogen stemmen, achteraf, moeten ze die maatregelen wel goedkeuren.
Anders brengen ze, volgens de regering, ,,de euro in gevaar".

Dit maakt volksvertegenwoordigers witheet. Waar dient een parlement nog voor?
Waarom hameren leiders op nationale soevereiniteit als het niet de bedoeling is
dat dit iets voorstelt? Anti-Europese partijen buiten dit sentiment dankbaar
uit.

Is de euro te redden zónder de Europeanen te verliezen? Die vraag stelt Stefan
Lehne, een Oostenrijkse ex-topambtenaar, in een recent artikel voor de
Carnegie-stichting. Zijn antwoord: ja, maar dan moeten zittende regeringen hun
boodschap over Europa wel radicaal veranderen.

Nu stellen ze zich, bang om kiezers aan anti-Europese partijen te verliezen, op
als halve eurosceptici. Ze duwen kiezers méér integratie door de strot met maar
één argument: anders breekt de hel los. Maar, aldus Lehne, ,,op langere termijn
kun je de toekomst van Europa niet baseren op angst alleen. [ ] Een Europees
systeem waarin markten aandringen op meer solidariteit terwijl burgers dromen
van renationalisatie, overleeft niet." Hij roept mensen die in Europese waarden
geloven en die denken dat het de moeite waard is om die te blijven verdedigen,
op om uit de kast te komen.

Voor het eerst in lange tijd is Europa in bijna alle lidstaten een belangrijk
thema bij verkiezingen. Velen vallen de euro, 'Brussel' en Europa gepassioneerd
aan. Dat is niet erg, het is zelfs goed voor het debat. Maar er ís geen debat.
Want aan de andere kant ontbreekt de passie. Diegenen die het Europese project
verdedigen, gebruiken alleen een rationeel argument: economische noodzaak. Voor
een politiek project als Europa, schrijft Lehne, ,,is dat dodelijk".

Decennialang hebben burgers Europese integratie passief ondergaan. Van Europa,
vertelden politici altijd, werden we financieel beter. Tot midden jaren negentig
was dat ook zo. Diepere politieke verklaringen over oorlog en vrede waren
onnodig.

Maar toen, net toen de welvaartsgroei voor gewone burgers stagneerde, kwamen de
meer politieke Europese projecten: euro, oostwaartse uitbreiding en gezamenlijk
asiel- en immigratiebeleid.

Dit waren grote stappen, net nu mensen minder fiducie in de toekomst kregen en
bang en conservatief werden. Hierdoor namen zij afstand van Europa. Het sloop er
in, onderhuids. Waar was Europa nog goed voor? Politici hadden die vraag serieus
moeten beantwoorden. Maar ze deden er, ook om electorale redenen, het zwijgen
toe.

Niemand legde uit waarom een verenigd Europa, met al zijn makken, beter was dan
géén Europa. Niemand zei hardop dat stabiliteit en een compromiscultuur
uiteindelijk beter zijn dan een continent vol jaloerse egocentrische landen.

,,We hebben weer echte leiders nodig", constateert Joachim Bitterlich,
oud-adviseur van de Duitse kanselier Helmut Kohl en nu werkzaam voor het Franse
bedrijf Veolia. ,,Politici met ideeën. Launchers, die in gesprek gaan met
burgers. Niet om ze naar de mond te praten, maar om ze te overtuigen en
perspectief te bieden."

De eurocrisis kwam dus op een desastreus moment. Politici betalen de prijs voor
het feit dat ze de kiezer decennialang hebben verwaarloosd. Mede daardoor is de
democratische logica voor veel Europeanen verworden tot de simpele constatering:
van Europa worden we financieel niets wijzer, dus weg ermee.

Draghi, EU-president Van Rompuy en anderen zijn bezig een nieuwe structuur voor
de eurolanden te bedenken. Met een bankunie én een sterke democratische
vertegenwoordiging, desnoods van nationale parlementen. Zij hebben begrepen dat
het zo niet verder kan. Dat het een kwestie is van erop of eronder.

Maar de vraag is of ze genoeg tijd hebben om het gapende gat te dichten. Want
nog even, en de economen worden zelfs niet meer toegelaten tot het stemlokaal.

'Je kunt de toekomst van Europa niet alleen op angst baseren'

Stefan Lehne, ex-topambtenaar

LOAD-DATE: June 1, 2012

LANGUAGE: DUTCH; NEDERLANDS

GRAPHIC: Zeven regeringsleiders en een staatshoofd die in de eurocrisis onderuit
gingen (vlnr): Brian Cowen (Ierland), Silvio Berlusconi (Italië), Mark Rutte
(Nederland), José Sócrates (Portugal), Nicolas Sarkozy (Frankrijk), Yves Leterme
(België), George Papandreou (Griekenland) en José Zapatero (Spanje).
Foto's AFP, AP, Bloomberg, Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              109 of 200 DOCUMENTS



                                NRC Handelsblad

                              29 mei 2012 dinsdag

Pluk uw sla uit eigen trottoir;
Thuiskok

BYLINE: Menno Steketee

SECTION: Media

LENGTH: 481 woorden


Ze kropen met zijn drieën langs de slootkant, achter een parkeerplaats aan de
A12: een bejaard Turks echtpaar. Ze plukten onduidelijke plantjes. Grasranonkel,
kruipgroen, zoiets. Hele bossen, die verdwenen in een derdehands plastic zak.
,,In Turkije duur", wees de man, ,,Jullie niet weten", zei de vrouw. En daar had
ze gelijk in. De kennis over wat je gewoon uit de natuur kunt halen, ontbreekt
grotendeels bij Henk en Ingrid, die hun etenswaren liever van het
culinair-industrieel-complex betrekken.

Toch zie je die kennisleemte zich langzaam vullen. De Nederlandse restaurants
zijn niet meer op één hand te tellen die hun gerechten vullen met gevonden
vreten, in navolging van de ingrediëntenstrooptochten langs het strand van
Noma's René Redzepi.

En dat geldt ook voor de reisbureaus die doen in autarkische arrangementen. In
Zweden kun je zo op kreeftensafari, in Frankrijk wemelt het van de cursussen
paddenstoelen zoeken en hier, in de Waddenzee, kun je oesters rapen.

Restaurantbezoek en reizen zijn duur en ingewikkeld. En het kán allemaal zoveel
eenvoudiger en goedkoper. Want die ingrediënten liggen vaak gewoon op straat -
soms letterlijk. In de wegbermen, maar in stadsplantsoenen en zelfs in de voegen
van de stoeptegels groeien de ideale plantjes voor een salade mesclun. Pak een
veldgids en prent ze in: weegbree, muur en paardenbloemen.

Vooral die laatste eten ze in Frankrijk en Italië alsof het rucola is - en zo
smaakt het blad ook een beetje, trouwens. Fransen noemen de blaadjes pissenlit,
'plas in het bed', vanwege de diuretische werking, reden waarom het plantje ook
in het noorden van Italië pissaletto heet. Maar dat is een bijzaak, het is
vooral een geurige, lichtbittere grondstof voor een krachtige sla.

Het gaat misschien wat ver om de paardenbloemen van tussen de stoepvoegen te
steken waarover ook de honden, fietsbanden en schoenzolen van de buurt passeren
- wat overigens geen viezigheid oplevert die niet met een goede wasbeurt is weg
te spoelen. Dus een wandeling naar de dichtstbijzijnde wei is allicht een betere
optie.

Snijd de 'sterren' paardenbloembladeren los, verwijder harde stengels en
eventuele ongerechtigheden en spoel goed schoon. Bak de spekblokjes in een
piepklein beetje olijfolie en laat afkoelen. Hak de knoflookteen zeer fijn. Meng
de ingrediënten van de dressing, voeg daaraan het knoflookgehakt toe en meng
goed.

Kook de eitjes, pel deze en halveer ze. Hussel de paardenbloembladeren nu met de
dressing en de noten. Serveer uit op een bord en leg de halve kwarteleitjes er
bovenop. En dit recept gaat dan wel uit van paardenbloem, maar weegbree en muur
passen er dus heel goed tussen.

Uw reacties zijn welkom op http://nrc.nl/thuiskok

Paardenbloemsla

250 g paardenbloembladeren

200 g spekblokjes

12 gepelde walnoten

1 knoflookteen

12 kwarteleitjes

olijfolie

zout, peper

Voor de dressing:

5 el witte wijnazijn

2 tl scherpe mosterd

8 el hazelnootolie

LOAD-DATE: May 29, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              110 of 200 DOCUMENTS



                                NRC Handelsblad

                              29 mei 2012 dinsdag

In Den Haag moeten partijen wat uitleggen

BYLINE: Freek Staps; Derk Stokmans

SECTION: In het nieuws

LENGTH: 778 woorden

SAMENVATTING

De vijf partijen die het Lenteakkoord sloten, verdedigen zich daarvoor vandaag
in de Tweede Kamer. De vreugde over het akkoord maakt plaats voor kritiek op de
maatregelen die erin zitten.

VOLLEDIGE TEKST:

 Pronken taai voor VVD

De VVD lijdt misschien wel het meest onder het Lenteakkoord. Opmerkelijk, want
er is geen partij waarvoor terugdringing van het begrotingstekort naar 3 procent
in 2013 zó belangrijk is. Maar omdat dit een enorme verzwaring van lasten voor
burgers en bedrijven vergt, is het lastig pronken.

De 'hardwerkende Nederlander' die VVD-leider Mark Rutte introduceerde toen hij
nog in de oppositie zat, krijgt volgend jaar heel wat te verduren. De
btw-verhoging, het belasten van de reiskostenvergoeding; VVD-prominent Hans
Wiegel oordeelde in het AD al dat de VVD ,,fiks heeft ingeleverd".

De beperking van de hypotheekrenteaftrek is ook moeilijk voor de VVD - als enige
van de vijf partijen was beperking van de aftrek voor de VVD nog taboe. Het CDA
was al om.

Ook wat er niet in het akkoord zit, doet pijn. Zo blijft een nieuwe bezuiniging
op ontwikkelingssamenwerking uit. Pijnlijk voor de VVD is ook dat een aantal
maatregelen van het kabinet-Rutte is teruggedraaid, zoals de btw-verhoging op
kunst.

Lastig: een zichtbaar CDA

Ook het CDA is niet blij met de lastenverzwaringen in het pakket. Liever had de
partij, net als bij het mislukte Catshuisakkoord met VVD en PVV, deze
lastenverzwaring 'teruggegeven' door in 2014 de inkomstenbelasting te verlagen.
Maar omdat het Lenteakkoord alleen over 2013 gaat, was het niet mogelijk dit
soort compenserende maatregelen te nemen. Het blijft dus een kale operatie om
geld in te zamelen. Dat maakt het pakket moeilijker te verkopen.

Hoewel de hypotheekrenteaftrek voor het CDA altijd een politiek taboe was, begon
de partij eerder dit jaar signalen af te geven dat de aftrek toch ooit kon
worden aangepakt. De verwachting is dat de beperking van de aftrek die in het
Lenteakkoord zit, het CDA weinig schade oplevert.

De echte uitdaging voor Sybrand Van Haersma Buma, de nieuwe leider van de ooit
oppermachtige partij, is als kleine partij zichtbaar te blijven in het debat en
zo in de aanloop naar verkiezingen aandacht te trekken.

Niet ver genoeg voor D66

Voor D66 had er nog wel meer hervormd mogen worden. In de zorg bijvoorbeeld.
Daar had de partij meer willen doen, zoals het aanpakken van de langdurige zorg,
waarvan de kosten blijven stijgen. Ook de beperking van de hypotheekrenteaftrek
is wat mager voor D66. Het belasten van de reiskostenvergoeding is voor partijen
met veel werkende kiezers lastig, dus ook voor D66.

Ook opvallend, en tot nu toe onderbelicht gebleven, is dat D66 en de andere
partijen met de ondertekening van het Lenteakkoord impliciet goedkeuring
verlenen aan de bezuinigingen van het nu demissionaire kabinet. Dat waren
bezuinigingen waar D66 zich altijd heftig tegen verzette. Maar, zo vindt D66, de
'Wilderiaanse' kanten van de kabinetsbezuinigingen zijn er door het Lenteakkoord
van af gehaald.

GroenLinks: treinpartij

Toen het Lenteakkoord nog fris was, maakte GroenLinks-leider Jolande Sap
duidelijk dat het haar  in eerste instantie niet om de miljarden ging:  ,,Het
gaat ons om alle mensen die lijden onder deze crisis." Nu zijn deze mensen boos.

GroenLinks, volgens zichzelf de treinpartij bij uitstek, heeft met het belasten
van de reiskostenvergoeding iets uit te leggen aan miljoenen forenzen.

Sap zei tijdens het eerste debat over het akkoord ook dat ,,mensen die lijden"
bang zijn voor de toekomst. ,,Ze kunnen wellicht hun zorg niet meer betalen." Nu
gaat GroenLinks er mee akkoord dat een patiënt  voor elke dag in het ziekenhuis
7,50 euro betaalt.

GroenLinks is de meest linkse partij van de vijf. Dat maakt haar kwetsbaar voor
aanvallen van SP en PvdA over de maatregelen die midden- en lage inkomens
treffen.

Grote zorg ChristenUnie

Voor de kleinste van de vijf gelden de grootste bezwaren evengoed. De partij
zelf benadrukt dat ze in 2006 nog door reizigersorganisatie Rover verkozen werd
tot meest ov-vriendelijke partij. Dan zijn de forenzeningrepen niet makkelijk te
verdedigen.

Daarnaast doet de partij grote moeite zo goed mogelijk uit te leggen dat de
ingrepen in de zorg noodzakelijk en niet altijd onredelijk zijn. Eigen risico
omhoog? Inderdaad, ,,350 euro is veel geld". De rollator wordt niet meer
vergoed? Inderdaad, en ,,daarnaast zal er ook een eigen bijdrage van 25 procent
worden gevraagd voor gehoortoestellen".

Dat de AOW-leeftijd al vanaf volgend jaar omhoog gaat, stond ook niet in het
ChristenUnie-verkiezingsprogramma. De partij blijft het maar zeggen: dit is geen
,,stembusakkoord". Daar zijn in ieder geval alle vijf partijen het over eens.

LOAD-DATE: May 29, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              111 of 200 DOCUMENTS



                                NRC Handelsblad

                              26 mei 2012 zaterdag

Cultuur is geen uitgave, maar een investering in de toekomst;
Opklaringen

BYLINE: marc chavannes

SECTION: Opinie & Debat

LENGTH: 932 woorden


De subsidiëring van kunst en cultuur kost maar een kwart van wat het
Lenteakkoord verdient door de onbelaste reiskostenvergoeding af te schaffen.
Toch wordt op kunst een kwart bezuinigd. De manier waarop is een voorbeeld van
de aanmatigende overheid die tegelijk zegt: ik heb niet veel op met wat u doet,
maar jullie moeten wel fuseren, denken aan diversiteit, meer de markt op gaan en
bijdragen aan het maatschappelijk debat.

Alleen al de term 'basisinfrastructuur', leidraad in het deze week verschenen
advies van de Raad voor Cultuur, is om ernstig niet goed van te worden. Het is
ook lastig voor een overheid die niet meer kan bedenken waar kunst en cultuur
goed voor zijn. En steeds musea, orkesten en toneelgroepen ziet langs komen voor
hun financiële joint. Vleiend maar hinderlijk.

Zonder rijke vorsten en kooplieden zouden veel grote Europese schilders en
componisten hun olieverf en notenpapier niet hebben kunnen betalen. Die rol is
in dit deel van de wereld geleidelijk overgenomen door overheden. In Nederland
groeide vorige eeuw een traditie waarin de overheid zich op rijks- en
gemeenteniveau verantwoordelijk voelde voor cultuur en kunstzinnige vorming.

Gerardus van der Leeuw, die na de Tweede Wereldoorlog kortstondig minister van
onderwijs, kunsten en wetenschappen was, schetste in zijn boek Nationale
Cultuurtaak (1947) de opdracht die de gemeenschap heeft om cultuur te spreiden,
door het land en naar alle lagen van de samenleving. Hoewel latere kabinetten er
tegenin mopperden, bleef cultuur-voor-velen een ambitie waar publiek geld voor
werd gereserveerd.

De laatste tien, twintig jaar is die vanzelfsprekendheid afgekalfd. Als jullie
zo nodig naar de opera moeten, wordt Henk en Ingrid in de mond gelegd, dan
dokken jullie maar zelf. Wie tot voor kort kon antwoorden: ik heb ook niet
gevraagd om de massale politie-inzet bij jullie voetbalwedstrijden te mogen
betalen, wordt door het Lenteakkoord bediend -  de clubs krijgen voortaan een
politierekening, die 30 miljoen moet opbrengen.

In de adviesaanvragen van staatssecretaris Zijlstra en het advies van de Raad
voor Cultuur wordt, zoals zo vaak, een nieuwe kloekheid gecombineerd met een
zeer forse bezuiniging - die buiten discussie staat en veel sterker is dan wat
gemiddeld wordt opgelegd. Onderbuikbeleid. De Raad sputtert wat tegen, maar
aanvaardt de opdracht om er het beste van te maken, nadat de vorige voorzitter
symbolisch haar ontslag had aangeboden.

Die kloeke toon vindt houvast in een aantal modieuze begrippen - cultureel
ondernemerschap, culture of asking, ketenbenadering, netwerken, ondernemende
competenties, maatschappelijke impact - maar een allesomvattende visie
ontbreekt. Een staatssecretaris van juist kunst en cultuur mag best enig
idealisme ontwikkelen op zijn terrein. Van een Raad voor Cultuur mag dat zonder
meer worden verwacht. Maar door taalgebruik en dienstbaar lenen van dezelfde
begrippen uit de managementadvieswereld maakt de Raad zich tot willing
executioner van een staatssecretaris die vrijwillig PVV-beleid uitvoert. Of is
het  zijn eigen beleid, en dat van het VVD- en CDA-kabinet?

Een verzachtende omstandigheid is dat kunstsubsidiëring nooit makkelijk of
vanzelfsprekend is. Het zit vol risico's: van staatskunst als de vorst zijn
Beethovens kiest, van vriendjespolitiek als commissies van collega's de potjes
verdelen, van mislukte spreiding als alleen de rijken naar de Stopera gaan.
Bovendien: in iedere subsidie zit een afhankelijkheids- en een luiheidsgevaar.
In de praktijk valt het wel mee, er worden ontzettend veel mooie voorstellingen,
concerten en tentoonstellingen gemaakt op een klein grondgebied.

Staatssecretaris en Raad bewijzen lippendienst aan al het moois en het
opvoedende in het bestel, maar geven het intussen een flinke opdonder. Wim
Pijbes, de directeur van het Rijksmuseum, maakte begrijpelijk bezwaar tegen de
beledigende aanvraagformulierenlogica die hem een standje opleverde. Wie van
schaarse middelen het goede adviesbureau huurt om door de juiste bureaucratische
hoepels te springen, krijgt een groen vinkje. Het is dezelfde papieren
waarheidsliefde die de visitatieplaag in het onderwijs gaande houdt.

Natuurlijk, de Raad voor Cultuur heeft gewaarschuwd dat het kiezen uit
verschillende kwaden was. En als de Raad dat nu eens had geweigerd? Dan waren
zij ontslagen, en hun opvolgers ook. Net zo lang tot iedereen wist dat de
onafhankelijkheid van die Raad een wassen neus is. Misschien had de Raad de
staatssecretaris, zijn ambtenaren, de Tweede Kamer en de rest van het volk
kunnen verrassen. Met een vlammend pleidooi.

De Raad had bijvoorbeeld dit kunnen schrijven. De tijden zijn rommelig,
misschien gaat de euro en ons pensioen wel naar de bodem, of valt de Europese
Unie uit elkaar, maar wij zullen tot in lengte van dagen het beste van Nederland
en ons leven willen maken. We kunnen vrij goed handelen en we harken de halve
wereld aan. We hebben bovendien een naam hoog te houden als vrijhaven van
originele gedachten. Wat elders moeilijk ligt, drukken we hier al eeuwen af.

Misschien dat ze in Silicon Valley nieuwe gadgets bedenken, wij zijn al eeuwen
goed in wat mooi en nieuw is - stoelen, schilderijen, muziek, moderne dans,
theater tussen alle genres in. Dat is de meest vergeten topsector op het lijstje
van Verhagen. Laten we juist daarin investeren. Hou de muziekscholen en de
Rijksacademie open. Geef geniale gekken een kans. Een volk dat andere werelden
in de ziel bereist, overwint zingend iedere toekomst.

U kunt de auteur e-mailen via opklaringen@nrc.nl

Lastig voor een overheid die niet meer weet waar kunst en cultuur goed voor zijn

LOAD-DATE: May 25, 2012

LANGUAGE: DUTCH; NEDERLANDS

GRAPHIC: Illustratie Ruben L. Oppenheimer

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              112 of 200 DOCUMENTS



                                NRC Handelsblad

                              26 mei 2012 zaterdag

Stabiliteit;
In de marge

SECTION: Opinie & Debat

LENGTH: 109 woorden


Het moet niet gekker worden. Nederland levert nu al jaren een belangrijke
bijdrage aan het Europees Stabiliteitsmechanisme, door trouw te verliezen op het
Eurovisiesongfestival. En ook daar plukken nieuwe lidstaten de vruchten van. Wat
zeg ik, zelfs de Turken gaan door.

Dit keer gingen we, als braafste jongetje van de klas, volkomen voorspelbaar het
schip in met Rotterdamse Joan, die zich in seventiesstijl had uitgedost met een
indianentooi.

Maar nu is het genoeg geweest. Nu moeten we aan onszelf denken. Volgend jaar
breken we door met een medley van oer-Hollandse kaskrakers, van Manuela tot
Mandolinen in Nicosia.

En dan sturen we Henk en Ingrid. (SdJ)

LOAD-DATE: May 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              113 of 200 DOCUMENTS



                                NRC Handelsblad

                              26 mei 2012 zaterdag

Akkoordpartijen in defensief om plan reiskosten;
Bezuinigingen

BYLINE: Oscar Vermeer

SECTION: Vooraan

LENGTH: 758 woorden

SAMENVATTING

De kritiek op het afschaffen van de onbelaste reiskosten-vergoeding brengt de
partijen van het Lenteakkoord in verlegenheid. Het zoeken is naar de juiste
woorden. ,,Ik ga dit niet met een grote strik eromheen presenteren."

VOLLEDIGE TEKST:

De gevolgen van de maatregel begonnen net een beetje tot Nederlanders door te
dringen, toen ChristenUnie-leider Arie Slob een tweet kreeg. Van een man die
dagelijks naar zijn werk forenst. Waarom hij die reis straks zelf zou moeten
betalen? Slob: ,,Ik ga nog maar eens rustig nadenken over hoe ik ga antwoorden."

Dat lijkt verstandig. Het  plan uit het Lenteakkoord van  VVD, CDA, D66,
GroenLinks en ChristenUnie om de onbelaste reiskostenvergoeding voor
woon-werkverkeer af te schaffen, heeft voor een storm aan negatieve reacties
gezorgd. De NS vreest minder reizigers, de Bovag vindt dat de lastenverzwaring
voor de automobilist te veel doorschiet, en vakcentrale FNV noemt het
,,ongelooflijk dat mensen geld moeten meebrengen naar hun werk". Twitter en
websites als http://Geenstijl.nl  stroomden vol met boze reacties.

Van alle maatregelen die in het Lenteakkoord zijn aangekondigd, heeft het
schrappen van de onbelaste reiskostenvergoeding de meest verstrekkende
financiële gevolgen.

De vijf partijen van het Lenteakkoord gaan uit van een extra achteruitgang van
1,5 procent, bovenop het gemiddelde koopkrachtverlies van 0,75 procent voor alle
Nederlanders.

En dus zullen honderdduizenden forenzen vanaf volgend jaar de gevolgen merken.
Iemand die nu bijvoorbeeld 300 euro reiskostenvergoeding per maand krijgt en 52
procent belasting betaalt, houdt straks minder dan 150 euro over.

Dat is geen fijne boodschap, met de verkiezingen in aantocht. Alle partijen van
het Lenteakkoord zochten gisteren voorzichtig naar de juiste woorden om  uit te
leggen dat deze maatregel echt onontkoombaar is.

Arie Slob: ,,Het gaat om de principiële vraag wat de overheid moet betalen en
wat mensen zelf kunnen regelen. De overheid alles laten betalen, dat is niet vol
te houden in deze tijden van crisis."

,,Nee, nee", zegt CDA-leider Sybrand van Haersma Buma, ,,het heeft  niets met
een principiële discussie te maken. Anders hadden  we dit toch niet jaren
gedaan? Het gaat er juist  om dat we de pijn eerlijk proberen te verdelen."

,,Nee", zegt GroenLinks-leider Jolande Sap, ,,het gaat juist om de omslag naar
een duurzame economie. De overheid moet geen milieuvervuilend woon-werkverkeer
stimuleren." GroenLinks heeft geprobeerd een uitzondering te maken voor
treinreizigers, zegt Sap. Toch plaatste de partij op haar website tien redenen
,,waarom het afschaffen terecht is".

Het belangrijkste argument voor de maatregel, geven de partijen schoorvoetend
toe, is dat die veel geld oplevert, bijna 1,4 miljard. ,,Een heel stevig
bedrag", aldus Jolande Sap.

Dat geld is hard nodig omdat iedereen de tijdelijke verlaging van de
overdrachtsbelasting op de aankoop van een woning - van 6 naar 2 procent -
permanent wil maken. Dat kost 1,2 miljard per jaar. Uit de woningverkopen van
het afgelopen jaar bleek het effect van de verlaging overigens verwaarloosbaar.
Maar het terugdraaien ervan zou weleens het tegenovergestelde effect kunnen
hebben: nog minder verkopen.

De lastenverzwaring voor forenzen ligt vooral moeilijk bij de VVD, die graag
opkomt voor de 'hardwerkende Nederlander'. VVD-fractievoorzitter Stef Blok nam
gisteren meermaals het woord ,,pijnlijk" in de mond. Veel forenzen gaan  betalen
voor ,,een heel kleine groep huiskopers", zei Blok. ,,Dat zeg ik heel eerlijk.
Ik ga dit niet met een grote strik eromheen presenteren." Zijn partijgenoot
premier Mark Rutte  nam voorzichtig afstand van de reiskosten-maatregel. ,,Niet
leuk  voor VVD en CDA", zei hij tijdens zijn wekelijkse persconferentie. Rutte
sprak over ,,die vervelende reiskostenmaatregel" en  ,,een haar in de soep".

Voor de oppositie is het schrappen van de onbelaste reiskostenvergoeding een
zegen. De komende weken kunnen de 'Kunduz-partijen' hard worden aangevallen.
Kamerlid Ronald Plasterk (PvdA): ,,Dit is veel te ruig. Je raakt   de gewone
mensen die elke dag keurig met de bus of trein naar hun werk gaan." Jarenlang
heeft de overheid mensen gestimuleerd in nieuwbouwwijken in plaatsen als
Nieuwegein en Zoetermeer te wonen, zegt Plasterk. ,,En nu worden ze keihard
aangepakt."

PVV-leider Geert Wilders sprak  van ,,een links feestje". Wilders: ,,Iedereen
die 's ochtends om zeven uur opstaat om te gaan werken, moet je juist belonen.
Dit voorstel is aan niemand uit te leggen. De VVD-kiezer zal zich nog weleens
achter de oren  krabben."

LOAD-DATE: May 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              114 of 200 DOCUMENTS



                                NRC Handelsblad

                              26 mei 2012 zaterdag

Waarom heeft Amerika meelij met miljonairs?;
Boeken

BYLINE: Guus Valk

SECTION: Economie

LENGTH: 663 woorden


Auteur: Thomas FrankTitel: Pity the Billionaire. The hard-times Swindle and the
Unlikely Come-Back of the Right. Uitgever: Metropolitan Books, 225 blz., EUR
23,-

Thomas Frank wordt in Amerika bijna tot vervelens toe vergeleken met Michael
Moore. Polemisch, een tikje grof-gebekt en een links hart - hij zou in sommige
opzichten inderdaad Moores intellectuele broer kunnen zijn. De linkse schrijver
en publicist Thomas Frank is alleen niet zozeer een activist, maar meer iemand
die gedreven wordt door verbazing. Hoe kan het, vraagt hij zich in zijn werk
keer op keer af, dat Amerikanen tegen hun eigen belangen ingaan en conservatieve
bewegingen als antwoord zien op economische crises?

Frank zocht het antwoord in de jaren van George W. Bush in zijn geboortestaat
Kansas, ooit de bakermat van progressieve politiek, nu is het de meest
Republikeinse staat in de Verenigde Staten. Zijn zoektocht, What's the matter
with Kansas?, werd een bestseller.

De kredietcrisis van 2008, en vooral de ineenstorting van de financiële sector
een jaar later, leidde bij Frank tot nieuwe vragen. In zijn  boek Pity the
Billionaire, probeert Frank nu te achterhalen waarom er zo bar weinig gebeurde
na de grootste economische ineenstorting sinds de Grote Depressie, eind jaren
twintig. Waar blijven de politieke vergezichten van president Obama? Waarom
worden falende banken niet gestraft, maar met overheidsgeld overeind gehouden?
Waarom mag Wall Street ongereguleerd verder speculeren, niet gehinderd door
strengere regels?

Iedere depressie is een existentiële bedreiging voor gewone Amerikanen. Daarom
is Frank vooral geïnteresseerd in hun reactie op de economische crisis. In
plaats van volkswoede, constateert hij juist breed publiek begrip voor de
veroorzakers van de crisis. De gebalde vuist van de gewone man richtte zich niet
zozeer tegen het kapitalisme, of Wall Street, maar juist tegen de federale
overheid.

De activistische Tea Party begon in 2009 ook als protestbeweging tegen de vrije
markt, maar veranderde al snel van karakter: steeds meer beperkte de agenda zich
tot de slogans van de rechtervleugel van de Republikeinse partij: lage
belastingen, geen overheidsbemoeienis. Iedereen predikt het conservatieve
evangelie, volgens Frank: ,,De goddelijkheid van de markt. Het elitarisme van de
progressieven. En het extreme gevaar dat boven Amerika hangt."

De Grote Depressie bracht in ieder geval nog iets goeds teweeg, betoogt Frank.
President Roosevelt begon The New Deal, en slaagde erin rijk en arm te verenigen
onder een gezamenlijk ideaal. Het succes daarvan was zichtbaar aan de
verkiezingsresultaten die Roosevelt boekte. Obama komt niet met een New Deal,
stelt Frank teleurgesteld vast. Maar misschien kan dat ook wel niet, want de
tijden zijn veranderd. Frank beschrijft hoe conservatieve denkers het publieke
debat hebben vergiftigd (zoals gezegd schuwt hij grote woorden niet). Vooral
talkshowpresentator Glenn Beck moet het ontgelden. Je zou bijna vergeten dat
Beck allang niet meer prime time op Fox News te zien is.

Miljonairs, zegt Frank, zijn de idolen van de gewone man geworden. Die hebben
het wel slim aangepakt, en Washington moet ze zo min mogelijk lastigvallen.
,,Voor deze recessie zag je mensen nooit opkomen voor de bankiers door wie ze
bedrogen waren", aldus Frank. Maar nu ,,huilt de man bij de gaarkeuken voor de
man die op zijn jacht ligt te luieren".

Het is een redenering die kennelijk niet meer genuanceerd mocht worden door
Occupy Wall Street, dat eind vorig jaar korte tijd een serieuze tegenbeweging
leek te worden. In tientallen steden gingen honderdduizenden de straat op. De
sympathie was nog veel groter dan dat, bleek uit peilingen. Frank stipt het aan,
maar het verandert zijn analyse niet. Misschien terecht als je bedenkt dat de
Occupy-beweging naar de marge is gedrukt. Aan de andere kant legde Occupy bloot
hoe diep het wantrouwen tegen het kapitalisme is. De conservatieve revolutie van
Glenn Beck is kennelijk toch niet voor 100 procent gelukt.

LOAD-DATE: May 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              115 of 200 DOCUMENTS



                                NRC Handelsblad

                              25 mei 2012 vrijdag

Oorlog op Texel (2);
Dag

BYLINE: Frits Abrahams

SECTION: Achterpagina; Blz. 24

LENGTH: 570 woorden


We fietsten Den Burg, Texels grootste dorp, binnen en zagen al snel aan onze
linkerhand een begraafplaats liggen. Er bleken veel graven van geallieerde
militairen te liggen, onder meer van mijn naamgenoot (geen familie) Aleck
Abrahams, 22-jarig sergeant van de Royal Air Force. Het is chauvinistisch van
mij om alleen hem te noemen, maar dit is de laatste kans om hem uit de
vergetelheid te tillen - hij verdient het.

Wat vooral de aandacht trok, was het beeld 'De Goede Herder' van Mari Andriessen
en Theo Mulder: een bronzen herder die zich ontfermt over een onschuldig lam in
nood. Aan weerszijden van het beeld waren gedenkplaten   opgesteld met de namen
van 142 gesneuvelde Texelse burgers; voor het grootste deel geen verzetsmensen,
maar gewone burgers die bij de oorlogshandelingen omkwamen.

De bijbeltekst op het voetstuk luidde: ,,Al ging ik ook in het dal van de
schaduw des doods, ik zou geen kwaad vrezen want Gij zijt mijn herder.''

Toch was er genoeg kwaad te vrezen op Texel in de oorlog. De ongeveer honderd
Texelaars die omkwamen bij de opstand van de Georgische militairen tegen hun
Duitse bevelhebber hadden nergens om gevraagd. Zij vielen ten prooi aan een
conflict waar zij buiten stonden. De Georgiërs vreesden dat zij naar het
Oostfront zouden worden gestuurd.

In een van de teksten op de begraafplaats stuitte ik op de naam van Rijk de
Vries, een NSB'er die in 1942 benoemd werd tot burgemeester van Texel. In deze
krant schreef Andreas Kouwenhoven, aan de vooravond van de Dodenherdenking, over
hem en zijn zoon Ewout, die in de Texelse kerk mocht spreken - dit tot
verontwaardiging van veel Texelaars.

Hoe was dat eigenlijk afgelopen, vroeg ik me af. Op de leestafel van een
restaurant vond ik een nummer van de Texelse Courant uit die dagen. De Vries had
in zijn toespraak verteld over de vernederingen die hij na de oorlog als kind
had moeten ondergaan, zelfs door leraren. Zijn vader had hij na de oorlog
nauwelijks meer gezien - de man verliet zijn gezin en verdween naar Zweden. Zelf
vertrok Ewout als jonge man naar de Verenigde Staten, waar hij een succesvolle
ondernemer werd.

,,De toespraak vond ik moeilijk'', vertelde hij aan de Texelse Courant. ,,Maar
direct na afloop in de kerk kwamen zeker tien mensen naar me toe om te
feliciteren en op de begraafplaats gebeurde dat nog eens.''

Dezelfde begraafplaats met de vermelding van de functie van zijn vader. Een
neutrale vermelding, maar met een o zo bittere lading.

Die dag van de herdenking maakte Ewout in Den Burg voor het eerst kennis met
Frans Pieterse. De geschiedenis die hen verbindt, is te mooi om weg te laten.
Ewout en Frans werden in dezelfde meimaand van 1942 geboren. Ewouts moeder kon
haar kind niet voldoende zogen, waarna de dokter aan Aafje Pieterse-Borgman, de
moeder van Frans, vroeg of zij met haar melk wilde bijspringen. Aafje was een
Joodse vrouw. Zij stemde toe met de woorden: ,,Deer ken dot kiend toch niks an
doen, dot sien vader een NSB'er is?''

Drie keer eerder had Ewout als Amerikaan Texel bezocht. Hij reed er dan wat rond
in de vurige hoop dat hij niet herkend zou worden, ,,want ik lijk erg op mijn
vader". Met zijn toespraak bij de Dodenherdenking hoopte hij de ban doorbroken
te hebben. ,,Ik heb het gevoel dat ik me niet meer hoef te schamen", vertelde
hij de Texelse Courant, ,,en gewoon kan binnenlopen en zeggen: hé, ik ben
Ewout.''

Dág, Ewout, het ga je goed.

Een zoon meteen 'foute' vaderkeerde even terug

LOAD-DATE: May 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              116 of 200 DOCUMENTS



                                NRC Handelsblad

                             24 mei 2012 donderdag

Sap: 'Ik ben niet autoritair'  Dibi: 'Ik wil een vrijere fractie'

BYLINE: Annemarie Kas; Thijs Niemantsverdriet

SECTION: In het nieuws

LENGTH: 1936 woorden

SAMENVATTING

De een vindt het arrogant om voor de verkiezingen te zeggen welke coalitie hij
zou willen vormen. Volgens de ander hoort dat juist bij transparante politiek.
Tofik Dibi en Jolande Sap gaan in deze krant met elkaar in debat. ,,Het verschil
zit hem in kleine dingen. Maar die staan voor iets groters."

VOLLEDIGE TEKST:

Wie het verschil tussen Tofik Dibi en Jolande Sap in één beeld probeert te
vatten, komt uit bij hun campagneteams.

Dibi gaat op pad met ,,jongens uit de getto", zoals hij het zelf schertsend
noemt. Wat hij bedoelt: hij heeft geen vanzelfsprekende mensen in zijn
campagneteam, dus niet alleen GroenLinksers. ,,Ik wil laten zien dat onze partij
groter is dan tien Kamerleden in Den Haag." Zelfs Dibi's broers kwamen afgelopen
maandag kijken bij zijn eerste debat. ,,En voor de goede orde, die zijn normaal
gesproken allergisch voor politiek."

En het team van Sap? Dat heeft ze niet. Ze vertrouwt in deze campagne op haar
eigen kracht, zegt ze. ,,Bij de voorbereiding van de debatten heb ik zo'n team
ook niet nodig. T-shirtjes drukken past niet bij mij." Ondertussen heeft een
groepje GroenLinks-leden uit zichzelf een website voor Sap gemaakt,
http://wijstemmensap.nl. Sap kijkt trots als ze erbij zegt dat het ,,juist de
jongeren in de partij zijn" die haar steunen.

Tofik Dibi (31) en Jolande Sap (49) zitten middenin de strijd om het
lijsttrekkerschap van GroenLinks.  In de meeste peilingen ligt Sap ver voor op
Dibi. Sap heeft ook publiekelijk steun gekregen van veel partijprominenten.
Maar, zegt Dibi, ,,als ik op Twitter zie hoeveel steun ik krijg! Die gaan
allemaal op me stemmen, 12 september."

Twee van de drie publieke debatten die de twee samen zullen voeren, zitten er
inmiddels op. Afgelopen maandag Amsterdam, gisteravond Den Bosch. Volgende week
volgt nog Groningen. Nu zitten ze samen in een café aan het Plein in Den Haag,
om dit gesprek te voeren.

DIBI & SAP OVER HET LENTEAKKOORD

Sap: ,,We hebben in de onderhandelingen over het Lenteakkoord laten zien dat we
daadkrachtig zijn, verantwoordelijkheid dragen en resultaten boeken. Het
Lenteakkoord is een historisch moment voor GroenLinks."

Dibi:  ,,Nee, nee."

Sap:,,De kiezers weten nu dat een stem voor GroenLinks in september ook een
strategische stem is."

Dibi: ,,Het Lenteakkoord is niet het verhaal van GroenLinks.  We stonden vóór
het akkoord op verlies in de peilingen en we staan ná het akkoord  nog steeds op
verlies.  Dit is mijn ongemak met Jolande, dat ze zich vastklampt aan dat
akkoord.  Terwijl er wel degelijk iets mist binnen de partij. Volgens mij is dat
de vechtlust voor idealen. Die wordt overschaduwd door: macht, macht, macht.
Macht is een middel, geen doel op zich. Ik zou zeggen: pas op dat macht niet
verblindt. Het moet niet te wanhopig worden, die zoektocht naar macht."

Sap:   ,,Het gaat me helemaal niet om die zoektocht naar macht, het gaat me erom
dat ik mensen wil bereiken. Dat ik idealen niet in woorden wil uitdragen, maar
concrete resultaten wil boeken. Zoals we met het Lenteakkoord hebben gedaan.
Onze inzet was héél helder. Onder bepaalde voorwaarden wilden wij meepraten. We
wilden vergroening. Rijken die meebetalen aan de lastenverlichting van armere
mensen. En de pijnlijkste bezuinigingen van het kabinet-Rutte van tafel."

Dibi: ,,We mochten alleen aanschuiven."

Sap: ,,Daar staan we dan totaal verschillend tegenover. Ik heb het geen moment
gevoeld als aanschuiven. De Kamer nam het initiatief."

Dibi: ,,Kijk, dit is de bittere politieke realiteit: ze hadden ons nodig voor de
76ste zetel, of hoeveel zetels er ook nodig waren voor die meerderheid. Dáárom
konden we inderdaad resultaten boeken voor gewone Nederlanders. Maar we hebben
niet afgedwongen dat de anderen bij óns zijn aangeschoven. Dat is het verschil
tussen mij en Jolande.  Ik hoop als leider GroenLinks zo groot te maken, dat we
eigenstandig relevant zijn. En de feiten zijn: het Lenteakkoord verschilt niet
wezenlijk van het Catshuisakkoord van VVD, CDA en PVV.  Ik wil dat GroenLinks
vertelt dat we Nederland echt anders willen maken."

Sap: ,,Het is echt een totaal ander akkoord. Dat wordt straks nog duidelijker
als alle details naar buiten komen. Het breekt stevig met het Catshuis, al zou
ik natuurlijk ook op onderdelen méér willen, en het nog anders willen."

DIBI & SAP OVER MEEREGEREN

Dibi: ,,Laat ik duidelijk zijn, de Kunduz-coalitie heeft niet mijn voorkeur. En
ik vind het zo arrogant van politici om vóór verkiezingen te zeggen welke
coalitie ze zouden willen. Want de dág na de verkiezingen blijkt die
onhaalbaar."

Sap: ,,Ik vind het niet arrogant om je coalitievoorkeuren aan te geven. Het
hoort bij transparante en eerlijke politiek om van tevoren te zeggen waarover
echt niet te onderhandelen valt. Voor mij is bijvoorbeeld een nieuwe
kerncentrale in Nederland niet onderhandelbaar. En ik weet zeker dat ik nooit
akkoord zou gaan met een verdere korting op ontwikkelingssamenwerking."

Dibi: ,,Ik vind het een teken van zwakte als politici breekpunten formuleren.
Kijk, ik zal niet zeggen dat een kerncentrale onderhandelbaar is, want voor je
het weet zeggen ze na verkiezingen: meneer Dibi, u heeft toch gezegd dat u
openstaat voor een kerncentrale? Maar ik ga in de eerste plaats voor het
GroenLinks-verhaal, óók als we in het kabinet zouden komen. Een politicus die
dat goed deed, was Frits Bolkestein. Hij bleef als VVD-leider in de Tweede Kamer
en hield zijn eigen mensen in het kabinet scherp. Zo zou ik het ook doen,
bijvoorbeeld als Jolande minister zou worden." Lachend: ,,En volgens mij staat
ze daar wel open voor."

DIBI & SAP OVER LEIDERSCHAP

Sap: ,,We zijn als  fractie steeds meer bezig  met resultaat boeken. Punten
binnenhalen, niet alleen maar uit zijn op effect in de media. We moeten vooral
scoren door ons achter de schermen in het zweet te werken voor beleid. Niet
alleen maar mooie koppen in de media. Daar is Tofik goed in, en dat is ook
belangrijk. Maar ik breng die media-aandacht altijd terug tot wat we écht
bereiken in dit land."

Dibi: ,,Ik hou niet van doen alsof er niets aan de hand is. Er is nog nooit
zoveel gelekt uit de fractie naar de media als de afgelopen anderhalf jaar. Ik
heb dat nog nooit meegemaakt. Er is in de fractie een onveilig gevoel ontstaan
na het besluit over de politietrainingsmissie in Kunduz. Het gevoel van een
collectief ontbreekt. Laten we niet doen alsof alle fractieleden nu zo lekker
bezig zijn en alles zo goed gaat. Nee, er is een probleem sinds Kunduz, en dat
moet opgelost worden."

Sap: ,,We hebben toen een besluit genomen waar veel kritiek op is gekomen. Dan
sta je onder druk. Kort daarvoor pas was ik aangetreden als nieuwe leider. Dat
heeft altijd tijd nodig. Nee, dan heb je niet meteen een super clubgevoel. Dat
moet je opbouwen."

Dibi: ,,Onder mijn leiding zou de fractie vrijer zijn. Ja, vrijer dan nu.
Jolande heeft zelf ook wel eens gezegd dat ze autoritair en directief is."

Sap: ,,Autoritair? Dat heb ik nooit over mezelf gezegd, hoor."

Dibi: ,,Dan was dat een freudiaanse verspreking van mij."

Sap: ,,Volgens mij ben jij een beetje anti-autoritair!"

Dibi: ,,Dat directieve, dat heb ik niet. Ik houd van fractieleden die niet blind
gehoorzamen, maar die de partij verrijken met hun ideeën. Ik merk dat het nu
allemaal wat geslotener is, wat minder vrij. Iedereen in de fractie runt liever
maar zijn eigen toko. Dat zou één van de eerste dingen zijn die ik zou willen
veranderen. Kamerleden moeten geen kloontjes zijn. Ieder zijn eigen talent laten
benutten, ik denk dat je daar veel onvrede mee weghaalt. Mijn definitie van
leiderschap is niet topdown, het moet meer van onderop. Draagvlak creëer je door
een veilige en vrije omgeving."

Sap: ,,Mijn definitie is ook niet topdown. Ik heb jaren ervaring met
leidinggeven en ik wéét dat ik directief kan zijn. Dat heeft goede kanten:
stevig strategisch en analytisch inzicht. En natuurlijk staan Kamerleden bol van
eigen ideeën, passie, bevlogenheid. Natuurlijk benut je dat. Ik vraag me af of
ze onder Tofik met méér zullen komen. Ze komen nu al enorm met eigen ideeën.
GroenLinksers zijn eigenzinnige mensen en daar ben ik trots op."

DIBI & SAP OVER RESULTATEN BOEKEN

Dibi: ,,Ik neem geen afstand van het besluit om de missie naar Kunduz te steunen
nu ik kandidaat-lijsttrekker ben. Ik zeg wel dat we nooit meer op die manier
moeten communiceren. Het grote probleem van Kunduz was: het móést. Meteen. Ik
heb geprobeerd om het besluit over het weekend te tillen, om de leden te horen.
Dat kon niet. Ík denk dat het beter was geweest om de leden wel te laten
meedenken over het besluit."

Sap: ,,We hebben wel degelijk van te voren met de leden gesproken. Daar is niet
zoveel misgegaan. In de politiek moet je soms snel doorpakken. In ons
verkiezingsprogramma was dit punt onvoldoende besproken met de leden, dát was
het probleem."

Dibi: ,,Er ontstond een beeld van een Haagse tekentafelpartij, die dacht vanuit
Den Haag eventjes Kunduz te kunnen vormgeven. En ik hoor Jolande nu iets zeggen
wat me ook met het Europese Stabiliteitsmechanisme zo tegenstaat: snel
doorpakken. Alsof je als politicus daadkracht toont door bam! een besluit te
nemen. Nee, je moet mensen juist meer zeggenschap geven. Ik zou bijna tegen dat
ESM willen stemmen omdat ik het democratisch tekort zo groot vind. We hadden ook
van tevoren draagvlak kunnen creëren voor zo'n besluit, wij doen vooral alsof
het allemaal nu, nu, nu moet."

Sap: ,,Dit tekent het verschil tussen ons. Als je, zoals ik, in de politiek zit
omdat je dingen wilt bereiken voor mensen, dan probeer je kansen te grijpen als
ze zich voordoen. Natuurlijk moet dat democratisch. Wij willen een overdracht
van soevereiniteit aan Europa, en liefst zo snel mogelijk een Europese regering.
Maar in Den Haag staan we daar, samen met D66, nog alleen in."

Dibi: ,,Het draagvlak voor Europa wordt ondermijnd door dat idee van snel
doorpakken. Waarom zetten we niet dat grotere Europese project op de agenda?
Wilders en Roemer doen dat ook met hun verzet ertegen."

Sap: ,,Dat dóén we ook. In elk debat. Maar Europa is een heel lastig thema.
Realiseer je dat je daar nu nog geen resultaat kunt boeken."

DIBI & SAP OVER ONDERLINGE VERSCHILLEN

Sap: ,,Ik ben al twintig jaar intens betrokken bij GroenLinks. Ik voel me
verknocht met waar we voor staan als partij. Die inhoud, daar heeft Tofik zich
natuurlijk ook aan gecommitteerd..."

Dibi: ,,Maar de inhoud wordt wel verkeerd uitgelegd."

Sap: ,,...dus daar zitten niet zo veel verschillen tussen ons."

Dibi: ,,Het verschil zit hem in kleine dingen. Ik denk dat Jolande wat
paternalistischer is. Bijvoorbeeld als het om overheidsbemoeienis gaat. Neem
overgewicht. Ik ben daar vrijzinnig in, vind dat de staat zich niet moet
bemoeien met wat we eten, drinken en zeggen."

Sap: ,,Daar zit wel een verschil, hoewel ik mezelf absoluut niet paternalistisch
zou willen noemen. Ik heb daar juist een gruwelijke hekel aan. Maar bij sommige
GroenLinksers slaat tolerantie soms om in onverschilligheid. Wat mij betreft mag
de overheid best reclames voor snoep voor kinderen tot twaalf jaar verbieden."

Dibi: ,,Ik kies dan liever voor media-educatie. De boodschap van GroenLinks moet
zijn: niet alles komt van de overheid."

Sap: ,,Het is een klein puntje van verschil."

Dibi: ,,Maar het staat voor iets groters."

Vanaf zaterdag stemt GroenLinks: Sap of Dibi

Vanaf aanstaande zaterdag kunnen de GroenLinks-leden stemmen voor hun
lijsttrekker. Dat kan via internet en telefonisch, tot en met dinsdag 5 juni.
Ten minste 30 procent van de stemgerechtigde leden moet meedoen aan het
referendum om dat geldig te laten zijn. Op woensdag 6 juni wordt de uitslag
bekendgemaakt. De rest van de kandidatenlijst van GroenLinks wordt op 22 juni
bekend gemaakt.

LOAD-DATE: May 24, 2012

LANGUAGE: DUTCH; NEDERLANDS

GRAPHIC: Jolande Sap, fractievoorzitter van GroenLinks, en Tofik Dibi, haar
uitdager voor het lijsttrekkerschap. ,,Er is een probleem in de fractie", zegt
Dibi, ,,en dat moet opgelost worden."
Foto Merlin Daleman

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              117 of 200 DOCUMENTS



                                NRC Handelsblad

                              21 mei 2012 maandag

Veel te vrolijk, die term Lenteakkoord;
Nederlandse politici beseffen te weinig dat taal een middel is en geen doel op
zich

SECTION: Opinie

LENGTH: 910 woorden

SAMENVATTING

Politici in Nederland zouden meer moeten letten op de termen die ze gebruiken,
vindt Lars Duursma. Ze kunnen van grote invloed zijn op de kiezer. Maar alleen
als de gekozen woorden aansluiten bij de percepties van de achterban.

VOLLEDIGE TEKST:

Minister Jan Kees de Jager (CDA, Financiën) spreekt van het Lenteakkoord. Net
als Jolande Sap. Tofik Dibi kiest liever voor 'Begrotingsakkoord 2013', net als
de VVD. D66 spreekt soms over Lenteakkoord en dan weer over hervormingsakkoord.
De PvdA, SP en PVV hekelen al weken het Kunduzakkoord. De NOS bedacht - vrij
uniek - zelf een nieuwe term: het Vijfpartijenakkoord.

Is het nou echt zo belangrijk hoe je een voorstel of akkoord noemt? Ja, dat is
het. Zeker als het een centrale rol zal innemen bij de verkiezingen. Maar dat
geldt alleen wanneer jouw frame beklijft in de hoofden van de kiezer en
krachtige gevoelens oproept. En daar gaat het in Nederland vaak mis. We denken
al snel dat iedere terloopse woordvondst van politici - aanrechtsubsidie,
staatscrèche - gelijk staat aan effectieve framing.

Dat terminologie invloedrijk is in het maatschappelijk debat, werd onlangs
opnieuw aangetoond door onderzoekers van de Universiteit van Michigan. Zij deden
onderzoek naar woordgebruik in de klimaatdiscussie en vonden dat een minderheid
van de Republikeinen gelooft in opwarming van de aarde (44 procent), terwijl een
meerderheid overtuigd is van klimaatverandering (60 procent). Bij Democraten
maakte de woordkeuze niet uit (86 procent versus 87 procent). De onderzoekers
verklaren dit door te stellen dat hoewel beide termen in het maatschappelijk
debat hetzelfde betekenen, ze heel andere associaties en gevoelens oproepen bij
Republikeinen.

Die conclusie sluit aan bij wat de Republikeinse strateeg Frank Luntz in 2006 al
adviseerde aan alle Republikeinse kandidaten. Wil je draagvlak voor je plannen,
zo adviseerde Luntz, geef niet af op de overheid. Bekritiseer in plaats daarvan
Washington (hier ook wel: 'Den Haag'). Spreek niet over globalisering of de
globale economie, maar over de vrijemarkteconomie. Want de woorden die je kiest,
bepalen voor een belangrijk gedeelte de invloed van jouw standpunt.

Cruciaal daarbij is framingdiscipline: Luntz realiseerde zich dat zijn termen
pas zouden beklijven wanneer alle Republikeinen deze consequent gebruiken. Om
dat voor elkaar te krijgen, verstrekte hij óók een eenvoudig overzicht van goede
en foute woorden aan de partners van politici. Veel conservatieve organisaties
voerden een boetesysteem: het pizzafonds. Elk gebruik van een fout woord
resulteerde in een verplichte bijdrage aan het potje waaruit het periodieke
personeelsuitje naar de pizzeria werd betaald.

Wat betekent dit nu voor de framing van The Agreement Formerly Known as Kunduz -
afgekort TAFKAK. De kans dat één van de in het begin genoemde termen de leidende
omschrijving van het akkoord wordt, is klein. Dat zit 'm vooral in het gebrek
aan framingdiscipline binnen politieke partijen: politici gebruiken alle termen
continu door elkaar heen. Daardoor wordt geen enkel frame door alle media
overgenomen, en beklijft ook niks bij de kiezer.

Daar zal met name GroenLinks blij mee zijn. Want dat betekent in ieder geval dat
het in de media minder vaak over het Kunduzakkoord zal gaan - een associatie die
krachtige (en negatieve!) gevoelens oproept bij een groot deel van de achterban.
En daar was het de PvdA, SP en PVV vanaf het begin om te doen: de term is weinig
meer dan een uit de hand gelopen plagerijtje naar de partij die het akkoord
onverwacht mede mogelijk maakte.

Ironisch genoeg denk ik dat de vijf partijen blij mogen zijn dat hun term
'Lenteakkoord' niet massaal is overgenomen. Het is onmiskenbaar een vrolijk
woord met positieve associaties. Daarmee sluit het goed aan bij de gevoelens van
politici die het akkoord ondertekenden. Maar veel belangrijker is: sluit het aan
bij de gevoelens en percepties van de achterban? Dat betwijfel ik.

Om die reden was het misschien wel verstandiger geweest voor de andere partijen
om mee te gaan in het frame van hun tegenstander, maar het wél een heel andere
lading te geven. Wat nu als de PvdA de term had gebruikt om te illustreren hoe
out of touch de ondertekenaars van het akkoord zijn: ,,Moet je kijken hoe deze
elitaire politici lachen om hun vrolijke Lenteakkoord, terwijl intussen gewone
burgers keihard worden geraakt door domme bezuinigingen?"

Het toont maar aan hoe simplistisch de politiek over framing denkt: alsof je
altijd wint als jij een meer memorabele term verzint dan je tegenstanders. De
werkelijkheid is complexer. Framing gaat niet zozeer om taal, maar om de
boodschap die je wilt overbrengen: taal is slechts een middel voor het
overbrengen en oproepen van beelden en gevoelens bij die boodschap.

Strategisch gezien kozen de VVD en Tofik Dibi daarom misschien wel voor het
slimste frame: Begrotingsakkoord 2013. Sexy? Nee. Memorabel? We zullen zien.
Uiteindelijk kun je met deze term wél het beste aan kiezers uitleggen wat het
verschil is tussen het akkoord en het verkiezingsprogramma. Het eerste is een
financieel noodverband voor 2013; het tweede een brede visie op de toekomst van
Nederland. En die boodschap is voor het overtuigen van kiezers belangrijker dan
alle positieve en negatieve connotaties van de verschillende termen bij elkaar.

Lars Duursma is overtuigexpert en directeur van Debatrix, dat leiders in
politiek en bedrijfsleven coacht.

Framing gaat niet  om taal, maar om de over te brengen boodschap

LOAD-DATE: May 21, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              118 of 200 DOCUMENTS



                                NRC Handelsblad

                              19 mei 2012 zaterdag

Wiegel denkt dat SP-leider Roemer héél graag wil regeren;
Op wie moet je letten om Den Haag te begrijpen? Hans Wiegel, al populist toen
Wilders nog in de schoolbanken zat, verleidde de VVD in 2010 tot een coalitie
met de SP in Brabant. Teken aan de wand voor de nationale politiek?Haagse
invloeden

BYLINE: Tom-Jan Meeus

SECTION: Z & Z

LENGTH: 1221 woorden


De column van Jan Terlouw in Trouw, leest u die? Die van Annemarie Jorritsma in
het AD, of Rudolf de Korte in de Volkskrant?

Nee, die leest u nooit, want ze bestaan niet. Politici mogen het tot vicepremier
schoppen, soms zelfs partijleider, maar zodra je de landspolitiek verlaat ben je
weg, uit de macht, uit de media. Journalisten bellen zelden. Opinieredacties
halen de neus op voor een column. Alles van vroeger is jammer.

De uitzondering is Hans Wiegel (70). Geen oud-vicepremier had de laatste
decennia zoveel greep op het opinieklimaat als hij. Dertig (!) jaar geleden
verliet hij de landspolitiek, in 1982. Na vier jaar vicepremierschap en elf jaar
VVD-leiderschap. Sindsdien is hij nooit uit beeld verdwenen. Als bestuurder,
commissaris, commentator, lobbyist, columnist. De kranten benaderen hem nog
steeds, de camera houdt onverminderd van hem. De talkshows zijn blijven bellen.

,,Eén op de vijf verzoeken honoreer ik. Hooguit",  vertelde hij woensdag, thuis
in Friesland. Een prachtig huisje aan het water, op zo'n plek waar alleen de
wind iets van onrust brengt. Hij schrijft er zijn stukken - met de hand, zeer
exact - waarna zijn secretaresse ze uittypt. De laatste jaren had hij een
spraakmakende column in wijlen De Pers, sinds kort in NRC Handelsblad. ,,Heel
goed'', zei hij over dit laatste. ,,Dan word je in Den Haag gelezen."

Weinig naoorlogse politici hadden een beter gevoel voor maatschappelijke
onderstromen. Lees de drie verkiezingsprogramma's waarmee Wiegel in de periode
'72-'81 het grote polarisatiespel met Den Uyl speelde. Frappant hoezeer de
politiek sindsdien zijn richting opschoof - zo ijverig dat ook de PvdA hem nu
vaak rechts passeert. Bovendien was hij de eerste naoorlogse populist op rechts.
De voorloper van Fortuyn, Verdonk en Wilders - al zou je dit niet zeggen als je
hem woensdag zag, in spijkerbroek en gebreide trui.

Hij verzoende de gewone man met behoudende economische politiek door het
misbruik van uitkeringen aan de kaak te stellen. ,,Ja", zei hij. ,,Ik ben ook
een populist. Daar zit ik niet mee. Daar heeft de VVD haar doorbraak aan te
danken." Voor opvolgers als Fortuyn en Verdonk had hij een zwak. Hij zou
Fortuyns premierkandidaat zijn geweest als de LPF-leider in leven was gebleven.
,,Die deal hadden we." Laatst keek hij oude interviews met Pim terug. ,,Volkómen
actueel, voor 95 procent mee eens."

Hij paste de moderne medialogica - controverse loont - toe voordat dit in het
internettijdperk gemeengoed werd. Alle VVD-leiders na hem leden eronder, van
Nijpels tot en met Rutte. Vandaar de kloof tussen VVD-kiezers, die hem bleven
bewonderen, en VVD-beroepspolitici, die beducht voor hem zijn. In Den Haag doen
ze zijn kritiek af als 'getoeter': heb je Wiegel weer. Zelf citeert hij in dit
verband graag ex-partijvoorzitter Frits Korthals Altes die in 1993 zei: ,,Maar
Hans had wel gelijk.'' Hij keek er innig tevreden bij: voilà.

Geen van zijn opvolgers, ook Rutte niet, durfde de strijd openlijk met hem aan,
mede omdat zijn relatie met journalisten voortreffelijk bleef. Hij zegt dingen
die verslaggevers innig tevreden stellen, bijvoorbeeld dat ,,die spin doctors
verschrikkelijk zijn''. Hij heeft nooit met ze gewerkt. ,,Als het op propaganda
aankomt doe ik de contacten zelf. Altijd gedaan.'' Hij vindt verslaggevers
,,gewoon leuk gezelschap", zei hij. Als een 'Pietje Politiek', hij blijft een
hartstochtelijk liefhebber, vindt hij het ,,heerlijk" het Haagse spel met
journalisten door te nemen. ,,Pientere types. Altijd bereid tot een rottige
opmerking."

Het lijntje met De Telegraaf is altijd kort gebleven. Binnenkort gaat hij weer
eten met Paul Witteman (VARA) en Jan Tromp (de Volkskrant), in zijn Haagse jaren
een gevierd verslaggeverduo van de VARA. Hij kijkt er naar uit. Avondjes van
spot en pesten zijn het, vertelde hij. En maar lachen. Hij frequenteert meer
zulke gezelschappen. Zo prikt hij op gezette tijden ook een vorkje met een paar
'mannenbroeders', onder wie publicist Marcel ten Hooven (ex-Trouw, ex-Vrij
Nederland) en politiek columnist Hans Goslinga (Trouw). ,,Voortreffelijk
journalist'', zei hij over Goslinga.

De Wereld Draait Door doet hij niet. ,,Een adhd-programma.'' Pauw en Witteman is
hem te laat op de avond maar éénmaal per seizoen gaat hij, omdat ,,de heer
Witteman zo aardig is''. Nog steeds is hij voor elk tv-optreden nerveus. Het
komt door zijn verlegenheid, zei hij, maar evengoed stimuleert die nervositeit
zijn gevatheid. Als Wiegel komt, gebeurt er nu eenmaal iets. Hij wil ze niet
teleurstellen. Dat is zijn aard.

Al die optredens scheppen het beeld van een poseur - maar het haarfijne gevoel
voor maatschappelijke onderstromen is nooit verloren gegaan. Zo zorgde hij er in
2010 voor, als informateur bij de collegeonderhandelingen dat zijn partij (en
het CDA) in Noord-Brabant de SP voor het eerst in de geschiedenis een zetel in
het provinciebestuur gunden. Een doorbraak. Een Wiegeliaans waagstuk.

Met smaak vertelde hij hoe de SP-fractievoorzitter, ,,zo'n man uit de gestaalde
kaders'', de oud-VVD-leider vol ongeloof aankeek toen hij de SP de mogelijkheid
voorhield: ,,Méént u dat?" Waarop Wiegel: ,,Ik zit hier niet voor de kat z'n
staart!" Hij hield de SP een paar worsten voor - ,,ouderenbeleid, openbaar
vervoer, natuur, nog iets" - en zei: dit is het, mensen. ,,De rest van jullie
wensen moet je vergeten.''

Opnieuw was zijn intuïtie juist. ,,De SP is een partij van goede wethouders. Een
echte bestuurderspartij, net als de CPN vroeger.'' Hij merkte dat de Brabantse
SP'ers zich lieten adviseren door de partijleiders Roemer en Marijnissen, en dat
die allebei ,,graag wilden laten zien hoe goed de SP kan besturen''.

Hans Wiegel voelde de vraag aankomen. Betekent dit, nu de PVV bijna zeker als
coalitiepartner afvalt, dat de VVD na de verkiezingen ook met de SP in het
kabinet kan samenwerken? ,,Dat is niet volledig irreëel'', zei hij. ,,Een
provinciebestuur is natuurlijk geen kabinet. Maar ik zie dat de SP de deur
openlaat. En de VVD ook. Dat zegt iets. Roemer speelt het slim. Hij wil laten
zien dat de SP klaar is voor het kabinet. Marijnissen heb ik vaker gesproken,
die is altijd interessant. Ik denk dat hij en Roemer héél graag willen regeren.
Dat biedt openingen, natuurlijk.''

Binnenkort gaat hij naar het Torentje voor een gesprek met de premier. Zijn
partij wacht geen eenvoudige campagne. Door de concurrentie op rechts heeft
,,Rutte het veel moeilijker dan ik in mijn tijd." En de PVV is beslist niet
uitgeschakeld. Zeker de lastenverzwaringen uit het Lente- annex Kunduz-akkoord
zijn  ,,gefundenes Fressen voor Wilders''.

Regeren met alléén links, na de breuk met Wilders en door fragiele toestand van
het CDA niet geheel ondenkbaar, heeft hem nooit getrokken. Hij vertelde hoe hij
er in 1981 opkwam in de campagne te pleiten voor een nationaal kabinet. In zijn
fractie wilden sommige leden oversteken naar alleen links, PvdA en D66, en daar
zag hij niets in. ,,Ik dacht: hoe doe ik dit?" Zo kwam hij op dat nationale
kabinet. ,,Iedereen tevreden."

Ik zei: is een nationaal kabinet dan ook geen mooie voor de VVD in deze
campagne? Enorme crisis, grote vraagstukken, tijd om samen te schouders eronder
te zetten - zoiets?

Hans Wiegel keek me even onderzoekend aan. Hij zei: ,,U brengt me op een idéé."

De PVV is beslist niet uitge- schakeld. De lastenver- zwaringen zijn
'gefundenes Fressen voor Wilders'

LOAD-DATE: May 18, 2012

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              119 of 200 DOCUMENTS



                                NRC Handelsblad

                              19 mei 2012 zaterdag

Brieven

BYLINE: Kartika Liotard; Theo Haffmans; Dean Glasbergen (Noordwijk); Lilian
Oskamp (Den Haag); Jurgen Hofmeester

SECTION: Opinie & Debat

LENGTH: 876 woorden


Opbrengst  bankentaks moet naar de burgers

Banken moeten betalen voor de financiële crisis die ze deels zelf hebben
aangericht. Deze sympathieke gedachte heeft inmiddels ook in Brussel weerklank
gevonden. Aanstaande woensdag stemt het Europees Parlement over een voorstel
voor een financiële transactietaks die naar schatting 57 miljard euro per jaar
kan opleveren. Wat er vervolgens met dit geld moet gebeuren, is nog punt van
discussie. De Europese Commissie wil de bankentaks gebruiken als
financieringsbron voor de EU-begroting. Rechtvaardiger zou het zijn om de
opbrengsten direct te laten toekomen aan de lidstaten en de burger.

'De EU heeft een eigen inkomstenbron nodig.' Dit argument gebruikt de Europese
Commissie om zich de opbrengsten van de bankentaks - die lidstaten overigens
zelf moeten heffen - toe te eigenen. Als goedmakertje voor het afdragen van de
bankentaks zouden lidstaten in de toekomst minder hoeven mee te betalen aan de
EU-begroting. Dit klinkt goed. Tegelijkertijd moeten we niet vergeten dat de
Europese Commissie elk jaar streeft naar een substantiële verhoging van het
EU-budget. Prestigeprojecten op het gebied van nucleair onderzoek en ruimtevaart
kosten miljarden, net als talloze inefficiënte EU-subsidies. Het zal voor
lidstaten  niet gemakkelijk worden om de eigen bijdrage omlaag te onderhandelen.
Het rechtstreekse afdragen van de bankentaks zal in de praktijk  neerkomen op
een ongewenste, indirecte vergroting van de afdrachten.

Ook uit moreel oogpunt is het opeisen van de bankentaks door Brussel
verwerpelijk. Het waren immers de lidstaten die, gefinancierd door hun eigen
burgers, de banken overeind hielden en houden. Nu de banken moeten
'terugbetalen', dient  de burger hiervan te  profiteren. Van de  bezuinigingen
op zorg, pensioenen en sociale zekerheid moeten als eerste de scherpe randjes
af. Dáárvoor moet de opbrengst  worden gebruikt, en niet voor het in stand
houden van dure EU-projecten waarvoor onder de bevolking meer en meer draagvlak
verdwijnt.

Onafhankelijk Europarlementariër

Niet de burger, maar Europa is het probleem

Hubert Smeets geeft een prima analyse van de situatie van  middengroepen die
door globalisering en Europese eenwording in het nauw zijn gekomen
(Opinie&Debat, 12 mei).

Na deze analyse gaat zijn betoog evenwel de mist in. In plaats van te
constateren dat ontwikkelingen als het Europaproject  de stabiliteit en
economische basis van onze samenleving bedreigen, richt Smeets zijn pijlen op de
burgers uit de middengroep, die ,,op zoek gaan naar nostalgische beloften" en
,,niet te porren zijn voor sprongen in het duister". Waarom spreekt hij zo
denigrerend over   de  burgers die  de economische basis van het land zijn?

Het is niet aan deze burgers te wijten dat ze hun belangen niet vertegenwoordigd
weten door  reguliere politieke partijen, maar aan de politici die in hun ijver
voor het ideaal van een verenigd Europa hun kiezers uit het oog hebben verloren.

Utrecht

Dat asielzoekersprotest is er niet voor niets

De uitspraak ,,het feit dat de Irakezen niet gedwongen terug kunnen, is geen
alibi om dan maar te blijven"  van minister Leers (Asiel, CDA) was
verbazingwekkend.

Vergeet niet dat deze protesterende asielzoekers zijn gevlucht uit een land waar
het onder Saddam Hoessein  niet echt prettig leven was. Vluchten moet een
wanhoopsdaad zijn geweest. Hetzelfde geldt voor de Somaliërs. Eenmaal
uitgeprocedeerd, zonder mogelijkheid om terug te keren, zijn zij  weer gedwongen
om te 'vluchten', ditmaal om te voorkomen dat de Nederlandse politie hen
oppakt, vastzet en weer vrijlaat omdat ze niet weet wat ze ermee moet.

Het doet er niet toe dat het tentenkamp in Ter Apel leidt tot sociale onrust.
Creëer je dan 'sociale rust' door mensen te laten verdwijnen in de illegaliteit?
Geef hun  onderdak, een dagbesteding die ons allen ten goede komt en een beetje
extra diplomatieke inzet voor de juiste papieren om te kunnen terugkeren.

Student geschiedenis en studente sociologie, beiden aan de Universiteit van
Amsterdam. Politiek actief bij de Jonge Democraten

Waar zijn de idealen van de PvdA gebleven?

Net toen Diederik Samsom  als activistische mediapoliticus was warmgedraaid om
bij de SP weer wat  verloren zieltjes terug te  winnen, mislukte het
Catshuisoverleg. De Lentepartijen zagen kans om Nederland te redden van een
financiële strop. Het enige wat Samsom hiertegenover stelt, is een in
mediatrainingen gedrenkte tv- en Twitterklaagzang over koopkrachtplaatjes.

Wat zou het toch fijn zijn als het bij de PvdA weer eens over idealen ging in
plaats van koopkrachtplaatjes. Ik moet  rondkomen van weinig geld, maar  heb ook
idealen,  die mij vroeger op de PvdA deden stemmen, zoals dat je niet moet
bezuinigen op ontwikkelingssamenwerking,  omdat het koopkrachtplaatje van iemand
in Burundi met 1,28 dollar besteedbaar inkomen per dag veel beroerder is dan dat
van Henk en Ingrid in crisistijd, of dat sommige linkse hobby's  de moeite waard
zijn om te subsidiëren, ook al voel je dit in je koopkrachtplaatje.

Het zou me een pijnlijke hap uit mijn eigen koopkrachtplaatje waard zijn als de
PvdA wat minder met de peilingen van Maurice de Hond bezig zou zijn en wat meer
met het landsbelang. Bij de volgende verkiezingen stem ik in elk geval op een
Lentepartij.

Amsterdam

LOAD-DATE: May 21, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              120 of 200 DOCUMENTS



                                NRC Handelsblad

                              16 mei 2012 woensdag

Marcel Wintels praat veel over jongeren

SECTION: Binnenland

LENGTH: 272 woorden


Ieder debat stelt Marcel Wintels zich voor. Oud-ondernemer, zo gaat hij het
rijtje af, 48 jaar, gezin met vier kinderen, onderwijsbestuurder.

Hij was de grote onbekende. De enige kandidaat van buiten. Daarom ook heeft hij
geen politieke anekdotes om op terug te vallen als hem iets gevraagd wordt. Hoe
moet het CDA weer groot worden? ,,Bij scholengemeenschap Amarantis, waar ik
interim-bestuursvoorzitter ben, was vervreemding een groot probleem. Dat is ook
zo bij het CDA. We moeten het vertrouwen van de gewone burger terug zien te
krijgen." Hoe zorgen we voor een kleinere overheid? ,,Bij Amarantis hebben we
iets unieks gedaan, we hebben schaalverkleining toegepast."

Wintels, lang van stuk, kan zich soms maar moeilijk een houding geven achter de
kleine tafeltjes die bij ieder debat worden opgesteld. Hij mist de
vanzelfsprekendheid waarmee de andere kandidaten hun plek in een ruimte opeisen.
Gisteren, tijdens het debat in Leeuwarden, moest hij om Liesbeth Spies heen, ze
liet hem er niet tussen.

Hij praat het minst van de kandidaten, maar als Wintels eenmaal aan het woord
is, groeit zijn zelfvertrouwen. Langzaamaan gaat hij steeds harder praten, bijna
bozig. Met veel armgebaren vertelt hij over ,,zeer belangrijke" en
,,ongelofelijk belangrijke" onderwerpen. Zoals Brussel, daar moeten we niet te
negatief over doen, vindt Wintels. Of regels vanuit Den Haag, die zijn er te
veel. De voorbeelden komen veelal uit het onderwijs. En het meest van allemaal
praat Wintels over jongeren. Hij heeft dan ook een relatief jonge kiezersgroep:
gemiddeld 42 jaar.

'Ik stem op Wintels, want de rest verdient het niet'

CDA-lid in Groningen

LOAD-DATE: May 16, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              121 of 200 DOCUMENTS



                                NRC Handelsblad

                              12 mei 2012 zaterdag

Orgiën, wij willen orgiën!;
Chanel * Engelse tuin * Plato *  Romantiek * Blaeu *  Tolstoj *  Magnum * De
Stijl * Bach *  Fabergé * het boek* minirok * Pippi  * Chopin * Fellini   *
ABBA * Romeo & Julia * Gregoriaanse zang * OMA * Ovidius *Made in Europe

BYLINE: Pieter Steinz

SECTION: Z & Z

LENGTH: 1104 woorden

SAMENVATTING

Homerus, de Franse keuken, het totaalvoetbal. Europa is meer dan het Griekse
failliet en de politieke crisis. In een wekelijkse serie over de cultuur die het
continent bindt: de films van Fellini.

VOLLEDIGE TEKST:

Corrigeer me als ik het mis heb, maar Federico Fellini, de maker van eeuwige
klassieken als La strada en 8½, is de enige filmregisseur van wiens naam een
bijvoeglijk naamwoord is afgeleid. Recensenten mogen weleens spreken over
'tarantinesk' of 'warholiaans', tot het dagelijks taalgebruik zijn dat soort
begrippen niet doorgedrongen. Terwijl je bij het vaak gehoorde 'felliniaans' -
of in het Engels: felliniesque - meteen weet wat er wordt bedoeld: iets
surrealistisch, iets extravagants, iets liederlijks, iets met decadente naakte
lichamen en groteske eetgewoonten. De wereld als een pervers circus, zoals dat
is afgebeeld in La dolce vita (1960), de met de Gouden Palm bekroonde satire
over de verveelde jetset van Rome, of in Fellini Satyricon  (1969), dat een
nieuwe invulling gaf aan het begrip Romeinse orgie.

Eigenlijk hoef je niet eens naar een Fellini-film te zijn geweest om er een
beeld van te hebben. Sommige memorabele scènes hebben zich losgezongen van de
films waarin ze voorkomen: een Christusbeeld bungelend onder een helikopter, een
wulpse blondine in de Trevi-fontein, een oceaanstomer die opduikt in de nacht.
Sommige personages zijn een eigen leven gaan leiden: de boef die zich verkleedt
als priester, de grootogige vrouw met het bolhoedje, de fanatieke
roddelbladfotograaf wiens naam - Paparazzo - een soortnaam is geworden.

Twintig  jaar na zijn dood is Fellini nog steeds hofleverancier van de
internationale populaire cultuur. Voor generaties striplezers wordt  het beeld
van zijn films zelfs bepaald door de paginavullende parodieën in Asterix en de
Helvetiërs (Goscinny & Uderzo, 1970), waarop Romeinse bacchanalen - met Wein,
Weib, Gesang én kaasfondue - felliniaans zijn weergegeven. Kijk naar de plaatjes
en je ziet een van de beroemde citaten uit de Asterix-strips tot leven komen:
'Orgiën, wij willen orgiën!'

Federico Fellini (1920-1993) is de opvallendste vertegenwoordiger van de
Italiaanse cinema, die in de decennia na de Tweede Wereldoorlog een ongekende
bloei doormaakte. Regisseurs als Luchino Visconti, Vittorio de Sica en Roberto
Rossellini maakten gebruik van de infrastructuur die door het fascistisch regime
was opgebouwd als tegenwicht tegen de Hollywoodfilms (Cinecittà!) en werden
groot in het neorealisme, dat verhalen van en voor het 'gewone volk' vertelde.
In de jaren vijftig gingen ze steeds vrijer filmen en exporteerden ze de
zogeheten arthousefilm met veel succes naar de rest van Europa en Amerika.
Alleen al Fellini, die na een carrière als journalist en cartoonist was begonnen
als scenarioschrijver voor Rossellini (Roma, città aperta, 1945; Paisà, 1946),
behaalde tussen 1945 en 1976 dertien belangrijke Oscarnominaties, waarvan hij er
vier verzilverde: twee voor zijn neorealistische meesterwerken La strada en Le
notti di Cabiria (beide met zijn vrouw Giulietta Masina in de rol van een
simpele vrouw met een hart van goud) en twee voor films die hij na 1960 maakte
onder invloed van de onderbewustzijnstheorieën van de Zwitserse psychoanalyticus
Carl Gustav Jung: 8½ (Otto e mezzo), over een filmregisseur in een
identiteitscrisis, en het autobiografische Amarcord  ('Ik herinner mij' in het
dialect van Fellini's geboorteplaats Rimini).

Dromen, fantasieën en herinneringen kleuren de films van Fellini, of ze zich nu
afspelen in het Rimini van zijn jeugd, in het Rome van de jaren vijftig, of het
Campania van de Romeinse tijd. En allemaal waren ze volgens de maestro
autobiografisch, ook de verfilming van de schelmenroman Satyricon van de
eerste-eeuwse Romein Petronius, met zijn homoseksuele, door nymfomanie en
impotentie geplaagde helden. ,,Als ik een film zou gaan maken over een
scholfilet, dan zou die nog over mij gaan," luidt een van zijn meest geciteerde
uitspraken. En: ,,Alle kunst is autobiografisch; de parel is de autobiografie
van de oester."

Volgens de critici is de echte parel trouwens 8½ uit 1963, waarin Fellini's
film-alter ego Marcello Mastroianni een levensgroot director's block doormaakt
dat de grenzen tussen werkelijkheid en fictie doet vervagen. Thematisch en
stilistisch vernieuwend, rakend aan persoonlijke obsessies en maatschappelijke
problemen, maar vóór alles ontroerend en grappig. De circus- en marsmuziek die
Nino Rota erbij componeerde sluit er perfect op aan en werd sindsdien gezien als
een vast element  van elke Fellini-film.

De  regisseur die zich uit zijn crisis filmt, is tegenwoordig een cliché, maar
het was Fellini die er als eerste groot mee werd. Zijn 8½ werd nagevolgd door
regisseurs van over de hele wereld: de Amerikaan Arthur Penn (Mickey One, 1965),
de Duitser Rainer Werner Fassbinder (Warnung vor einer heiligen Nutte, 1971),
het Nouvelle Vague-kopstuk François Truffaut (La nuit américaine, 1973), de Rus
Vadim Abdrasjitov (Planetenparade, 1984), en natuurlijk Woody Allen, die in zijn
hommage Stardust Memories (1980) zelfs vasthield aan de beeldtaal (glorieus
zwart-wit) van het origineel.

De lijst van filmregisseurs die door Fellini beïnvloed zijn, is nog veel langer.
Stanley Kubrick noemde I Vitelloni (1953) als zijn favoriete film aller tijden;
het verhaal, over een groepje lanterfanters in een klein stadje, inspireerde
onder meer Martin Scorsese tot Mean Streets en Barry Levinson tot Diner. Ingmar
Bergman, Bernardo Bertolucci, Peter Greenaway en Terry 'Monty Python' Gilliam -
allemaal hebben ze zich schatplichtig verklaard aan de meester uit Rimini. Maar
ze zijn er geen van allen in geslaagd om hun naam in het woordenboek te krijgen.

Van Mozart tot Molière

Wat is het culturele DNA van ons continent? In een zoektocht naar Europese
verworvenheden in de kunsten kwamen eerder  o.m. aan bod: lego,  Beethoven,
Kuifje, Via Appia, de Nobelprijs, James Bond, gotiek,  Brel,  Wagner, het
Periodiek Systeem, Kafka, Monty Python, Picasso, Beatles, art nouveau, de auto,
Strauss,  Voltaire, het  expressionisme en de Sixtijnse Kapel.

'Waar is Mozart gebleven', vroeg Mieky Veltman n.a.v. het lijstje van voor de
groslijst geselecteerde muzikale items. Hij was vergeten, zodat het totaal aan
muziek op de Lijst van 100 op 15% komt. Te veel? Niet in verhouding tot de
andere podiumkunsten, waartoe naast  Beckett, de Griekse tragedie, Molière,
Ibsen, Shakespeare en Tsjechov  semi-muzikale verworvenheden als de Ballets
Russes, de Dreigroschenoper en Het zwanenmeer behoren?

Voor reacties en het verkrijgen van de groslijst van de Europese  cultuur:
pietersteinz@gmail.com

LOAD-DATE: May 11, 2012

LANGUAGE: DUTCH; NEDERLANDS

GRAPHIC: Filmposter van Fellini's Otto e mezzo - 8 ½ - met Marcello Mastroianni
als creatief impotente regisseur.
La dolce vita - Marcello Mastroianni en Anita Ekberg in de Trevi fontein.

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              122 of 200 DOCUMENTS



                                NRC Handelsblad

                              12 mei 2012 zaterdag

'De rechter  is geen alternatief voor de Raad'

BYLINE: Rosan Hollak

SECTION: Media

LENGTH: 1613 woorden

SAMENVATTING

De Raad voor de Journalistiek ligt de afgelopen tijd onder vuur. Voorzitter
Victor Lebesque verdedigt zich: ,,Wij zorgen voor morele genoegdoening".

VOLLEDIGE TEKST:

'Op dit moment werk ik onbezoldigd." Oud-Volkskrant redacteur Victor Lebesque
(71), de voorzitter van de Raad voor de Journalistiek (RvdJ), heeft het niet
makkelijk. Van de tijdelijke subsidie van OCW, een bedrag van jaarlijks 150.000
euro, is dit jaar nog maar een beperkt deel over. Voortaan zal de Raad het
zonder subsidie moeten stellen. De nieuwe voorzitter die vanaf januari  2013
Lebesque opvolgt, krijgt waarschijnlijk geen honorarium meer voor zijn werk.
,,Ik was de eerste voorzitter die werd betaald", zegt Lebesque. ,,Nu moeten we
de broekriem aanhalen."

De RvdJ krijgt bijdragen van de  mediabranche, onder meer de dagblad-  en
tijdschriftuitgevers, de publieke omroep, de commerciële zenders SBS 6 en RTL en
de NVJ. Om het huidige budget - inclusief de subsidie in totaal jaarlijks
300.000 euro - te kunnen handhaven, zullen de participanten in 2013 hun
financiële bijdrage aan de Raad moeten verhogen. ,,Een aantal van hen, waaronder
de publieke omroep, heeft al toegezegd meer te willen bijdragen", zegt Lebesque.
,,Ik heb goede hoop."

De RvdJ kampt op dit moment niet alleen met financiële problemen. In de
afgelopen weken kwam het gezag van de Raad herhaaldelijk onder vuur te liggen.
Begin deze maand stelde Elsevier-hoofdredacteur Arendo Joustra, nadat een klacht
van Tweede Kamerlid Hero Brinkman (zie kader) tegen het weekblad door de Raad
gegrond was verklaard, dat  ,,de RvdJ elke relatie met de werkelijkheid heeft
verloren". Vorige maand gaf Het Parool te kennen niet langer te zullen
verschijnen voor de RvdJ. In een uitzending van het VARA-programma De waan van
de dag moest Lebesque de Raad verdedigen tegenover Ronald Ockhuysen,
adjunct-hoofdredacteur bij Het Parool.

Had u verwacht dat Het Parool het vertrouwen in de Raad zou opzeggen?

,,Ja, dat zag ik al langer aankomen. Het Parool heeft een paar sterke
misdaadverslaggevers in dienst. Bij de Raad zijn een aantal keer klagers gekomen
met bezwaren over artikelen van deze verslaggevers. Volgens Het Parool wordt de
Raad misbruikt door deze klagers die een klachtzaak beschouwen als een
'inkijkoperatie' voor een civiele procedure. Het Parool vindt die zaken
ingewikkeld en wil daarvoor een advocaat in de arm nemen. De krant noemt het
bezwaarlijk twee keer advocatenkosten te moeten betalen: eerst voor een zaak bij
de Raad en daarna nog een keer bij de rechter. Maar als je naar de Raad gaat, is
het niet nodig om een advocaat mee te nemen. Een hoofdredacteur of redacteur kan
zelf heel goed uitleggen waarom hij op een bepaalde wijze heeft gehandeld."

In een artikel in Het Parool op 6 april noemt journalist Bart Middelburg het
gezag van de Raad al ruim zestig jaar 'vrijwel nihil'. De Raad 'speelt
rechtbankje'.

,,Wij zijn inderdaad geen rechtbank, maar pretenderen dat ook niet te zijn. We
doen niet aan diepgaande waarheidsvinding en hanteren geen rechtsnormen. Wij
zijn er om journalistieke kwesties te onderzoeken en oordelen over de vraag of
met bepaald gedrag de grenzen van de journalistieke ethiek zijn overschreden.
Het overgrote deel van de media werkt mee aan deze procedure."

Elsevier-hoofdredacteur Arendo Joustra schreef drie weken geleden in een artikel
op de site van Villamedia dat de huidige Raad een juridisch orgaan is geworden.

,,De drie vicevoorzitters zijn inderdaad afkomstig uit de Hoge Raad en de Raad
van State. En het is waar dat voor mij de voorzitter meestal afkomstig was uit
de rechterlijke macht. Ik heb rechten gestudeerd, maar ben in de eerste plaats
journalist. Uitspraken doen wij in normale mensentaal, we gebruiken geen
juridisch jargon. En we oordelen alleen over het journalistiek fatsoen."

Toch vindt Joustra dat zelfregulering door journalisten moet worden gedaan. Hij
pleit ervoor om de Raad louter nog samen te stellen uit journalisten.

,,Drie jaar geleden zijn we gaan werken met zogeheten burgerleden. Op dit moment
bestaat een kwart van de leden van de RvdJ uit gewone burgers, de helft bestaat
uit journalisten en een kwart zijn mensen met mediaberoepen. Met de toetreding
van de burgerleden is de representatie van de Raad verbreed. We kijken niet
alleen door een journalistieke bril naar zaken. Bovendien kan niemand het
verwijt maken dat de Raad bestaat uit journalisten die hun collega's de hand
boven het hoofd houden."

Op de meeste redacties worden dagelijks discussies gevoerd over journalistieke
kwesties. Is de Raad niet overbodig?

,,Ik vind het fantastisch als een redactie tot tevredenheid van de lezers
allerlei zaken zelf weet op te lossen. Ik denk ook dat het merendeel van de
klachten door redacties zelf wordt afgehandeld. Het zou dus niet nodig moeten
zijn dat mensen bij de Raad komen. Toch krijgen we per jaar tegen de honderd
klachten binnen. Het zelfregulerende vermogen van de media werkt dus blijkbaar
niet voldoende."

Maar een klager kan toch gewoon naar de rechter stappen?

,,Kletskoek. De rechter vormt geen alternatief voor de Raad. Een rechter
hanteert rechtsnormen en beoordeelt of een publicatie onrechtmatig is. Daarbij
moet de eiser aantonen dat hij, als gevolg van de publicatie, schade heeft
geleden. Dat is vaak lastig. Bovendien gaat het er bij de Raad informeel aan toe
en hoeft de klager geen kosten te maken. Wie naar de rechter stapt is al snel
15.000 euro kwijt. Niet iedere burger die zich benadeeld voelt door een
publicatie, kan zomaar een rechtszaak beginnen."

Uiteindelijk is de Raad een reus op lemen voeten. Een krant of tv-programma is
niet verplicht om te rectificeren als een klager in het gelijk wordt gesteld.

,,Waarom zouden de media ermee zitten dat wij geen sancties kunnen opleggen?
Daar zouden ze blij om moeten zijn. Wij kunnen journalisten geen straffen
opleggen en ook niet iemand uit zijn of haar ambt ontheffen. Journalistiek is
een vrij beroep, daar kan je geen tuchtrecht op toepassen, dat is alleen
mogelijk bij besloten beroepsgroepen."

Maar wat wil de Raad bereiken?

,,We willen de discussie over journalistieke behoorlijkheid levend houden en
ertoe bijdragen dat journalisten benul hebben van wat ze doen. Kennelijk maakt
het klagers niet uit dat er geen sancties kunnen worden opgelegd. Men heeft
behoefte aan een oordeel van de Raad als een vorm van morele genoegdoening."

De Raad wordt ook niet erkend door De Telegraaf, Elsevier en
televisieprogramma's als TROS Radar en Opgelicht. Maakt dat onzeker?

,,Ik vind het jammer. Zelfregulering werkt nu eenmaal beter op het moment dat
iedereen de Raad steunt. Nu is het mediaveld verbrokkeld. Dat is ook voor het
publiek jammer. Ik vind het ook getuigen van weinig respect voor de
journalistiek en het lezers- en kijkpubliek.

,,Bovendien is het vreemd dat een programma als TROS Radar zich afkeert van de
Raad terwijl de publieke omroep ons wel financiert. Ook Het Parool betaalt via
de brancheorganisatie - de vereniging van dagbladuitgevers - mee aan de Raad."

Nu een deel van de media de Raad niet serieus neemt, zou je verwachten dat er
meer stemmen opgaan om een mediawet in te voeren. Wat vindt u van persregulering
vanuit de overheid?

,,Vrije media moeten geen overheidsbemoeienis dulden. Het is bovendien in strijd
met artikel 10 van het Europees Verdrag van de Rechten van de Mens. Daarin wordt
het recht op vrijheid van meningsuiting en persvrijheid gewaarborgd. Een
verstandige overheid waagt het niet de pers te breidelen. Een goed werkend
systeem van zelfregulering is uiteindelijk de beste oplossing. Ik zie de Raad
als de enige mogelijkheid. Als iemand iets beters weet, dan hoor ik het graag."

Wat doet de Raad?

In 1948 richtte de Federatie van Nederlandse Journalisten de Raad van Tucht op.
In 1960 volgde daarop de Raad voor de Journalistiek. Taak van de instelling is
onafhankelijk klachten over journalistiek werk te beoordelen.

Begin deze maand gaf de Raad Kamerlid Hero Brinkman, toenmalig Kamerlid van de
PVV, gelijk met zijn klacht tegen opinieweekblad  Elsevier. De Raad oordeelde
dat het weekblad Brinkman onheus had bejegend door in een commentaar te
suggereren dat het Kamerlid  dreigementen zou hebben uitgelokt tegen René
Boender, die de Arondéuslezing zou houden. Brinkman zou een
,,Twitter-knokploegje stiekem wel handig vindt om z'n politieke doelen te
bereiken." Elsevier had eerst Brinkman om zijn mening moeten vragen.

In 2010 boog de Raad zich over de journalistieke waarde van  Twitter. Voormalig
Revu-columniste Raja Felgata diende een klacht in tegen journalist Bas
Paternotte van HP/De Tijd. Hij noemde haar in een tweet  een ,,vieze vuile
antisemiet". De Raad achtte zich niet bevoegd  aangezien de tekst een
,,overwegend persoonlijk karakter" had en ,,als van niet-journalistieke aard
moet worden aangemerkt."

NRC Media over de Raad

Joost Oranje, plaatsvervangend hoofdredacteur van NRC Handelsblad: ,,NRC Media
kiest er vooralsnog voor om de Raad te steunen, maar we sluiten niet onze ogen
voor de lopende discussie en ontwikkelingen. Als er een moment komt waarop er
meer media niet  dan wel aangesloten zijn, zal het legitimiteitsprobleem
prangender worden. Maar een gang naar de rechter heeft ook nadelen, denk aan
hoge advocatenkosten, lange procedures of slechte publiciteit.

De Raad heeft daarom nu onze voorkeur boven een verdere juridisering. Belangrijk
voor ons is dat er voor lezers een weg is om te kunnen klagen, niet voor niets
hebben we daarvoor ook onze eigen  Ombudsman. En zolang  de Raad daarnaast
bestaat en een legitieme basis heeft, wil NRC Media de Raad in ere houden.
Zolang ook lezers van NRC-uitgaven de weg naar de Raad weten te vinden, willen
wij ons bij de Raad verantwoorden. Daar moet je nooit voor weglopen."

LOAD-DATE: May 11, 2012

LANGUAGE: DUTCH; NEDERLANDS

GRAPHIC: Vicort Lebesque: ,,Wees blij dat we geen straf opleggen."
Foto Merlijn Doomernik

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              123 of 200 DOCUMENTS



                                NRC Handelsblad

                              12 mei 2012 zaterdag

Het Wilde Oosten van Europa

BYLINE: Rob Schoof

SECTION: Advertentie

LENGTH: 1787 woorden

SAMENVATTING

Oekraïne is gastland voor het EK voetbal, dat op 8 juni van start gaat. Het
heeft miljarden gestoken in betere vliegvelden, bruggen en (spoor)wegen. De
burgers worden er amper beter van. ,,Voor veel mensen is Oekraïne een plek waar
de beschaving eindigt."

VOLLEDIGE TEKST:

Elke dag van de week is Igor Soehanjak te vinden in het Olympisch Stadion van
Kiev: onder de tribune, in de fanshop van Dinamo Kiev, waar hij shirtjes, petjes
en andere blauwwitte waren verkoopt. Voetballer tot in zijn vezels - maar zodra
het Europees kampioenschap voetbal ter sprake komt, dat over anderhalve maand
wordt beslist in deze arena, haalt hij zijn schouders op. ,,Ik wil best naar een
wedstrijd, maar dat is veel te duur. Een kaartje kost honderd dollar. Als ik
samen met mijn vriendin ga, ben ik bijna een maandsalaris kwijt."

Igor Soehanjak is niet de enige Oekraïner die worstelt met Euro 2012. Het
topevenement - het grootste in de geschiedenis van het land - moet Oekraïne
definitief een plek bezorgen op de kaart van het moderne Europa. Inderdaad, het
gras in de stadions van Kiev, Charkov, Donetsk en Lvov is groener dan ooit, maar
de rest van Europa praat vooral over de politieke instabiliteit, de
kostenoverschrijdingen, de corruptie en de exorbitante hotelprijzen. En nu
dreigt ook een boycot van het Oekraïense deel van het EK door Europese politici,
om de manier waarop oud-premier Joelia Timosjenko in gevangenschap zou worden
behandeld. ,,Toen we het EK kregen toegewezen heerste euforie, maar dit is een
gemiste kans voor Oekraïne", zegt Igor Sjevljakov van het Internationaal Centrum
voor Beleidsstudies, een denktank in Kiev. ,,In plaats van reclame krijgen we
alleen maar negatieve publiciteit."

Niet dat de Oekraïense autoriteiten, president Viktor Janoekovitsj voorop, daar
wakker van liggen, denkt Sjevljakov. ,,Ik verwacht niet dat Timosjenko zal
worden vrijgelaten om de Europese leiders te plezieren. Het EK gaat gewoon door,
de voetballers en de fans komen opdagen. Dit is het feestje van de oligarchen,
de rijken die het land runnen. Zij hebben miljoenen verdiend aan dit toernooi.
De gewone man heeft niet zoveel aan het EK. Behalve dat de wegen naar Kiev zijn
verbeterd."

Rode Ferrari

Over de Esplanadna scheurt een rode Ferrari langs het Olympisch Stadion. Twee
politieagenten kijken vanuit hun stilstaande Lada hoe het voertuig met
duizelingwekkende snelheid de hoek om gaat en uit zicht verdwijnt. Een ongelijke
strijd. De Oekraïense elite laat zich niet ophouden.

Het wemelt van de luxe auto's in het centrum van Kiev. Glimmende Mercedessen,
protserige BMW's, ranke bolides van Italiaanse makelij. Wie zoekt naar tekenen
van de economische crisis, wijkt uit naar de buitenwijken op de oostelijke oever
van de Dnjepr, waar eindeloze rijen flatgebouwen en braakliggende terreinen
elkaar afwisselen langs slechte wegen - relikwieën uit het Sovjetverleden. Dit
is onbekend EK-terrein, op geen enkele manier te vergelijken met pittoreske
speelsteden uit het verleden, zoals Porto of  Innsbruck, laat staan Zürich of
Genève.

De Oekraïense overheid investeerde de afgelopen vijf jaar miljarden in de
ontwikkeling van de sterk verouderde vliegvelden, bruggen, wegen en spoorwegen.
Maar daar zit volgens critici het grootste probleem van het land: niemand kan
zeggen hoeveel precies. Schattingen lopen uiteen van drie tot tien miljard
dollar aan overheidsgeld. ,,Wat ik nu zeg, is niet een heel groot geheim, maar
helaas is onze overheid volkomen corrupt", zegt Sergej Baklazjenko, econoom bij
Deutsche Bank in Kiev. ,,Echt, schaamteloos, ondraaglijk corrupt  tot op het
bot. Het zou al mooi zijn als de helft van die miljarden terechtkomt bij de
projecten waarvoor ze waren bedoeld."

De voorbeelden zijn overal zichtbaar, vooral in Kiev. De verbouwing van het
Olympisch Stadion kostte volgens Igor Sjevljakov 30 procent meer dan de
nieuwbouw van Wembley in Londen. Over de nieuwe Darnitskyi-brug over de Dnjepr.
Econoom Baklazjenko: ,,In Frankrijk werd de beroemde brug bij Millau, bijna
driehonderd meter boven het dal, gebouwd voor ruim 300 miljoen euro. Aan deze
brug in Kiev is tien jaar gewerkt, voor 800 miljoen euro."

Nee, acht jaar na de hoopgevende Oranje Revolutie, het volksprotest tegens
massale verkiezingsfraude, biedt de Oekraïense maatschappij geen fraai plaatje,
zegt Mykola Rjabtsjoek, medeoprichter van het kritische tijdschrift Krytyka en
senior onderzoeker aan het Centrum voor Culturele Studies. Een lege staatskas,
corruptie tot in de diepste poriën van de samenleving, en een oppositieleidster
die in de gevangenis zit wegens machtsmisbruik. Niet dat het onder het bewind
van Timosjenko, een drijvende kracht achter de Oranje Revolutie, veel beter
ging, vertelt Rjabtsjoek. ,,Ook onder Timosjenko waren er boeven aan de macht.
Nu zijn het nog veel grotere boeven."

Slachtoffers van Tsjernobyl

Van het aanvankelijke optimisme over de komst van de Europese voetbalelite naar
Oekraïne is weinig over. De hoge uitgaven voor het EK leidden zelfs tot
bezuinigingen, onder meer op de pensioenen van de Oekraïners, maar ook op de
uitkeringen voor de slachtoffers van Tsjernobyl. ,,In het begin verwachtten de
mensen dat het EK veranderingen zou brengen, met mooie binnensteden, goede wegen
en spoorwegen", zegt beleidsonderzoeker Igor Sjevljakov. ,,Daar is wel iets van
terechtgekomen. Maar tegen welke prijs? Er is veel publiek geld naar de zakken
van particulieren doorgesluisd."

De hoge kosten voor de infrastructurele projecten kunnen volgens hem alleen
worden verklaard door corruptie. ,,De werken zijn nooit aanbesteed, bedrijven
konden vragen wat ze wilden. En dat deden ze. Er zijn mensen heel rijk geworden
door het EK. Een paar grote bedrijven hebben 70 procent van alle contracten
gekregen, zoals Altcom uit de Donbas-regio. Toevallig is de minister van
infrastructuur, Boris Kolesnikov, gelieerd aan dat bedrijf. Hij verdient dus
zelf aan het EK. Niet voor niets wil hij ook de Winterspelen van 2022 naar
Oekraïne halen."

Kolesnikov staat bekend als een goede vriend van miljardair Rinat Achmetov,
eigenaar van voetbalclub Sjachtar Donetsk en bouwer van de Donbass Arena, een
van de mooiste stadions ter wereld. Het zijn vooral industriëlen uit het
steenkoolgebied van de Donbas-regio die de dienst uitmaken in Oekraïne. ,,Het is
complete maffia", zegt Mykola Rjabtsjoek over de verwevenheid tussen politiek en
bedrijfsleven. ,,Tot een paar jaar geleden beperkte de Donetsk-maffia zich tot
de Donbas-regio, maar sinds president Janoekovitsj aan de macht is, controleren
ze het hele land."

Rjabtsjoek doelt op de trend dat bedrijven, groot of klein, vijandig worden
overgenomen - en dan ook letterlijk. ,,Ze worden overvallen door mensen die
tegen de autoriteiten aanschurken, met behulp van de politie of paramilitairen.
Bezit is niet veilig in Oekraïne."

Uitvoerig gedocumenteerd werd een overval door gemaskerde mannen met knuppels op
het Slavoetitsj Hotel, een bouwwerk in massieve Sovjetstijl aan de Dnjepr in
Kiev, twee maanden geleden. Op de website van het hotel staat nog altijd in
koeienletters geschreven: Raided.

Volgens Rjabtsjoek gebeurt dit overal in het land, al geven ondernemers vaak al
toe voordat naar het middel van fysieke bedreiging wordt gegrepen. ,,Er zijn
geen onafhankelijke rechtbanken in Oekraïne, dus je kunt doen wat je wilt. Vaak
komt er eerst iemand binnen om je een bedrag te bieden voor je handel. Als je
weigert, kun je alles kwijtraken, dus de meeste mensen gaan akkoord. Gewoon
maffia. Zoals Italië werd overgenomen door Sicilië, wordt Oekraïne overgenomen
door de Donetsk-maffia."

In die context moeten ook de hoge prijzen worden gezien die Oekraïense
hoteleigenaren tijdens het EK vragen voor hun kamers. Op sommige plaatsen, ook
in Charkov, steeg de prijs van een eenvoudige hotelkamer van 35 dollar nu tot
450 dollar tijdens het EK. Zelfs UEFA-voorzitter Michel Platini kon de
verleiding niet weerstaan het woord 'bandieten'  te gebruiken toen hem werd
gevraagd naar de hotelprijzen in Oekraïne.

,,Schandalig", vindt ook Sergej Baklazjenko van Deutsche Bank. Maar hij heeft
wel een verklaring. ,,Veel hotels zijn gebouwd voor één doel: het EK. Dat geld
moet worden terugverdiend. Investeerders willen dat het liefst meteen. Waarom?
Alles kan heel snel veranderen in Oekraïne, zonder aankondiging:
belastingregels, wetgeving, gerechtelijke uitspraken. Het heeft alles met de
instabiliteit in dit land te maken. Je weet nooit wat er na het EK gebeurt, je
weet niet wie er morgen aan de macht is. Zakenmensen willen daarom snel geld
verdienen."

Compleet stratenblok

Toch is op straat van die grilligheid niets te merken, niet tussen de imposante
bouwwerken aan de Chresjatik-straat, het bruisende hart van Kiev. Cafés en
restaurants doen goede zaken in de warme lentezon. Een kolossale reclame voor
Coca-Cola, uitgespannen over een compleet stratenblok, kondigt aan dat het EK
voetbal eraan komt. In de winkels liggen de geelblauwe shirtjes van de nationale
ploeg klaar voor verkoop aan de massa's voetbalfans op wie nog wordt gehoopt.

Hoe teleurgesteld de bevolking ook is over de politieke en economische malaise
in Oekraïne, de maatschappij kent wel vrije bewegingsruimte. Critici zeggen wat
ze denken, niemand vraagt zijn naam uit de krant te houden. Ook Mykola
Rjabtsjoek telt zijn zegeningen. ,,Als we onszelf vergelijken met Duitsland of
Nederland, komen we er niet best uit. Maar vergeleken met het oosten,
Turkmenistan, Oezbekistan, gaat het hier nog redelijk. Ik kan schrijven wat ik
wil. Ik word niet vervolgd. Het Oekraïense regime kent wel grenzen: het wil een
Europees imago krijgen."

En daar kan het EK misschien toch een rol spelen. ,,Het zal de bekendheid van
het land vergroten", zegt Sergej Baklazjenko van Deutsche Bank. ,,In West-Europa
weten sommige mensen misschien dat Oekraïne ergens in Oost-Europa ligt, maar
daar houdt de kennis op. Dit evenement vergroot de zichtbaarheid, en dat is van
belang in de financiële wereld. In elk geval zullen sommige investeerders
Oekraïne overwegen als mogelijkheid."

Hetzelfde geldt voor toeristen, denkt Rjabtsjoek. ,,Het is goed dat buitenlandse
toeristen eens komen kijken. Voor veel mensen is Oekraïne een soort Wilde
Oosten, een plek waar de beschaving eindigt. Dit is min of meer een normaal
Oost-Europees land. Oekraïne zou het pad van Polen of  Tsjechië moeten volgen.
Ik zie het EK als een stap op weg naar normalisering. Ik denk we elk jaar zoiets
moeten hebben: een basketbaltoernooi, een muziekfestival, een filmfestival, net
als andere landen. Vaker dan eens in de honderd jaar. Oekraïne moet onderdeel
worden van het Europese leven."

'De werken zijn nooit aanbesteed, bedrijven konden vragen wat ze wilden'

'Zoals Sicilië Italië  heeft overgenomen, zo neemt de Donetsk-maffia Oekraïne
over'

LOAD-DATE: May 11, 2012

LANGUAGE: DUTCH; NEDERLANDS

GRAPHIC:  De Donbass Arena in Donetsk, Oekraïne.
Foto Reuters
De Andriyivsky Uzviz, een van de beroemde historische straten van Kiev, is
opgebroken.
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              124 of 200 DOCUMENTS



                                NRC Handelsblad

                              12 mei 2012 zaterdag

Opwaaiende kaftans

BYLINE: tekst Heiba Targhi Bakkali

SECTION: Lux

LENGTH: 1093 woorden

SAMENVATTING

De Nederlandse markt voor de oosterse avondjurk groeit. 'Iedere vrouw voelt zich
een prinses als ze een kaftan draagt.'

VOLLEDIGE TEKST:

Vanavond wonen duizenden vrouwen in een stijf uitverkochte congreszaal in
Marrakech 'Caftan 2012' bij, de zestiende editie van de kaftanshow die daarna op
2 juni nog eens door miljoenen Marokkaanse vrouwen uit de hele wereld op de
Marokkaanse tv wordt bekeken. De show wordt gesponsord door Nokia en Hyundai.
Liefhebbers kunnen alle jurken van de twaalf deelnemende ontwerpers bewonderen
in een vijf centimeter dikke special van Femmes du Maroc, het tijdschrift dat de
show organiseert.

,,Als ik naar die show kijk, begint het te kriebelen", zegt modeontwerper Siham
Tib (30) in haar atelier aan de Keizersgracht. Tib, een voormalig
accountmanager,  is internationaal bekend, hoewel ze nog maar drie jaar bezig is
als kaftanontwerper. Na  haar laatste modeshow, de Muscat Fashion Week in Oman,
stond ze in de Arabische modebladen, en ze verkoopt haar kaftans niet alleen aan
de gewone vrouw, maar ook aan prinsessen uit Oman. ,,Ik had dit jaar mijn
collectie kunnen showen in Marrakech, maar ik ben organisatorisch nog niet klaar
voor de Marokkaanse markt. Zo'n grote uitbreiding van mijn klantenkring kan ik
nog niet aan."

Wie het atelier van Tib betreedt, moet de schoenen uitdoen. ,,Ik heb wit
tapijt", glimlacht ze. Later zegt ze dat ze ook bidt in haar atelier - de vloer
moet dus brandschoon blijven. Aan weerszijden van haar houten bureau  staan twee
vier meter brede kledingrekken vol kleurrijke Marokkaanse jurken. Behalve in
haar atelier in  Amsterdam verkoopt ze kleding in Oman en Casablanca. In
Nederland kosten haar kaftans tussen de vijfhonderd en vijftienhonderd euro,
maar in Oman kan ze voor een exclusievere variant een veelvoud van die prijs
vragen.

Tib laat zich inspireren door Chanel, vanwege de tijdloosheid. Maar ze kijkt ook
naar andere westerse ontwerpers. Ze toont een zwarte kaftan met witte manchetten
- de Duitse ontwerper  Karl Lagerfeld bracht haar op het idee.

,,Nederlanders hebben werkelijk geen idee hoe populair de kaftan is", zegt Tib.
,,Veel Marokkaanse vrouwen grijpen elke gelegenheid aan om kaftans te kunnen
dragen: bruiloften, geboortefeesten, het Suikerfeest en verjaardagen." Ze hebben
een aparte kast vol uitbundige duizend-en-één-nachtjurken, bijpassende pumps en
opvallende sieraden is noodzakelijk als je uit een grote familie komt en dus
geregeld wat te vieren hebt,  aldus Tib. ,,Het is not done om voor dezelfde
crowd twee keer in dezelfde jurk te verschijnen."

Showroom

Tot de jaren negentig kochten veel Nederlands-Marokkaanse vrouwen hun kaftans in
België. Dat hoeft niet meer: tegenwoordig zijn er in Nederland ongeveer twintig
kaftan-ateliers. De grootste hebben een showroom met atelier, een enkeling werkt
nog vanuit huis. De jurken worden vaak in Nederland geknipt en in Marokko door
ambachtslieden met de hand, zonder naaimachines, genaaid.

Kamalia  el Ghazi (37), die in 1997 met een klein atelier begon in Almere onder
de naam Kamalia Creations was een van de eersten. Onlangs verhuisde ze haar
atelier  naar Mijdrecht, onder Amsterdam, om beter bereikbaar te zijn voor
klanten uit het hele land. Ze heeft ook een atelier in Marrakech.

Het Nederlandse atelier van El Ghazi  zit boven een interieurwinkel en is zwart
van de vloer tot aan het plafond. Haar jurken hangen op kleur aan weerszijden
van het atelier. Middenin staat een kolossale glazen tafel met zes witte leren
armstoelen.

El Ghazi's herkenbare jurken - een mix van westers en Marokkaans, veelal met
sleep, asymmetrisch gesneden, in gewaagde kleurcombinaties (,,Fuchsiaroze met
oranje kan bij de juiste vrouw prachtig staan") of met een korsetceintuur - zijn
razend populair bij Nederlands-Marokkaanse vrouwen. In  Nederland is ze de
ongekroonde kaftankoningin.

,,Binnenkort ga ik met de organisatie van Femmes du Maroc in gesprek om volgend
jaar  mijn kaftancollectie  te showen in Marrakech", zegt ze. Daarmee zou ze de
eerste Nederlands-Marokkaanse ontwerper zijn die haar collectie in Marrakech
showt.

Angelina Jolie

Sinds Angelina Jolie en Paris Hilton in kaftan zijn gefotografeerd op de rode
loper, beginnen meer westerse vrouwen de kaftan te ontdekken. ,,Ik krijg steeds
meer Westerse klanten, in Nederland en daarbuiten, tot aan Amerika toe", zegt El
Ghazi. ,,Gisteren nog heb ik een oer-Nederlandse aanstaande bruid ontvangen. Ze
kleedt zich op haar grote dag helemaal Marokkaans, we doen ook haar make-up en
haar. Ze trouwt met een Nederlander, maar ze wilde wat anders dan anders. En het
stond haar verbluffend goed."

,,Iedere vrouw voelt zich een prinses als ze een kaftan draagt", zegt Siham Tib.
,,Maar waar de Nederlands Marokkaanse vrouw een strassteentje meer wil, wil de
Nederlandse vrouw liever een steentje minder."

,,Van China tot Brazilië - de kaftan is hot", zegt kunstenaar en modeontwerper
Aziz Bekkaoui. Bekkaoui ontwerpt  zelf geen kaftans,  wel adviseert hij
kaftanontwerpers en vangt 'de essentie van de kaftan' in zijn eigen ontwerpen.
Die essentie laat zich volgens Bekkaoui vertalen naar ,,eenvoud en elegantie".

,,Ook grote modenamen als Dolce & Gabbana  en Armani  hebben zich laten
inspireren door de kaftan."  Maar de tunieken die al jaren bij H&M hangen, en de
strandkleding die je bij alle grote ketens ziet, zijn net zo goed gebaseerd op
de klassieke kaftan.

Hij vindt het jammer dat er nog geen duidelijke 'polderkaftan' is, en dat veel
kaftanontwerpers elkaar kopiëren. De kaftan is volgens Bekkaoui dringend aan
vernieuwing toe.  ,,De ontwerpers houden te veel vast aan tradities. Alsof een
kaftan niet zonder verticale bies aan de voorkant zou kunnen. Dat is ook maar
ooit door iemand bedacht."

De kaftan

Van oudsher is de kaftan een traditioneel, lang gewaad voor mannen en vrouwen.
De huidige, modische variant is er vooral voor vrouwen.

Marokko is het epicentrum van de kaftanmode. De kaftans zijn daar lange,
hooggesloten, weelderige japonnen in felle kleuren, van luxe stoffen, afgezet
met fijne knopen en een handgeborduurde bies.

Een variatie op deze kaftan is de takshita, die zich onderscheidt door het
gebruik van meerdere lagen stof.

De wijde avondjurken worden doorgaans gedragen met een bijpassende, brede
ceintuur, die de taille accentueert.

De jurken worden, meer dan vroeger, afgezet met parels, kralen en
strassteentjes. Ook zijn er allerlei variaties op de kaftan: van broekpak tot
minirokmodel. Blote schouders en benen, doorzichtige mouwen en decolletés worden
op de catwalk niet geschuwd, maar  in de feestzaal kom je ze nauwelijks tegen.

LOAD-DATE: May 14, 2012

LANGUAGE: DUTCH; NEDERLANDS

GRAPHIC: AP
Foto 1 t/m 4 en foto  6, 9, 10: ontwerpen van Siham TibFoto 5, 7, 11 t/m 13:
ontwerpen van Kamalia Creations
AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              125 of 200 DOCUMENTS



                                NRC Handelsblad

                              11 mei 2012 vrijdag

De verhuftering  van de elite begon al in de jaren tachtig

SECTION: Opinie

LENGTH: 1203 woorden

SAMENVATTING

Tien jaar geleden scoorde Pim Fortuyn toen hij wilde optreden tegen de
verhuftering, maar de bevolking ergerde zich dertig jaar geleden al mateloos aan
hufters, betoogt Meindert Fennema.

VOLLEDIGE TEKST:

Het begrip 'hufter' en de verwante begrippen 'hufterigheid' en 'verhuftering'
zijn rond de eeuwwisseling doorgedrongen tot het publieke debat. Vóór 1995
kwamen deze begrippen in de kranten nauwelijks voor.

Toch is het al veel eerder, vanaf 1970, dat een toenemend aantal Nederlanders
zedelijk verval waarneemt. Tussen 1960 en 1970 is slechts 40 procent van de
Nederlandse bevolking van mening dat er sprake is van verval van normen en
waarden. Het cultuurpessimisme neemt in de jaren tachtig en negentig evenwel
plotseling toe. In 1998 is 70 procent van de Nederlanders van mening dat er
sprake is van verval van normen en waarden. Daarna is het cultuurpessimisme bij
de gewone Nederlander weer op de terugtocht.

Hoe komt het dat de Nederlandse bevolking dertig jaar eerder dan de opiniemakers
een zedelijk verval zag? Zou dit te maken hebben met de wijsheid van de menigte?

Ik werd in 1970 aangesteld als kandidaatsassistent op het Europa Instituut, toen
gehuisvest naast de ambtswoning van de burgemeester op de Herengracht in
Amsterdam. Het instituut ademde een sfeer van ingetogen voornaamheid. In
september 1971 had de leiding van het Europa Instituut besloten om voor de
opening van het academisch jaar een beroep te doen op de bekende
Europarlementariër Cees Berkhouwer, een flamboyante VVD-politicus die in Brussel
opkwam voor de landbouwbelangen en daarom 'Boerenkees' werd genoemd. Berkhouwer
had gezegd tegen degene die hem had uitgenodigd: ,,wat schuift dat?" Men vond
dit op het Europa Instituut een hufterige reactie. Dit oordeel werd benadrukt
door Berkhouwer te imiteren, in plat Haags.

Op het moment dat Cees Berkhouwer zich als hufter ontpopte, was ongemanierdheid
ook elders in opkomst. Studenten, gekleed in vieze spijkerbroeken en met lang
haar, verstoorden de colleges van hoogleraren. In mijn studententijd waren
A.N.J. den Hollander en H. Daudt de kop van jut. Ik herinner mij nog goed hoe
radicale studenten van achter uit de collegezalen tegen professor Daudt
schreeuwden: ,,hoe weet je dat?", of nog korter: ,,hoezo?", of gewoon:
,,gelul!".

In hun stijl en woordkeuze voldeden deze opstandige studenten aan het ideaal van
het 'Hufter Manifest', dat door Bert Brussen is gepubliceerd op GeenStijl.
,,Hufters stellen onbehoorlijke vragen aan politici, gebruiken scheldwoorden als
onrecht aan de kaak gesteld wordt en durven dingen te beweren die niet populair
zijn. Tot ergernis van fatsoensterroristen, die alles bij het oude willen
houden."

In deze zin was ook Vrij Nederland-columnist Piet Grijs een grote hufter. Hij
noemde prof. Buikhuisen ,,een kale, impotente carrièrewetenschapper". Hij
vergeleek  toenmalig minister Ruding (Financiën, CDA) met SS'er Adolf Eichmann.
Hij schreef een column over het laatste taboe: ,,de kut van de koningin". Hij
weigerde de rekening van zijn psychiater A. van Dantzig  - ,,Van Poolse
Havenstad" - te betalen, omdat hij vond dat zenuwartsen zouden moeten werken op
no-cure-no-paybasis.

Hufters zijn niet beschaafd, maar hun gebrek aan manieren kan zowel economisch
als cultureel geïnspireerd zijn.

De hufters verspreidden zich tussen 1970 en 1980 razendsnel. Kees van Kooten en
Wim de Bie hadden een speciale partij voor hen opgericht. Een greep uit het
programma van de Tegenpartij: ,,samen voor ons eigen" en ,,nergens een
maximumsnelheid". De partij van de heren F. Jacobse en Tedje van Es had zo veel
succes dat zij volgens opiniepeilers bij de verkiezingen van mei 1981 een aantal
zetels zouden kunnen halen in de Tweede Kamer. Bang geworden van hun eigen
succes besloten Van Kooten en De Bie het duo Jacobse en Van Es vlak voor die
verkiezingen tijdens een couppoging te laten neerschieten op het Binnenhof.
Twintig jaar later zou een echte politicus met een echte tegenpartij ook echt
worden neergeschoten vlak voor de Tweede Kamerverkiezingen.

Ook socialisten openden in de jaren tachtig de geldjacht - interessant genoeg
vooral  een nieuwe generatie bestuurders die afkomstig was uit de
studentenbeweging. In 1987 moest PvdA-Defensiespecialist Harry van den Bergh als
Kamerlid aftreden wegens het met voorkennis handelen in Fokkeraandelen. Zes jaar
later moest  bestuurskundige prof.dr. Roel in 't Veld (PvdA) al na negen dagen
aftreden als  staatssecretaris, omdat hij op briefpapier van de Erasmus
Universiteit Rotterdam opdrachten binnenhaalde voor zijn eigen adviesbureau.

Bij zijn aftreden nam zowel  NRC Handelsblad als de Volkskrant het voor hem op.
De hoofdredactie van NRC Handelsblad haalde op 19 juni 1993 een interview met
mij uit de krant. Ik zei in dat interview dat het politiek talent van Roel in 't
Veld in Italië beter tot zijn recht zou komen: ,,De PvdA was [vroeger] een
partij van de armen, maar ook van de eerlijken. Maar net als in Italië komt ook
in Nederland de scheiding tussen privé  en openbaar belang steeds meer te
vervallen." Men besloot de hele oplage te vernietigen, maar de noordelijke
editie was al weg. Een redacteur van de Volkskrant, Peter Giesen, schreef naar
aanleiding van deze affaire een stuk onder de kop 'In 't Veld struikelt over
ouderwets moralisme'. ,,Waarom moeten zulke nuttige figuren vermoeid worden met
morele bezwaren tegen hoge inkomens?" Bijklussen in de baas z'n tijd moest
volgens Giesen geen probleem zijn als je zoals In 't Veld ,,zeker tachtig uur
per week werkt". De argumentatie van Giesen was een uitwerking van het programma
van de Tegenpartij uit 1981.

In januari 2000 verklaarde toenmalig minister Peper (Binnenlandse Zaken, PvdA)
dat een onderzoek naar de uitgaven die hij had gedaan als burgemeester van
Rotterdam zijn privacy zou schenden. In het buitenland maakten ze zich hier
vrolijk over. Die Welt kopte op 12 februari 2000: In Holland erklärt ein
Minister seinen Dienst zur Privatsache. De Rotterdamse politicoloog prof. Rinus
van Schendelen nam Peper in bescherming en pleitte ervoor om in het openbaar
bestuur dezelfde ,,economenmoraal" te bezigen als in het bedrijfsleven. De
overmatige declaraties van Peper zouden moeten worden afgezet tegen de
verdiensten die hij heeft  gehad voor  Rotterdam. ,,Een fatsoenlijke overheid is
de rampzaligste die je kunt hebben",  zo besloot hij zijn opiniestuk in de
Volkskrant.

Het paradoxale van  rechts-populisme is dat de maatschappelijke onvrede over de
nieuwe bestuursstijl die door In 't Veld,  Peper en vele anderen in praktijk was
gebracht,  door Pim Fortuyn politiek kon worden geëxploiteerd. Paradoxaal, want
Fortuyn zou de mentaliteit van de vrije jongens uit de jaren tachtig en negentig
tot een politiek programma maken. Zijn geheim was dat hij die
vrijemarktideologie weer mengde met het ouderwetse moralisme, dat volledig
verdwenen leek.

Dit is een sterk verkorte versie van het afscheidscollege dat prof. Meindert
Fennema vandaag houdt onder de titel 'Help. De elite verdwijnt.' Onder dezelfde
titel verschijnt een bundel artikelen en essays bij Bert Bakker. Deze bundel
wordt vandaag in deze krant besproken, in de bijlage Boeken.

Ook de socialisten openden de geldjacht -  vooral degenen uit de
studentenbeweging

LOAD-DATE: May 11, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              126 of 200 DOCUMENTS



                                NRC Handelsblad

                             10 mei 2012 donderdag

'Bad boy Bleker' bij zijn achterban;
Groningse CDA' ers hebben warme gevoelens voor 'hun' Bleker, maar twijfelen over
stem

BYLINE: Freek Staps

SECTION: Binnenland

LENGTH: 1024 woorden

SAMENVATTING

Henk Bleker wil CDA-leider worden. Zijn aanhangers zijn gecharmeerd van hem,
maar het kost de Groninger moeite dat gevoel om te zetten in concrete steun.

VOLLEDIGE TEKST:

De enige constante aan Henk Bleker is dat je nooit weet wat hij hierna gaat
doen.

Neem gisteravond, voorafgaand aan het tweede debat voor het CDA-leiderschap in
Blekers eigen Groningen. De zaal is te klein en tientallen bezoekers kunnen niet
naar binnen. Bij de deur wordt geduwd, getrokken en er ontstaat een
schermutseling. Ze willen hun Bleker zien. ,,Zak", zegt een medewerkster van het
CDA-hoofdkantoor tegen een lid, en ze schopt hem een paar keer stevig tegen de
voet die hij tussen de deur houdt.

Henk Bleker heeft zich dan net een weg gebaand door de tientallen wachtenden en
loopt als enige te grappen. ,,Het CDA is gewoon veel groter dan we denken."

Typisch Bleker, te midden van zijn mensen. Hij komt ermee weg. Bedaagde CDA'ers
slaat hij op de schouder en begroet hij met een ,,hé makker". Het zo pijnlijke
uitblijven van ruime steun uit de partij doet hij lachend af met een grapje.
,,Slecht in de peilingen, goed in de pers."

De relatie tussen Bleker en het CDA is niet altijd fijn. Sinds zijn onverwachte
benoeming tot voorzitter, nog maar twee jaar geleden, werkte hij aan de zijde
van Maxime Verhagen het controversiële gedoogakkoord met de PVV uit. Vervolgens
werd hij staatssecretaris, een functie waarin hij, zo zegt hij zelf, littekens
opliep. Nu probeert hij - vooralsnog zonder al te veel succes - zelfs
partijleider te worden.

Zijn achterban, en dan vooral die in Groningen, is gecharmeerd van de
onvoorspelbare Bleker. Hij gaat op bezoek bij zijn oude bedrijf RTV Noord
(,,waar je Groningen ziet en hoort") en het Dagblad van het Noorden noemt hem
schalks 'bay boy Bleker'. Hij is van ons, ook al is hij anders.

Bij een CDA-congres ,,gaf hij me eens een stomp in de maag", glimlacht de
gepensioneerde leraar Duits Gerrit Klifman. ,,Niks voor een onderminister hè."
Maar wel leuk. ,,Zoals hij zich dan opstelt, is op het clowneske af. Dat past
volgens sommigen binnen de partij niet altijd bij de waardigheid van het ambt."

Klifman, een van die toegewijde partijleden die bij geen partijbijeenkomst
ontbreken, mag hem wel. Omdat Bleker zou weten wat mensen echt denken. Omdat hij
rake woorden weet te gebruiken. Omdat hij geen spelletje speelt. Omdat hij,
jazeker, een intellectueel is, ,,die complexe zaken kan vertalen voor de gewone
man".

Maar, en daar komt het, vraag Klifman niet of hij ook op Bleker gaat stemmen.
Daar moet hij eerst nog even over nadenken.

En dit is het punt waar het fout gaat met Bleker. Hij weet het warme gevoel van
zijn achterban maar moeilijk om te zetten in concrete steun. Deze krant vroeg
bezoekers gisteren op wie ze gaan stemmen. Van de driehonderd bezoekers wilden
er honderd die vraag beantwoorden. Alleen Tweede Kamerlid Madeleine van
Toorenburg kreeg minder steun van de noorderlingen dan Bleker.

Hoe kwam hij dan toch zo ver?

Voor zijn vorige functies werd hij telkens aangewezen. Daardoor werd vanzelf
zijn speelruimte groter, maar tegelijkertijd namen de controverses toe. Als
voorzitter organiseerde hij het historische congres over de PVV-samenwerking.
Afhankelijk van waar je binnen het CDA staat, was het een feest voor de
partijdemocratie of een pijnlijke verbeelding van de verdeeldheid. Als
staatssecretaris van Landbouw werd hij daarna vooral bekend door  publieke
misstappen die niets met zijn portefeuille te maken hadden. En nu wordt vooral
hem de samenwerking met de PVV verweten, terwijl er nog drie kandidaten zijn die
daar middenin zaten.

De CDA'ers lijken alweer vergeten dat Liesbeth Spies nog maar een week geleden
een pijnlijke draai maakte over controversiële standpunten zoals het
boerkaverbod. Fractievoorzitter en Catshuisonderhandelaar Sybrand van Haersma
Buma komt weg met nagenoeg zwijgen over zijn relatief grote aandeel in het
mislukte PVV-avontuur.

Bleker verwoordt ondertussen de ongemakkelijke positie van de meeste CDA'ers:
hij wil ,,trots en fier" zijn op wat bereikt is, maar moet onderkennen dat
partner PVV ,,nóg meer rare dingen ging roepen dan voorheen". Nu zegt hij dat de
partij in gevaar komt door het praten over de PVV en haar gedoogsteun. ,,Dan
laten we de toekomst vertroebelen door de PVV-geschiedenis."

Bleker kondigde gisteren aan dat hij ,,het woord PVV" niet meer zal gebruiken en
tijdens het debat wil hij zich vooral laten kennen als betrokken en betrouwbaar.
Hij heeft het over zaken als ,,het verdienvermogen van het midden- en
kleinbedrijf", over wie de eerste zes maanden van een werkloosheidsuitkering
moet betalen en over ,,de drieprocentsnorm". Voor zolang als het duurt.

Want wanneer de kandidaten elkaar proberen af te troeven met voorbeelden van hoe
Nederland weer mooi kan zijn, is Bleker klaar met knipogen naar het publiek en
laat hij zich horen. ,,We hebben een heel mooi warm verhaal", zegt hij dan. ,,We
kunnen ook heel mooi initiatieven opnoemen. Maar als het daarbij blijft worden
wij niet groter als CDA. Dan blijven het warme en tranentrekkende verhalen in
eigen kring."

Uitslag eerste ronde is volgende week vrijdag

Morgen, dinsdag en woensdag zijn nog drie debatten tussen de
kandidaat-lijsttrekkers van het CDA. Vanaf vandaag kunnen de 61.000 partijleden
stemmen, zowel telefonisch als per internet.

Volgende week vrijdag sluit de eerste ronde. Als geen van de kandidaten meer dan
de helft van de stemmen heeft gaan de twee kandidaten met de meeste stemmen door
naar de tweede ronde en mogen de leden nog een keer stemmen. Op 1 juni heeft het
CDA dan na bijna twee jaar weer een nieuwe partijleider - en dus een opvolger
van Jan Peter Balkenende.

Sybrand van Haersma Buma zei gisteren dat hij, als hij de leider wordt, in de
Tweede Kamer blijft. Nu is hij voorzitter van de CDA-fractie in de Tweede Kamer,
en hij zal als partijleider geen zitting nemen in een eventueel kabinet.

Liesbeth Spies wil een ,,moreel appèl" doen op de financiële sector. ,,Daar
hebben ze hun les nog niet geleerd", zo zei ze in Groningen. Onderwijsbestuurder
Marcel Wintels wil dat ministeries zich verplichten voor elke nieuwe regel twee
bestaande regels te schrappen.

LOAD-DATE: May 10, 2012

LANGUAGE: DUTCH; NEDERLANDS

GRAPHIC: Henk Bleker neemt als enige van de CDA-kandidaten een promotieteam mee
het land in. Ze werken op een manege van een vriend van de staatssecretaris.
Foto Sake Elzinga

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              127 of 200 DOCUMENTS



                                NRC Handelsblad

                             10 mei 2012 donderdag

Spaanse regering versnelt  grote schoonmaak in het bankwezen

BYLINE: Merijn de Waal

SECTION: In het nieuws

LENGTH: 1012 woorden

SAMENVATTING

In Spanje komt de bankencrisis tot een climax: harde ingrepen zijn nodig. En
Griekenland weet niet wat het wil met de euro: politici maken zich op voor
nieuwe verkiezingen.

VOLLEDIGE TEKST:

De financiële markten houden het tempo er in voor Spanje. Maandag liet premier
Mariano Rajoy doorschemeren dat hij morgen, tijdens de wekelijkse ministerraad,
zijn reddingsplan voor de bankensector wilde afronden. Maar gisteren werd
duidelijk dat Bankia, de vierde bank van het land, zelfs die paar dagen tijd
niet gegund is.

De situatie verslechterde de afgelopen dagen zo snel, dat de redding met twee
etmalen moest worden vervroegd. Gisteravond om tien uur maakte de enkele uren
eerder aangetreden Bankia-topman José Ignacio Goirigolzarri bekend dat hij de
staat zal vragen om Bankia feitelijk te nationaliseren.

Met de overheid als grootaandeelhouder moet nu de langverwachte grote schoonmaak
beginnen. Bankia geldt al sinds haar oprichting, eind 2010, als de zwakste
schakel van het Spaanse financiële stelsel. De zeven regionale spaarbanken
(cajas) waaruit ze gevormd is, zijn alle sterk geraakt door het uiteenspatten
van de vastgoedzeepbel, begin 2008. Het idee achter hun fusie was dat  ze samen
sterker zouden staan. Een beursgang, afgelopen juli, had de bank nieuw kapitaal
moeten opleveren.

In de praktijk werd echter een 'systeembank' gecreëerd die aanhoudend onrust
zaait over de hele bankensector én de overheidsfinanciën. En op wiens omstreden
beursgang tienduizenden kleine aandeelhouders - veelal gewone burgers met een
rekening bij de bank - fors verlies lijken te gaan maken. De introductiekoers
van 3,75 euro kelderde vanochtend verder, tot krap 2 euro.

Na Rajoys uitlatingen over het ingrijpen bij Bankia, bood topman Rodrigo Rato
maandag binnen enkele uren zijn ontslag aan. Het kopstuk van regeringspartij PP
zag daarbij niet af van zijn vertrekpremie van 1,2 miljoen euro.

Kleine aandeelhouders begonnen massaal uit te stappen. Op de beurs in Madrid
verloor de bank in drie dagen ruim 650 miljoen euro van haar waarde. In het
kielzog van Bankia daalden ook de koersen van alle andere Spaanse banken scherp.
De Madrileense IBEX-35 viel gisteren terug naar het niveau van 2003.

Op de obligatiemarkten zorgde dit - samen met de politieke chaos in Athene -
voor grote onrust. De Spaanse tienjaarsrente steeg gisteren tot boven de 6
procent. De spread, het renteverschil met de Duitse Bund, begint de 500
basispunten te naderen, een niveau waarbij andere landen eerder noodhulp moesten
vragen. Ondertussen lekken uit Brussel steeds meer berichten dat de Europese
Commissie heeft becijferd dat Spanje zijn begrotingsdoelstellingen niet gaat
halen.

De nieuwe topman Goirigolzarri besloot Bankia op zijn eerste werkdag meteen te
laten nationaliseren. De 4,5 miljard euro aan noodleningen die de staat eerder
verstrekte aan BFA, de moedermaatschappij van Bankia, zullen worden omgezet in
aandelen. Schulden worden zo kapitaal.

De komende dagen en weken zal eerst gekeken worden hoeveel de bank nog waard is.
Vorige week bleek dat externe accountants hun handtekening niet onder de
jaarrekening over 2011 wilden zetten, omdat de bank haar eigen vermogen
miljarden te hoog zou inschatten. De werkelijke kapitaalpositie van Bankia zou
al zo sterk zijn geërodeerd, dat de overheid met deze injectie nagenoeg complete
controle verwerft.

Maar het zal niet bij deze miljardensteun blijven. De regering koopt zich in bij
BFA, waar veruit de meeste vastgoedproblemen zijn geconcentreerd. Het is naast
moederbedrijf ook de informele 'bad bank' van de zeven cajas die samen Bankia
bezitten. Om alle slechte bezittingen (grond, huizen) en leningen af te
schrijven is geld nodig. En het is de overheid die ,,het strikt noodzakelijk
kapitaal zal aandragen dat nodig mocht zijn voor de vereiste saneringen", meldde
het ministerie van Economie gisteravond.

Niemand weet nu nog hoe groot het zwarte gat is dat gevuld moet worden. Vanuit
Brussel is al gesuggereerd dat Spanje geld zou kunnen lenen uit het
euronoodfonds. Maar de regering wil daar niet aan, vanwege het bijbehorende
soevereiniteitsverlies. Dit voedt op de markten weer de twijfel of Madrid wel
echt bereid is alle problemen onder ogen te zien.

Ook omdat werkelijk opschonen niet alleen financieel, maar ook politiek gezien
slecht uitkomt. Premier Rajoy beloofde tijdens zijn verkiezingscampagne dat hij
,,geen euro" belastinggeld in de banken zou steken. Overheidssteun aan de
financiële sector ligt zeer gevoelig in een land waar gemiddeld 200 tot 300
huiseigenaren per dag hun huis uit worden gezet. Bankia geldt daarbij als een
van de instellingen die zich het minst coulant opstellen tegen wanbetalers.

Voor de oppositie was het de afgelopen dagen vrij schieten op Rajoy. De
centrumlinkse arbeiderspartij PSOE vroeg hem of de miljarden die hij bezuinigt
soms dezelfde miljarden zijn die nu naar de banken gaan. Belangengroepen van
mensen met hypotheekproblemen pleitten voor een moratorium op huisuitzettingen
door Bankia.

Een andere complicatie voor Rajoy is dat het Bankia-bestuur, zoals dat van alle
cajas, bevolkt wordt door politici, vooral van zijn eigen regeringspartij PP.
Juist deze politieke invloed zorgde ervoor dat de cajas tijdens de
vastgoedbonanza (1998-2007) veel risicovoller opereerden dan gewone
consumentenbanken. Van de circa 180 miljard euro aan vastgoedproblemen waar de
sector, volgens de centrale bank, mee kampt, zit ongeveer 130 miljard bij cajas.
Dit terwijl zij bij het uitbreken van de crisis ongeveer de helft van de
bancaire markt in handen hadden.

Politici binnen de cajabesturen regelden goedkope leningen voor de bouwavonturen
en prestigeprojecten van hun partijgenoten. Het leidde op grote schaal tot
wildbouw, vriendjespolitiek en corruptie. En de bankensector zit niet alleen
opgescheept met een miljoen onverkochte huizen.

Maar ook met spookvliegvelden, cultuurpaleizen en sporthallen waar een
professioneel geleide bank niet snel geld voor had uitgeleend. Naast de
vastgoedportefeuille zullen daarom ook de bestuurskamer van Bankia en de
deelnemende cajas uitgemest moeten worden.

LOAD-DATE: May 10, 2012

LANGUAGE: DUTCH; NEDERLANDS

GRAPHIC: De pas aan zijn hart geopereerde Vincente Torres (73 jaar) dreigt uit
zijn huis te worden gezet omdat hij niet  aan zijn verplichtingen aan de bank
kan voldoen. In 2011 werden 59.000 mensen om deze reden  uit hun huis gezet.
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              128 of 200 DOCUMENTS



                                NRC Handelsblad

                              5 mei 2012 zaterdag

Experiment;
Column

BYLINE: Bas Heijne

SECTION: Vooraan

LENGTH: 703 woorden


Zodra duidelijk werd dat de val van het kabinet eigenlijk de afgang van Geert
Wilders inhield, werd afscheid van hem genomen met alle voorkomendheid van een
duiveluitdrijving. De ban was gebroken, de magie verdwenen - tijd om hard af te
rekenen. Iedereen durfde ineens. Politici die zich slaafs hadden onderworpen aan
het retorische machtsvertoon van de man die het boze volk aan zijn kant leek te
hebben, die braaf waren meegegaan in onzindiscussies over het verschil tussen de
boerka en een integraalhelm, die met een bangige glimlach hadden staan toekijken
hoe de internationale reputatie van Nederland door een politieke opportunist
naar God werd geholpen - nu de oorlog voorbij was, gingen ze alsnog in het
verzet.

Verhagen, Bleker, Knapen, Spies en natuurlijk Leers - overal klonk het geluid
van straatjes die verwoed werden schoongeveegd. Het CDA, dat onder leiding van
Verhagen een blunder had begaan door in dit onmogelijke kabinet te stappen,
herschreef razendsnel de geschiedenis. Dubieuze standpunten die waren ingenomen
om Wilders te behagen, verdwenen plots van de website van de partij - toen dat
ontdekt werd, werden ze met een smoesje schielijk teruggeplaatst. Liesbeth
Spies, demissionair minister van Binnenlandse Zaken, verklaarde in Nieuwsuur dat
een nieuwe samenwerking met de PVV onmogelijk leek: ,,Achteraf kunnen we
concluderen dat dit geen gelukkig experiment is geweest."

Er waren natuurlijk genoeg CDA'ers die vooraf al hadden geconcludeerd dat het
geen gelukkig experiment zou worden. We weten wat er met hen is gebeurd.

De door de PVV afgedwongen wetsvoorstellen tegen de boerka en dubbele
nationaliteit waren door Spies zo gretig verdedigd omdat ze er ,,tussen haar
oren" achter stond, maar ,,in haar hart", vond ze het niks - de mooiste
definitie van huichelarij die ik ooit gehoord heb.

Natuurlijk: om een omelet te maken, moet je eieren breken. Maar wat als je
gezicht onder het struif zit?

Niet alleen in de politiek werd radicaal afstand genomen. Werkgevers slaakten
een openbare zucht van verlichting. Moslimorganisaties verklaarden dat ze hun
kwelgeest voortaan links zouden laten liggen. Media die zichzelf nadrukkelijk
als rechts kwalificeren en die zich de afgelopen jaren in alle mogelijke bochten
wrongen om elke provocatie van Wilders de schijn van redelijkheid te verlenen,
verklaarden hem ineens tot landverrader. Zolang Wilders steeds opnieuw de
winnaar was, liepen de media achter hem aan. Maar nu was hij geen winnaar meer.
Toen hij dag in, dag uit zijn ideologische obsessie met de islam etaleerde, was
het ook hun obsessie - toen Wilders de islam inruilde voor Europa, hoorde je ook
in de media niks meer over de islam - zonder Wilders bleek het niet langer een
onderwerp.

Dat laatste zegt genoeg. Wilders is voor veel mensen hun kwade geweten geworden,
de buitenechtelijke vriendin die nu stug ontlopen wordt, de herinnering die je
liefst zou ontkennen. Vrijwel elk West-Europees land heeft partijen als de PVV,
maar in geen land, Denemarken wellicht uitgezonderd, heeft een in elkaar
geflanste, door buitenlands geld gesteunde populistische beweging zo snel zoveel
invloed en macht verworven - in de politiek en in de media. Je kunt dat wijten
aan de consensuscultuur. Je kunt er ook schaamteloos opportunisme in zien.

Nu men zich razendsnel aanpast aan de nieuwe tijdgeest, wordt ironisch genoeg
het beeld dat de moedeloze burger van de politiek heeft, bevestigd: politici als
op macht beluste draaiers. Wanneer de euforie over Wilders' nederlaag en het
pragmatisme van de Kunduz-coalitie is vervlogen, zullen veel partijen met het
deficit van hun eigen ongeloofwaardigheid blijven zitten. D66 is de
uitzondering. Die partij heeft zich niet geëncanailleerd met Wilders en ook de
gewone man niet van zich vervreemd, want die stemde toch al niet op Pechtold.

Vanzelfsprekend probeert Wilders nu met de moed der wanhoop zijn status als
politieke paria uit te buiten. Gisteren twitterde hij: CDA en VVD bezig met
hetze tegen PVV. Ministers Spies en Opstelten ongeloofwaardige opportunisten.

Wat het eerste betreft: koekje van eigen deeg. Het tweede: moet hij zeggen. Maar
hij heeft wel gelijk.

Toen Wilders de islam inruilde voor Europa, hoorde je in de media niks meer over
de islam

LOAD-DATE: May 4, 2012

LANGUAGE: DUTCH; NEDERLANDS

GRAPHIC: baslogoDEZE

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              129 of 200 DOCUMENTS



                                NRC Handelsblad

                              5 mei 2012 zaterdag

'Af en toe laat ik  ze lachen'

BYLINE: tekst Rinskje Koelewijn foto's Bob van der Vlist

SECTION: Lux

LENGTH: 1828 woorden

SAMENVATTING

Kamervoorzitter Gerdi Verbeet stapt uit de politiek. Bij een strandontbijt
spreekt ze de vrees uit dat de Kamer verandert in 'een dagopvang voor 150
aardige mensen'.

VOLLEDIGE TEKST:

Het leek haar enig. Gerdi Verbeet (61), de voorzitter van de Tweede Kamer, had
ook al bedacht waar ze wilde lunchen. Het moest een restaurant aan zee zijn. Dat
was het plan vorig jaar september. Het zomerreces was voorbij, de Kamerleden
zouden weer gaan vergaderen. Maar de strandtenten gingen net dicht. Zodra die
weer open waren, zouden we afspreken.

Het werd dus april. En het werd een ontbijt. In de Buena Vista Beach Club op het
strand van Scheveningen, het enige etablissement dat 's ochtends om negen uur
open is. Het moet zo vroeg, want ze moet op tijd weer in de Kamer zijn voor het
wekelijkse vragenuur.

Afgelopen woensdag kwam er een kort berichtje uit Den Haag. Gerdi Verbeet stopt
ermee. Als Kamervoorzitter én als Kamerlid. Kort na onze lunch viel het kabinet
en werden er nieuwe verkiezingen uitgeschreven. Ze had al wel laten
doorschemeren dat ze het voorzitterschap ,,best een zware functie" vond. Een
eervolle functie, dat zeker. Maar ,,de lange dagen in woelige tijden" putten
haar ook uit. ,,Ik ben al 61", had ze gezegd. Ze wekte niet de indruk dat ze er
na zes jaar voorzitterschap genoeg van had. Integendeel. ,,De democratie heeft
al mijn aandacht." Maar toen de democratie haar onverwachts de kans bood eerder
te stoppen, greep ze die.

Terug naar de lunch. Gerdi Verbeet stond me op te wachten in de nog lege
strandtent. Charmant was ze, heel charmant zelfs. Antracietgrijs jasje en broek,
roomwitte accenten, sieraden van goud en parelmoer. En haar lach, met dat
karakteristieke spleetje tussen haar tanden. Haar wellevendheid bracht iets
teweeg bij de mensen om haar heen. Bij de jonge assistent van de fotograaf die
ze complimenteerde met zijn ,,prachtige, blauwe ogen", bij de serveerster van de
Buena Vista Beach Club toen ze zag dat Gerdi Verbeet alvast de glazen en de
kopjes voor haar stapelde, bij mij toen ze aan tafel haar lippenstift uit haar
tas haalde - ,,verjaarscadeautje van de secretaresses"- de dop eraf schroefde en
vroeg wat ik van de kleur vond. ,,Beetje bruinig rood. Mooi toch?"

Ze doet wat zoveel politici zich voornemen: de 'afstand tussen politicus en
burger' heel klein maken.

Vitaliteit

In de Kamer is Gerdi Verbeet primus inter pares: de eerste onder gelijken. Net
heeft ze een boek geschreven over 'de vitaliteit van onze parlementaire
democratie', waarin ze verslag doet van haar gesprekken met veertien
'waarnemers' van de volksvertegenwoordiging. Journalist Joris Luyendijk,
mediaprofessor Liesbet van Zoonen, WRR-lid Pieter Winsemius. Net als Winsemius
ziet zij een tweedeling in de samenleving. ,,Aan de bovenkant ontstaat een groep
hoogopgeleiden die hun eigen regels bepalen en die de politiek vooral hinderlijk
vinden. En aan de onderkant groeit de groep 'overvraagden'. De mensen die zijn
afgehaakt en elke belangstelling voor politiek verloren zijn."

En, als om te demonstreren dat zij het contact met de 'gewone man' niet is
verloren, vertelt ze hoe ze de interviews heeft afgenomen. ,,Gewoon bij mij
thuis, aan de eettafel." Ze lacht bij de herinnering aan het gesprek met Liesbet
van Zoonen. ,,Ik heb zo'n half open keuken en was koffie aan het zetten. Ze
hoorde me een nieuw pak koffie open maken. 'Spaar jij punten?', hoor ik haar
roepen." Ze lacht. ,,Ik kan geen pak weggooien zonder die punten eruit te
knippen."

Ze is de kleindochter van een dienstmeisje. Haar oma, van vaderskant, liep elke
week van het Bickerseiland in Amsterdam naar haar 'dienstje voor dag en nacht'
elders in de stad. Bij die oma at Gerdi Verbeet samen met Martin, haar oudere
broer, tussen de middag een boterham. Haar moeder was lerares op een vglo
(voortgezet gewoon lager onderwijs), haar vader leraar op de mulo ernaast. ,,Ze
hebben elkaar in 1949 ontmoet op een lerarenreis. Maar ze wilde eerst zwanger
raken en dan pas trouwen."

Ze wacht even tot ik verbaasd vraag waarom. ,,Ze was al 32, en ze was bang dat
ze te oud was om zwanger te raken. Als ze geen kinderen kon krijgen, wilde ze
niet trouwen. Getrouwde vrouwen werden ontslagen. Ze moest er niet aan denken om
thuis te zitten zonder kinderen en zonder werk."

Op een school mocht haar moeder niet meer werken, dus begon ze een schooltje
thuis, voor kinderen die 'onvoordelig' jarig waren en nog een jaar moesten
wachten voor ze naar school mochten. ,,Opklapbed omhoog, tafels en bankjes in de
kamer. Om stipt negen uur begon ze." In de wet stond dat kinderen op hun zesde
jaar naar school toe moesten. ,,Maar er stond niet dat ze in de eerste klas
moesten beginnen. Mijn moeders leerlingen bleven een jaar en begonnen dan in
klas 2." Ze lacht. Trots. Haar moeder is in januari van dit jaar overleden, 94
jaar oud en diep dement. ,,Op het laatst herkende ze me niet meer. Maar ze is
altijd charmant en lief gebleven. Ze kon heel wijze dingen zeggen. Ze woonde in
een verpleeghuis bij Artis, ik ging vaak even langs. Soms zei ik: 'Mama, ik ben
zo moe.' Dat snapte ze wel. Ze zei: 'Als je de hele dag op je woorden moet
letten, terwijl je zo spontaan bent, ja daar wordt een mens moe van'."

Er gaat geen dag voorbij, zegt ze, dat ze haar moeder niet mist. In haar boek
schrijft Gerdi Verbeet over de vuistjes van haar moeder. Haar handen waren na
een beroerte verstard in die houding. ,,Op een dag gromde ze toen ik haar
aanraakte." Ze vouwde haar moeders vuisten voorzichtig open en zag dat haar
nagels in de handpalm groeiden. ,,Ik begreep toen ook wat ik al die tijd  rook."
Waarom, vraagt ze zich af, hebben we het in de ,,Haagse wereld altijd alleen
over budgetten, toezicht en fte's". Zij vindt dat het moet gaan over wat er echt
aan de hand is in verpleegtehuizen. ,,Dat veel bewoners in het huis van mijn
moeder nooit bezoek krijgen. Dat kinderen en kleinkinderen geen tijd meer hebben
om te genieten van hun ouders en grootouders."

Ze doet een denkbeeldig schepje suiker in het glas waaruit ze net nog een latte
dronk. ,,Schepje cacao, scheutje heet water erbij, roeren. Dan had je chocomel."
Ze dronk het als klein meisje achterin de klas waar haar moeder lesgaf. ,,In
1956 veranderde de wet. Getrouwde vrouwen mochten toch werken." Haar moeder had
direct een baan. Fulltime. ,,De meeste vrouwen lieten destijds  bij hun ontslag
hun opgebouwde pensioen uitbetalen. Zij niet. Zij kocht extra pensioen in voor
de vijf jaar dat ze niet had gewerkt. Ze is later altijd trots geweest op haar
volledige pensioen."

Merkt trouwens iedereen wat Gerdi Verbeet hier doet?

Emancipatie, pensioenen, ouderenzorg. Ongemerkt heeft ze, al pratend over haar
moeder, soepeltjes een paar thema's behandeld.

Onderwijs, de combinatie zorg en arbeid, flexibele werktijden. Die thema's komen
langs als ze praat over haar kinderen en haar kleinkinderen. Ze heeft twee zoons
uit haar eerste huwelijk. Om de maandag past ze op hun kinderen: Lola, Finn en
Malou. Gerdi Verbeet spelt hun namen, en ziet erop toe dat ik het correct
noteer. ,,Dan werk ik gewoon thuis. Toen ze 0, 1 en 2 waren deden we 's middags
alle vier een dutje." Aan haar tweede huwelijk heeft ze twee stiefdochters en
kleinkinderen overgehouden. Haar huidige man Wim Meijer, oud-staatssecretaris
van de PvdA en voormalig Commissaris van de Koningin in Drenthe, heeft ook twee
kinderen en kleinkinderen.

Voor ze Kamervoorzitter werd, was Gerdi Verbeet adviseur van staatssecretaris
Tineke Netelenbos van Onderwijs. Dat was in de jaren tachtig. ,,Weet je de
slogans nog? 'Een slimme meid is op haar toekomst voorbereid.' En 'Kies exact.'
En: 'Kies voor een vak, dan kom je beter aan de bak.'" Wiskunde werd een
verplicht vak op het vwo. Uit die tijd stammen de ROC's, de Regionale
Opleidingsinstituten waar leerlingen werk en leren kunnen combineren. Het is een
idee-fixe, zegt ze, dat alle kinderen vijf dagen naar school willen. ,,Sommige
kinderen willen gewoon wat doen." Ik vraag of haar kinderen of kleinkinderen
beroepsonderwijs hebben gevolgd. ,,Eén kleinzoon. Hij heeft vmbo gedaan en
daarna een opleiding tot stukadoor." Zelf heeft ze vier jaar voor de klas
gestaan. Lerares Nederlands op het Berlage Lyceum in Amsterdam. ,,En als ik in
die periode niet drie keer was ontslagen omdat er te weinig lesuren voor me
waren, dan had ik er nog gewerkt."

Ze vertelt dat ze met haar hele familie haar verjaardag vierde op Terschelling
en hoe gezellig dat was. ,,Alle kinderen hebben het leuk met elkaar." En daarna
geeft ze, tussen de regels door, de verklaring waarom ze daar zo graag over
vertelt. ,,Het voordeel van een grote, gevarieerde familie en de onderlinge
verbanden tussen alle generaties is dat je beter weet wat er in de samenleving
leeft."

Want dat is haar grootste angst, schrijft ze in haar boek. Als er niks
verandert, is de Tweede Kamer straks een obsoleet instituut.  Verouderd,
betekent dat, archaïsch. Kamerleden vertegenwoordigen het volk niet meer, omdat
ze niet weten wat het volk vindt. En dan is de Kamer straks niet veel meer dan
,,een dagopvang" voor 150 aardige, hoog opgeleide mensen.

Zonnen

Een Kamervoorzitter, zei Gerdi Verbeet na het derde kopje koffie, is meer dan
een ordebewaarder bij debatten. ,,Ik probeer de sfeer goed te houden. Af en toe
laat ik ze lachen, desnoods om mij."  En toen vertelde ze dat ze het soms best
zwaar vond. Soms tot diep in de nacht vergaderen, de volgende dag om zeven uur
weer op. Over stoppen had ze het niet. Nog niet, bleek achteraf.

En toen moest ze snel weg. De democratie wachtte. Nog net op tijd vroeg ik wat
ik al die tijd vergat. Waarom ze nou per se in een strandtent wilde afspreken.
Om de zee, antwoordde Gerdi Verbeet. ,,Die ruikt zo heerlijk." Het is dat haar
huidige partner meer ,,een bosmens" is, anders zou ze er veel vaker komen. ,,In
de zomer stap ik om acht uur in de auto, dan ben ik om half negen in Zandvoort.
Lezen, lopen, slapen. En voor de drukte ben ik weer weg." Ze lacht koket. ,,Ik
weet het. Zonnen is slecht voor je huid. Maar ik smeer ook wel." En, roept ze
achterom terwijl ze wegloopt: ,,Ik word heel makkelijk bruin."

Die avond zie ik op het NOS Journaal dat ze die middag als laatste de Kamer in
kwam hollen. Net op tijd terug uit Scheveningen.

CV

Geboren 18 april 1951 in Amsterdam

Opleiding gymnasium a, sociale geografie,  MO-A Nederlands

Burgerlijke staat 'alweer 5 jaar samen met Wim  Meijer'

Woont in Amsterdam

Eerste baan docent aan de Berlage  Scholengemeenschap in Amsterdam

Favoriete film 'Una giornata particolare van Ettore  Scola. Ik kijk ook graag
naar series als Borgen,  Wallander en Mad men.'

Favoriete boek De Waterman van Arthur van  Schendel

Favoriete muziek 'Ik houd zowel van de  Matthäus Passion als van 'Een beetje
verliefd'  van André Hazes'

Favoriete sport zwemmen

Laatste vakantie Frankrijk

Onmisbaar 'Dacht lang aan mijn mobiele telefoon  maar kies toch voor mijn
lippenstift.'

De rekening

Buena Vista Beach Club

Strandweg 18, Scheveningen

2 latte macchiato 5,60

2 cappuccino 5,00

1 green tea jasmine 2,80

1 spa rood 2,80

totaal 16,20

LOAD-DATE: May 7, 2012

LANGUAGE: DUTCH; NEDERLANDS

GRAPHIC: Scheidend Kamervoorzitter Gerdi Verbeet: 'Kinderen en kleinkinderen
hebben geen tijd meer hebben om te genieten van hun ouders en grootouders.'
Rechts haar bedieningspaneel in de Kamer

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              130 of 200 DOCUMENTS



                                NRC Handelsblad

                               4 mei 2012 vrijdag

Angst dicteerde Jood en niet-Jood

BYLINE: Ido de Haan

SECTION: Boeken

LENGTH: 1375 woorden

SAMENVATTING

In oorlogsdagboeken zocht historicus Bart van der Boom antwoord op de vraag
waarom de verontwaardiging over de Jodenvervolging niet vaker werd omgezet in
daden.

VOLLEDIGE TEKST:

Bart van der Boom: Wij weten niets van hun lot. Gewone Nederlanders en de
Holocaust. Boom, 540 blz. EUR 29,90.

In augustus 1942 schreef de Utrechtse gynaecologe Jeltje Stroink in haar dagboek
over de arrestatie van de Joden in haar stad. 'Dol op de Joden zijn we nu
bepaald niet', had ze eerder verklaard, maar ze verafschuwde het Duitse
'sadisme', hun 'bestialiteit'. 'We maken de drama's nu van dichtbij mee. [ ]
Toen maandagavond de eerste afdeeling langs de straten zich naar het
Maliebaanstation begaf, heeft het volk opgespeeld. Ze hebben op de Duitschers
gespuugd en ze uitgescholden. Maar de bajonetten en de mitrailleurs hebben
weldra een einde gemaakt aan de demonstratie. Wat kunnen we doen?'

Het nu dominante antwoord op die vraag is: meer, veel meer dan destijds gedaan
is. Er is een breed gedeelde overeenstemming dat de Nederlandse Joden uit
onverschilligheid, opportunisme of regelrechte afkeer aan de Duitse vervolgers
zijn overgeleverd. Het uitzonderlijk hoge percentage Joden dat in Nederland
slachtoffer werd van de Duitse vervolging zou toe te schrijven zijn aan een even
uitzonderlijke Nederlandse onwil zich over Joodse medeburgers te ontfermen.

In reactie op deze opvatting schreef de Leidse historicus Bart van der Boom de
studie Wij weten niets van hun lot. Door een analyse van een deel van de 1500
oorlogsdagboeken verzameld door het Nederlands Instituut voor
Oorlogsdocumentatie, zoekt hij naar een antwoord op de vraag hoeveel niet-Joden
en Joden  wisten van het lot dat de Joden zou treffen. Als men kon weten wat ze
te wachten stond, dan waren zij wellicht moedwillig aan hun lot overgelaten. Als
men dat niet wist, dan berustte het gebrek aan bereidheid de Joden koste wat
kost te redden op een gruwelijk misverstand.

Scepsis

Uitgangspunt van zijn beschouwing is de vaststelling dat Joden en niet-Joden op
de Jodenvervolging in de eerste plaats met verontwaardiging reageerden. Maar
omdat die verontwaardiging vermengd was met andere overwegingen - hoop op een
snelle bevrijding, angst voor Duitse terreur - leidde zij lang niet altijd tot
daadwerkelijk verzet. De belangrijkste van die overwegingen betrof de
inschatting van het gevaar waaraan Joden waren blootgesteld. Kern van  Van der
Booms betoog is dat men van alles vermoedde, maar slechts weinig zeker wist.
Iedereen was er wel van overtuigd dat Hitler het slechtste voor had met de
Joden. Maar men had veel minder zicht op de methode, prioriteit en termijn
waarmee nazi-Duitsland de Jodenvervolging inzette.

Tot de tweede helft van 1941 kon men niet weten van de massale
Jodenvernietiging,  omdat daar toen geen besluit over was genomen. De
anti-Joodse maatregelen pasten tot dat moment in een eeuwenlange traditie van
antisemitische agressie, maar in de loop van 1941 radicaliseerde het anti-Joodse
geweld heel snel en veranderde het in de systematische moord waarvoor geen
historische precedenten waren.

De vraag wat men wist van de Holocaust is een internationaal vraagstuk, niet
alleen omdat het sinds 1945 overal  is besproken, maar ook omdat de
berichtgeving daarover destijds zich op internationaal niveau afspeelde. Een
belangrijke factor daarin is dat nazi's aan de ene kant openlijk pleitten voor
vernietiging van het Europese Jodendom. Maar zij werden veel minder mededeelzaam
toen de overstap werd gemaakt van het al te zichtbare doodschieten van Joden
achter het front door speciale Einsatzgruppen, naar de systematische moord in
vernietigingskampen.

Toch verschenen in de tweede helft van 1942 steeds meer publicaties, die
uiteindelijk de aanleiding vormden voor de verklaring van Roosevelt en Churchill
van 17 december 1942, waarin zij de aanval op de Joden scherp veroordeelden.
Toch verflauwde daarna de internationale belangstelling. Dat had volgens Van der
Boom deels te maken met het feit dat men zich eenvoudigweg zo'n massale misdaad
niet kon voorstellen, maar ook met het gebrek aan reëel handelingsperspectief:
de beste remedie leek om de oorlog te winnen en daar zette men zich ten volle
voor in.

Maar ook minder eerzame motieven speelden een rol. Het Verenigd Koninkrijk en de
VS vreesden een volksverhuizing als zij zich het lot van de Joden teveel zouden
aantrekken. Bovendien maakte antisemitisme, of althans afstand tot Joden, het
weinig aantrekkelijk zich voor hun lot in te zetten. Daarnaast hadden de
ervaringen met atrocity stories in de Eerste Wereldoorlog, die nadien onwaar
bleken te zijn, de scepsis gevoed over nieuwe en nog veel gruwelijker verhalen
van de Holocaust.

Net als elders bestond ook in Nederland grote onzekerheid over het definitieve
lot van de Joden. De Nederlandse illegale pers, de regering in ballingschap en
Radio Oranje reageerden op dezelfde wijze als de Amerikaanse en Britse regering
en publieke opinie. Men vermoedde dat er niet veel goeds van de Duitsers viel te
verwachten, maar had om allerlei redenen ook twijfels over de berichtgeving.
Achteraf beschouwd gaven alle berichten op een rijtje gezet een redelijk
accuraat beeld van de Holocaust, maar de meeste mensen hadden destijds niet dat
overzicht.

Dat wil niet zeggen dat men voorbijging aan het lot van de Joden. Integendeel:
er was breed gedeelde verontwaardiging over de anti-Joodse maatregelen die vanaf
juni 1940 werden genomen. Maar daarmee is nog niet de vraag beantwoord waarom er
niet meer is gedaan om Joden te behoeden voor het moorddadige lot dat hen zou
treffen. Op dit punt maakt Van der Boom een onderscheid tussen stemming en
kennis: de stemming werd getekend door een afkeer van het Duitse
vervolgingsbeleid. Maar op basis van 29 nader geanalyseerde dagboeken van
niet-Joden en Joden komt Van der Boom tot de conclusie dat niemand zeker wist
wat er na de deportatie naar 'het Oosten' zou gebeuren. Die onzekerheid leidde
tot een fundamentele verkeerde afweging van risico's, bij omstanders maar ook
bij Joden.

Beide groepen maakte een afweging van de risico's van verzet en onderduik, die
bij mislukking gegeven de berichten over Mauthausen tot een wisse dood  leidde,
tegenover de mogelijke overlevingskansen die men zou hebben in geval van
deportatie. Die afweging verklaart waarom veel Joden zich hadden voorbereid op
deportatie en thuis al maanden een rugzak hadden  met de benodigdheden die ze
volgens de Joodse Raad moesten meenemen.

Bereidheid

Diezelfde afweging verklaart waarom veel niet-Joden de angst voor represailles
lieten prevaleren boven de morele plicht om te helpen, die ze wel degelijk
voelden. Volgens Van der Boom wordt zelfs het gedrag van Nederlandse
medeplichtigen aan de vervolging hierdoor verklaard. Hoewel zij  zich door die
medewerking vaak gecompromitteerd voelden, besloten ze tot medewerking,
inderdaad 'om erger te voorkomen'. Pas achteraf bleek dat ze daarmee het ergste
hadden mogelijk gemaakt.

Van der Boom trekt zijn conclusies met gevoel voor psychologie en  oog voor het
menselijk tekort. Toch blijft er iets knagen. Zelfs als men niet zeker wist dat
Joden direct vermoord werden, dan waren toch ook wettelijke discriminatie,
maatschappelijke uitsluiting en fysieke deportaties voldoende om daartegen in
verzet te komen. Iedereen in Nederland kon met eigen ogen aanschouwen welk
onrecht de Joden werd aangedaan, maar de grote meerderheid - ook van de Joden
zelf - beschouwde dat als een onheil dat ten dienste van een hoger of meer
persoonlijk belang gedoogd moest worden.  Als Van der Booms studie een pijnlijke
waarheid openbaart, dan is het niet de verblinding voor het fatale noodlot, maar
de bereidheid om in verhouding kleiner onrecht te aanvaarden als de bestrijding
daarvan hoge kosten met zich mee dreigt te brengen. Daar is niet eens de
dreiging van nazi-terreur voor nodig.

In een maand waarin weer een met uitzetting bedreigde asielzoeker zelfmoord
pleegde en de Nederlandse staat  zonder wettelijke basis mensen met een erkende
asielstatus gevangen zet in het kader van een eufemistisch genaamde 'gesloten
opvangcentrum-procedure', moet misschien erkend worden dat morele
verontwaardiging het vaak aflegt tegen het ongemak van een slecht geweten.

Iedereen kon zien welk onrecht Joden werd aangedaan

LOAD-DATE: May 4, 2012

LANGUAGE: DUTCH; NEDERLANDS

GRAPHIC: Uit het depot van Kamp Westerbork
Foto Sake Elzinga

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              131 of 200 DOCUMENTS



                                NRC Handelsblad

                             28 april 2012 zaterdag

Dag Henk, de wereld verandert;
Column  Stellinga

BYLINE: Marike Stellinga

SECTION: Economie

LENGTH: 661 woorden


Even stond 'ie als vanouds middenin de Tweede Kamer. De symbolische oudere,
gepensioneerd of bijna gepensioneerd. De oudere versie van Henk. U weet wel, die
van Henk en Ingrid. Geert Wilders had zijn handen van het Catshuis-akkoord
afgetrokken vanwege Henk Senior, zo zei hij dinsdag. Henk Senior - met een
AOW-pensioen - zou wel 500 euro per jaar moeten inleveren door de plannen. Dat
deed voor Wilders de deur dicht.  Politici buitelden vervolgens over elkaar heen
om hun eeuwige steun aan Henk Senior te betuigen.

De verkiezingscampagne leek gedomineerd te gaan worden door Henk Senior: wie zou
het best zijn belangen beschermen? Maar geheel onverwacht werd Henk door de
Kunduz-coalitie buitenspel gezet. Op on-Hollands hardhandige wijze. Na jaren van
uitzichtloos gesteggel wil een meerderheid van de Tweede Kamer nu dat de
pensioenleeftijd vanaf volgend jaar met ten minste een maand per jaar omhoog
gaat. Door allerlei extraatjes voor ouderen zet de Kunduz-coalitie een streep,
zoals de doorwerkbonus en de vitaliteitsregeling. We kunnen wel zeggen dat Henk
Senior de Tweede Kamer uitgebonjourd is. Dag Henk, de wereld verandert nou
eenmaal, jongen. En ja, ook jij gaat daar wat van merken. Je hebt even niks meer
te vertellen.

Zou het?

De PvdA, de SP en de PVV gaan de komende maanden waarschijnlijk hard campagne
voeren tegen de in hun ogen oneerlijke verhoging van de pensioenleeftijd.
Ouderen worden wéér gepakt, je hoort het ze al zeggen. Bovendien staan de
vakbonden op hun achterste benen. Diederik Samsom (PvdA) begon meteen over
vutters die in de bijstand zouden komen. Het zal niet de eerste keer zijn dat
plannen om de pensioenleeftijd te verhogen in de prullenbak belanden. In 2009
wilden PvdA en CDA tijdens het laatste kabinet-Balkenende de pensioenleeftijd
ook al verhogen. Het lukte uiteindelijk niet, de vakbonden wisten het akkoord,
dat toch al leed onder duizend uitzonderingsbepalingen,  langzaam te verzuipen.

In Den Haag én de polder blijft de plaat al een jaar of tien hangen op hetzelfde
woord: ouderen. Kabinetten, vakbonden en partijen imploderen over ouderen.
Waarom ligt de vakbeweging in puin? Vanwege de ouderen (de verhoging van de
pensioenleeftijd in het pensioenakkoord was de reden van de ruzie). Waarom werd
Wouter Bos (PvdA) in 2006 geen premier? Vanwege de ouderen (hij durfde voor te
stellen dat ze zouden meebetalen aan de vergrijzing). Waarom vocht het vorige
kabinet (Balkenende IV van CDA, PvdA en ChristenUnie) elkaar de tent uit?
Vanwege de ouderen (de PvdA blokkeerde aanvankelijk een verhoging van de
pensioenleeftijd en CDA-minister Piet Hein Donner bleef maar  zeggen dat een
verhoging nodig was). Je zou bijna zeggen dat bejaarden meer kapot maken dan je
lief is.

Telkens wordt een verhoging van de pensioenleeftijd tegengehouden. Dat terwijl
de ouderen van nu in al die plannen veel minder lang hoeven door te werken (een
paar maanden) dan de jongeren van nu (een paar jaar). Toch zijn jongere
generaties voor en oudere vaak tegen.

Gaat het dan zo slecht met ouderen? Welnee. Armoede komt onder geen andere
bevolkingsgroep zo weinig voor als onder ouderen, zegt het Sociaal en Cultureel
Planbureau. De laatste tien jaar gingen twee groepen er het meest in inkomen op
vooruit: gepensioneerden en tweeverdieners met kinderen. Ja, de afgelopen jaren
zijn er pensioenen niet geïndexeerd. Ja, er is best wat voor te zeggen om extra
op ouderen te letten. Zij kunnen niet makkelijk hun inkomsten verhogen. Ze zijn
afhankelijk van de goede wil van de staat. Maar de pensioenleeftijd kan zonder
groot onrecht omhoog.

De komende tijd zullen vakbondsbestuurders en politici zich opwerpen als
spreekbuis van Henk Senior. Bedenk dan dat Henk Senior welvarender is dan ooit.
En dat Henk Senior er zelf misschien anders over denkt. Er zijn vast ouderen die
ook een steentje willen bijdragen aan het oplossen van de crisis. Misschien dat
dan de pensioenleeftijd eindelijk echt omhoog gaat.

Bedenk dat Henk Senior welvarender is dan ooit

LOAD-DATE: April 27, 2012

LANGUAGE: DUTCH; NEDERLANDS

GRAPHIC: Stellinga, Marike 6

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              132 of 200 DOCUMENTS



                                NRC Handelsblad

                             28 april 2012 zaterdag

Brieven over de politieke crisis

BYLINE: Suzanne Dannenburg-Bijl; Wil H.C. van Valen; Peer Bataille; Henk Bruning

SECTION: Opinie & Debat

LENGTH: 850 woorden


Die Boot en Bovenberg vergeten gewone burger

Een topeconoom ben ik niet, maar mijn gezond verstand doet het prima. De
oplossing van Boot en Bovenberg voor de 'hypotheekberg' (Opinie, 24 april) heeft
inderdaad een winnaar:  de banken. Een verliezer is er ook: de belastingbetaler.

Met een grote mate van zekerheid zal op een dag het opgespaarde pensioengeld
worden uitbetaald en betalen de pensioengerechtigden hun belasting daarover.
Boot en Bovenberg rekenen op zo'n 300 miljard euro. Ze stellen voor dat het Rijk
die 300 miljard nu maar alvast int en daarmee  een deel van de
hypotheekportefeuilles van de banken koopt. Dit is een prima aanschaf, volgens
de topeconomen.  De overheid krijgt die 300 miljard toch  weer terug in de loop
van de jaren, door de afbetalingen op die hypotheken.

Een hypotheekportefeuille van 300 miljard is evenwel geen zorgeloos bezit. Het
is maar de vraag wanneer je welk percentage met hoeveel moeite terugkrijgt. Was
die harde realiteit nu juist niet het begin van alle narigheid?

Het voorstel betekent dat de overheid een tamelijk zekere 300 miljard aan
belastinginkomsten inruilt voor een behoorlijk onzekere 300 miljard aan
hypotheekaflossingen. Wie moet bij wanbetaling bijleggen? Ja, wie anders dan de
belastingbetaler. De banken zijn de winnaar - dat zien de heren correct. Met
deze ruil zijn de banken af van het risico en klaar om zorgeloos weer nieuwe
risico's te nemen.

We zijn een welvarend land, maar de komende jaren hebben burgers, banken,
bedrijven en de overheid minder geld dan  gewend. Dit overleven we wel, behalve
als we onszelf verzwakken door elkaar een rad voor de ogen te draaien met
'reddingsplannen' die dat niet zijn.

Econometrist

Eindelijk economen die anders durven denken

Met stijgende belangstelling heb ik het reddingsplan van Arnoud Boot en Lans
Bovenberg gelezen. Dit komt over als het gouden idee van deze jaren. Eindelijk
wordt er gedacht  in een totaal andere richting. Al jaren blijkt dat de ons
omringende landen jaloers zijn op de  bulk aan pensioengelden waar wij  bovenop
zitten. Al lang vraag ik me af hoe  je de waarde van dit ontzagwekkende bedrag
zodanig kunt aanwenden dat we er met z'n allen beter van worden. Na lezing  zou
ik durven zeggen: breng het aan de man!

Wat mij betreft mogen ze zelfs zo ver gaan dat ze een deel van de in het bedrag
aanwezige belastinggelden vroegtijdig innen. Dan is de crisis meteen voorbij. De
bedrijvigheid loopt snel op, alsmede de rente, en daarmee parallel dus ook de
solvabiliteit van de pensioenfondsen.

Hulst

Politici moeten met hun voeten in de modder

Maxime Verhagen sluit een nieuw ministerschap niet uit (NRC Handelsblad, 26
april). Als reden voert hij aan  dat het moeilijk is om af te kicken van de
politiek. Ik kan mij veel slechte redenen voorstellen om minister te worden,
maar dit lijkt me  een van de slechtste. Het ministerschap is bedoeld om een een
land goed te besturen en niet om een 'zwart gat' bij een werkloos burger te
voorkomen.

Deze motivatie toont  hoe ver de Haagse werkelijkheid van de alledaagse
realiteit staat. Bij  Verhagen is dit overigens niet verwonderlijk. Sinds 1984
is hij actief in de politiek. Hij heeft nooit een functie uitgeoefend buiten de
politiek.

Ik vind dat een Kamerlid eerst enige tijd 'met zijn voeten in de modder' van de
maatschappij moet hebben gestaan voordat hij of zij mag toetreden tot de Tweede
Kamer. Ik pleit ervoor de Kieswet zodanig te wijzigen dat een aspirant-Kamerlid
moet kunnen aantonen dat hij of zij (minimaal) vijf jaar  buiten de politiek
heeft gewerkt.

Utrecht

Democratie werkt wel

De waarschuwing van financieel adviesbureau Moody's dat de val van het kabinet
Nederland in gevaar brengt, illustreert de paranoïde stoornis van de financiële
sector om zich te focussen op de 3-procentsnorm. Een democratische samenleving
is meer dan een getal. De val van het kabinet is een resultaat van onze
democratie. Hierop mogen we trots zijn. De val  leidt niet tot maatschappelijke
wanorde, maar genereert nieuwe creativiteit. Nederland zou zijn rug moeten
rechten en tonen dat het een voortrekkersrol kan spelen in Europa en in de
wereld.

Nederland is al sinds de jaren zeventig een voorbeeld van een solide
samenleving. Het is een van de meest welvarende landen ter wereld, met een zeer
hoge mate van tevredenheid onder de inwoners. Economisch is het een stabiel land
waar   werkgevers, werknemers en politiek in goed overleg maatschappelijke
problemen oplossen.  Ter vergelijking: Spanje heeft last van jaren financieel
wanbeleid. Een deelstaat als Valencia gaat vier op de tien ambtenaren ontslaan.
Miljoenen Spanjaarden hebben geen enkel inkomen of uitkering.

Nederland is vanwege zijn rijkdom, welvaart, ecologisch bewustzijn,
creativiteit, internationale betrokkenheid en ondernemingslust bij uitstek
geschikt om Europa een weg te wijzen uit een crisis die  eenzijdig is gericht op
geld en die de boekhouders onevenredig veel invloed geeft die, zo is gebleken,
zij niet kunnen waarmaken.

Politici hebben  het heft weer in handen. Laten zij de democratische krachten
benutten om de laten zien dat democratie werkt.

Madrid, Spanje

LOAD-DATE: May 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              133 of 200 DOCUMENTS



                                NRC Handelsblad

                             28 april 2012 zaterdag

Daar werd de afrekening van het volk met de elite zichtbaar

BYLINE: tekst Derk Stokmans; illustratie Hajo

SECTION: Special

LENGTH: 1840 woorden

SAMENVATTING

Het geldt nog steeds als hét tv-debat: in 2002 werden de leiders van gevestigde
partijen volledig weggespeeld door Pim Fortuyn - vooral PvdA'er Ad Melkert. De
fractievoorzitters van nu kijken terug, op dat debat en het fenomeen Fortuyn.

VOLLEDIGE TEKST:

       Wat herinnert u zich van het

lijsttrekkersdebat van 2002?

Diederik Samsom (PvdA): ,,Op ons congres eind 2001 was alleen nog maar de vraag
met hoevéél zetels Melkert zou winnen. Ik stond nummer 33 op de kandidatenlijst
voor de Tweede Kamer. Dat leek een zekere plek, maar ik moest uiteindelijk op
zoek naar een baan. We didn't see it coming. Vlak na het debat stuurde ik een
mail aan Dick Benschop, toen campagneleider, en aan Wouter Bos, die stond op 9,
een coming boy. Ik schreef: dit was historische tv. Ik was vooral ontdaan door
de manier waarop wij, de gevestigde politiek, van tafel werden geblazen. Dat hij
groot zou worden, had ik al eerder beseft: ik was bij mijn schoonouders in
Noord-Holland en Fortuyn zou spreken in Heemskerk. Dat wou ik wel eens zien.
Nou, tot voor Heemskerk stonden de auto's in de berm.  En hij deed binnen wat
hem rijk had gemaakt: een zaal inpakken."

Jolande Sap (GroenLinks): ,,Ik besefte: hier begint de veramerikanisering van de
Nederlandse politiek. Fortuyn deed dat meesterlijk, en je zag dat die generatie
politici daar helemaal niet mee overweg kon.  Alleen Paul Rosenmöller durfde met
emotie te reageren. Maar die stond alleen en kreeg het later als een boemerang
terug. Door die bedreigingen, die ook zijn gezin raakten. Melkerts gedrag was
natuurlijk het schokkendst. Ik was ambtenaar op Sociale Zaken. Hij was mijn
minister geweest. Ik kende hem daar wél als een warm mens, die bevlogen, met
passie en vanuit waarden en emotie handelde. Maar op tv bakte hij er niets van.
Ik dacht, hoe kan dat nou?"

Stef Blok (VVD): ,,De vraag aan het begin van de campagne was: zou Dijkstal of
zou Melkert premier worden? Het was niet zo'n gekke inschatting dat Dijkstal
meer kans maakte, op de gunfactor. Ik was VVD-kandidaat. Geert Wilders stond op
plaats 30, geloof ik, ik op 31. We waren jongelingen die het netjes hadden
gedaan, we hadden recht op een zekere plek. Zo dachten we. De peilingen daalden
al, maar dat ze die dag uitkwamen was toch een verrassing. Het was een enorme
opdoffer, meer dan het debat zelf. Dijkstal, tsja, die deed het niet goed. Hij
was terneergeslagen."

Sybrand van Haersma Buma (CDA): ,,Dijkstal en Melkert, de zuurderigheid. Fortuyn
las ze de les. Het gemak waarmee die man aan tafel zat. Hij speelde gewoon een
ander spel. Je denkt, je bent aan het voetballen, en dan komt er gewoon een
rugby'er binnen. Die pakt de bal onder de arm en gaat er met de winst vandoor.
Terwijl jij nog denkt: het was toch voetbal?"

Emile Roemer (SP): ,,Daar werd de afrekening van het volk met de elite
zichtbaar. Het geluid hoefde niet eens aan te staan. Heel televisiekijkend
Nederland zag daar twee werelden: een winnaar met het gelijk en de overwinning
aan zijn zijde, met een zelfvertrouwen van heb ik jou daar. En aan de overkant
van de tafel een brok arrogant chagrijn. "

Hoe denkt u terug aan Fortuyn?

Samsom:  ,,Ik had Fortuyn voor het debat één keer van dichtbij meegemaakt. Rob
Oudkerk ging met hem in debat, in een tv-studio ergens. Fortuyn kwam binnen,
staalblauwe ogen, lijf van de sportschool, twee meter en een kale kop. Over
alfamannetjes gesproken. Toen niemand zijn jas aannam, dreigde hij direct op te
stappen. Binnen twee minuten had hij de hoofdredacteur, de eindredacteur en de
zendercoördinator om zich heen staan. Rob stond zich in een hoekje op te vreten.
Hij stond al tien-nul achter voor de camera's aangingen. Je zag daar al dat
kleutereske, het triomfalisme en de lolligheid, die je later bij het grote debat
zou zien. Gecombineerd met snoeiharde discussietechnieken. Staalhard aankijken,
luider praten, onderbreken. Als hij al een sociaal-economisch plan had, was het
rabiaat rechts. Maar als ik hem zag opereren, voelde ik wel een zekere
bewondering. Omdat ik herken en erken wat een politieke Macher is. Fortuyn paste
bij de tijdgeest. Als het bliksemt, heb je een punt nodig waar die inslaat. Dat
was Fortuyn. Maar hij veroorzaakte de bliksem niet, hij geleidde hem."

Buma: ,,Fortuyn had meer inhoud dan de gemiddelde politicus, en was veel
flamboyanter. Bij alle verbetenheid bezat hij ook een zekere lichtheid en
speelsheid. Wilders en Roemer  zijn vooral verbeten. Fortuyn was
hervormingsgezinder dan PVV en SP. In 1996, toen onze fractievoorzitter Enneüs
Heerma het boek De verweesde samenleving van Fortuyn in ontvangst nam, had ik de
speech voor Heerma geschreven. Fortuyn zei tegen ons: met die nadruk op gezin en
samenhang hebben jullie goud in handen. Ik besefte toen helemaal niet wat hij
zou worden. Ik zag gewoon een commentator aan de zijlijn, wel eentje met gezag.
Pas bij de verkiezingen bleek dat mensen het niet alleen mooi vonden wat Fortuyn
riep, maar dat ze hem ook geloofden."

Sap: ,,Ik vond hem een enorme relnicht. Hij zorgde voor reuring en bracht
politieke idealen weer terug in het debat. Dat was door de jaren van het Paarse
kabinet verdwenen. Onder politici bestond het gevoel: we moeten nog aan een paar
dingetjes sleutelen en dan wordt het helemaal perfect in dit land. Maar zo
visionair was die man niet. Hij was een gevaarlijke opportunist, bereid de golf
van maatschappelijk ongenoegen te gebruiken voor zijn eigen beperkte politieke
idealen. "

Roemer: ,,Lubbers wist op zijn manier 54 zetels te halen. Den Uyl en Wiegel,
Marijnissen, er is een rijtje politici die zo authentiek zijn dat mensen zeggen:
daar staat iemand, of je het er nou wel of niet mee eens bent. Tien jaar eerder
had Fortuyn niet zo gescoord. De tijd was rijp, vanwege de afgunst tegen de
arrogantie en de elitelaag die niets met democratie en niets met de bevolking
heeft. Dat werd een broeinest en in die ontwikkeling kon hij floreren. Hij deed
dat natuurlijk wel op een sublieme manier."

Ziet u Fortuyns stijl en i

deeën terug in de Kamer?

Buma: ,,De agenda is gezet door Fortuyn en Verdonk, en daarna Wilders. En alle
bestaande partijen zoeken al tien jaar naar het antwoord."

Samsom: ,,Je ziet hem terug bij de anti-establishmentpartijen SP en PVV. Hoewel
er een enorm verschil is. De SP bedrijft politiek vanuit overtuiging. Bij de PVV
springt men direct van de ergernis naar de retoriek, zonder analyse daartussen.
Er is een uitspraak uit de film The American President, waarin de president over
zijn tegenstander zegt: 'Wat je probleem ook is, hij is niet geïnteresseerd in
de oplossing. Het enige wat hij wil is jou er bang voor maken, en je vertellen
wiens schuld het is.' Dat is de PVV. De reorganisatie van de politiek die de
kiezer helemaal gratis via Fortuyn heeft uitgevoerd, heeft ongelofelijk veel
veranderd. Dat wij via ledenverkiezingen Wouter Bos tot leider kozen, kwam deels
daaruit voort. De manier waarop wij de integratieagenda zijn gaan uitbenen, met
al het ongemak dat daarbij hoorde, kwam ook daardoor."

Blok: ,,Wij hebben aan het liberalisme niets veranderd, maar ik voel mij in
zekere zin zijn erfgenaam: wij hebben de focus naar de hardwerkende Nederlander
verlegd. Dat komt niet alleen door Fortuyn, maar ook door de generatie die nu de
partij leidt, Mark Rutte, Paul de Krom, Halbe Zijlstra, ik. Wij hebben een
zakelijke achtergrond. "

Sap: ,,Hij positioneerde zich als frisse buitenstaander en die kaart spelen
Wilders en de SP ook. Zij beschuldigen de zittende politieke elite van alle
ellende in het land. Ze bedrijven politiek zonder zich rekenschap te geven van
de resultaten."

Was hij schadelijk voor de

politiek?

Buma: ,,Er komt iemand binnen en blaast het systeem omver. Is dat erg? Nee, want
als het systeem goed was geweest, was het niet omver geblazen. Net als met
Wilders en Verdonk zeg ik, kijk naar jezelf. Waarom slagen zij erin mensen in
hun verhaal te laten geloven? Waarom blijven mensen het mooi vinden als de
onuitvoerbaarheid al tien keer is gebleken? Terwijl ik voortdurend denk, het kan
niet, het kan niet!  Je moet niet alleen verantwoordelijk zitten wezen, maar
bedenken welke ideologie erachter zit. Mensen willen weten wat je drive is."

Sap: ,,Of hij schadelijk was? Absoluut. Dat vraagt u mij, na anderhalf jaar
waarin de directe erfgenaam van Fortuyn als gedoger aan de knoppen mocht zitten?
Die politiek leidt tot schijnoplossingen. Symboolpolitiek als het boerkaverbod,
de vermeende aanscherping van immigratiewetgeving. Mensen zijn niet gek, dat zal
zich wreken. "

Blok: ,,Fortuyn heeft twee goede dingen gedaan: hij heeft laten zien hoe open de
Nederlandse democratie is. Je hoeft geen lid te zijn van het old boys network om
een partij op te richten. Maar het belangrijkste is toch dat hij de verbinding
heeft gelegd met de grote middenklasse, die zich afkeerde van de politiek. Die
gaan niet naar gesubsidieerde cultuur, zitten niet in de raad van toezicht van
een woningcorporatie of een ontwikkelingshulporganisatie. Die merken vooral dat
de overheid er niet voor hen is. Die dachten, wat doen die lui eigenlijk voor
mij? Ik kom nooit in het Concertgebouw, waarom gaat daar subsidie heen?"

Roemer: ,,Het zit er bij de mensen heel erg diep in dat de politiek ze twintig
jaar lang in de steek gelaten heeft. Het afstraffen van die arrogantie is voor
veel mensen belangrijker dan wat de afstraffer vervolgens zelf doet. Het is heel
leuk als je gehakt maakt van de overbodige elitelagen, of de arrogantie in de
politiek, maar Fortuyns denken over inkomensverschillen en de publieke sector
zou de boel alleen maar verergeren. Hij wilde in versneld tempo verder waar
Paars gebleven was. Dat zijn ideeën onuitvoerbaar zouden zijn, vind ik een
onzinnig verwijt. Als je kritiek hebt op de gevestigde orde, krijg je al snel
het verwijt dat je ongeloofwaardige retoriek bedrijft. Wij praten uit ervaring.
Totale bullshit."

Waar was u toen Fortuyn werd

vermoord?

Samsom: ,,Ik zou een lokaal verkiezingsdebatje doen. Ik heb dat afgezegd en ben
naar Rotterdam gegaan. Een beetje raar misschien, maar ik dacht, ik moet er bij
zijn. Ik ging naar dat plein waar Palazzo di Pietro aan lag, Fortuyns huis. Een
sjieke buurt. Ik ben daar vrijwel de hele nacht gebleven. Daar ontmoette je al
die mensen voor wie Fortuyn een heilige was. Van die enorme hooligans, huilend.
Nog uitgeput van het slopen van het voetbalstadion stonden ze daar met een
bordje 'respect'."

'Er komt iemand binnen en blaast het systeem omver. Is dat erg? Nee, want als
het systeem goed was geweest, was het niet omver geblazen.'

Sybrand van Haersma Buma

'Als je kritiek hebt op de gevestigde orde, krijg je al snel het verwijt dat je
ongeloofwaardig retoriek bedrijft. Wij praten uit ervaring. Totale bullshit.'

Emile Roemer

'Staalblauwe ogen, lijf van sportschool, twee meter en kale kop. Over
alfamannetjes gesproken.'

Diederik Samsom

Staalhard aankijken, luider praten, onderbreken

'Wij hebben aan het liberalisme niets veranderd, maar ik voel mij in zekere zin
zijn erfgenaam.'

Stef Blok

'Hij was een enorme relnicht. Zo visionair was die man niet. Hij was een
gevaarlijke opportunist.'

Jolande Sap

LOAD-DATE: May 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              134 of 200 DOCUMENTS



                                NRC Handelsblad

                             27 april 2012 vrijdag

Aquarius!;
In Nederland

BYLINE: Margriet Oostveen

SECTION: Vooraan

LENGTH: 453 woorden


Hier werd niet alleen een ban gebroken. Hier belandden we dankzij minister van
Financiën Jan Kees de Jager en zijn Kunduz-coalitie dus wel even van de ijstijd
in The Age of Aquarius:

When the moon is in the Seventh House

And Jupiter aligns with Mars

Drie procent, de rockmusical.

Jemig de pemig.

Zelfs Sybrand van Haersma Buma (CDA) werd enigszins hippie, toen hij zijn week
als een lange, verrukkelijke trip begon samen te vatten:

,,Er gaan bij mij iedere dag de hele tijd knoppen om."

,,Onder druk wordt alles vloeibaar."

Then peace will guide the planets

And love will steer the stars

En alles aan Jolande Sap (GroenLinks) glom, bloosde en straalde. Ecologische
verbindingszones? Vleestaks? Nee zeg. Hier was iemand 'over haar schaduw heen
gesprongen'.

Om niet te zeggen dat zij, zoals dat keurige elitemeisje in de rockmusical,
gewoon van alles uit trok om lekker naakt met de hippies te zwemmen.

Harmony and understanding

Sympathy and trust abounding

Arie Slob (ChristenUnie) klampte zich niet zonder opwinding vast aan Prediker -
of raakte hij nu alweer in de war met Spreuken?

Mozes kriebel.

Alexander Pechtold! Pure rebirthing:  ,,Ik zit vijf jaar in de Kamer en heb het
idee dat er eindelijk wat gebeurt. Dít is waarvoor ik hier zit."

Jawel. De ban was gebroken.

No more falsehoods or derisions

Golden living dreams of visions

Dat wil zeggen: tot 12 september.

De PVV? Ach. Machteloze Wilders voerde een inmiddels bloedende Henk en Ingrid
ten tonele om de ,,ongekozen Eurocraat" tot verkiezingsthema te maken. ,,Brussel
dicteert,  Nederland gireert."

Waarna Van Haersma Buma graag nog wat felicitaties in ontvangst nam.

Een paar uur daarvoor zat ik nog te praten met Neeltje Posthouwer (88) en Nolda
Palms (79). We dronken koffie in de Hema van het Utrechtse Winkelcentrum
Overvecht. Zij waren daar dankzij de 'Boodschappenplusbus', die eenzame oude
mensen helpt om eens per week hun boodschappen te doen. Schitterend doelmatig,
die bus. En een niet te onderschatten factor voor geluk. Wordt ook op bezuinigd.
Dus het ,,zakkenvullers" was niet van de lucht.

Vanmorgen belde ik Nolda Palms nog even, want zij zou het debat bekijken. Zelfs
Nolda bleek inmiddels in hoger sferen.

Alle begrip voor de PvdA hoor, zei ze. Echt leuk hoe die PvdA-jongen, die
Samsom, zich nog stond op te winden. Beter dan ,,die slappeling" Wilders.

,,Maar ik ben van 1933. Wij denken anders dan de jongelui."

Wat moet, dat moet, zei Nolda nu. ,,Dan doe ik mijn scootmobiel weg en ga ik wel
met de rollator."

Waar anders ter wereld kunnen mensen zo euforisch raken van een ongekende reeks
bezuinigingen? Alleen in Nederland. Goddank, we zijn weer superieur. Gezegend
een land dat in 48 uur voor 12,2 miljard euro zijn gezicht kan redden.

Aquarius!

innederland@nrc.nl

LOAD-DATE: April 27, 2012

LANGUAGE: DUTCH; NEDERLANDS

GRAPHIC: Oostveen, Margriet 10 vrijstaand

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              135 of 200 DOCUMENTS



                                NRC Handelsblad

                             27 april 2012 vrijdag

Rabobank zet dochter Robeco in de verkoop

BYLINE: Jeroen Wester

SECTION: Economie; Blz. 25

LENGTH: 1026 woorden

SAMENVATTING

Robeco, de vermogensbeheerder uit Rotterdam, staat te koop. Moederbedrijf de
Rabobank, zo bevestigen diverse bronnen, wil haar dochter met een belegd
vermogen van 150 miljard euro op korte termijn van de hand doen. De Rabobank
laat vanochtend weten dat zij ,,alle strategische opties voor Robeco verkent".

VOLLEDIGE TEKST:

Het Damrak en Robeco. Dat was beleggen. Daar kon je met aandelen en obligaties
een gezond rendement maken. Jarenlang was het Rotterdamsch Beleggings
Consortium, opgericht in 1929, wereldberoemd voor de particulieren. Op de beurs
handelden de professionals, daar stroomde het blauwe bloed. De gewone man die
wilde beleggen kon dat bij Robeco doen.

Een lang vervlogen tijd, want de burger leerde de afgelopen decennia te
doe-het-zelven. Eerst gingen de poorten van Beursplein 5 open. Het plaatsen van
beursorders was niet meer voorbehouden aan een vermogende elite, dat kon
voortaan ook bij de bank op de hoek.

Vervolgens kwamen prijsvechters als Binck Bank en Alex die het voor eigen risico
handelen nog goedkoper, toegankelijker en aantrekkelijker maakten. De handel in
opties, die recht geven een effect te kopen of te verkopen tegen een vooraf
afgesproken prijs, werd een volkssport.

En wie niet actief zelf wilde beleggen, gokken of speculeren, maar zijn vermogen
gewoon passief tegen inflatie wilde beschermen, die ging de laatste jaren naar
de zogeheten 'indexfondsen' toe. Die maakten een indrukwekkende opmars.

Deze beleggingsfondsen hebben nadrukkelijk geen visie, gaan niet speculeren,
maar schaduwen de markt. Op die manier is de belegger verzekerd van een
rendement dat ongeveer overeenkomt met wat de markt gemiddeld doet. Vooral
Amerikaanse vermogensbeheerders verhieven deze tak van sport tot een razend
efficiënte kunst waarbij met waanzinnige bergen kapitaal zo goedkoop mogelijk
belegd wordt.

Dus toen Rabobank in 2001 de controle verwierf over de grootste onafhankelijke
beleggers van Nederland, kocht zij heel wat anders dan wat Robeco anno 2012 in
de financiële wereld betekent. Dat speelt zeker mee in het besluit van Rabobank
om de Rotterdamse vermogensbeheerder in de etalage te zetten.

Robeco miste de opkomst van het indexbeleggen en deed evenmin mee aan de enorme
schaalvergroting. Aan het laatste kon Robeco zelf niet zo veel doen. Voor grote
overnames in het buitenland is veel geld nodig. Rabobank zou dat vooral moeten
betalen, maar de coöperatie bleek zuiniger dan Robeco had gehoopt. Toenmalig
topman Pieter Korteweg zei daarom al jaren geleden dat Robeco eigenlijk twee
aandeelhouders nodig had, wilde de vermogensbeheerder internationaal mee kunnen
bieden aan het fusie- en overnamefront.

Het huidige landschap van vermogensbeheer is dat van een aantal dominante
beleggingsreuzen als Blackrock, Vanguard en State Street. Blackrock beheert
volgens de laatste gegevens 2.783 miljard euro aan vermogen. Dat is bijna
vijfmaal het Nederlandse bruto binnenlands product, driemaal het totale
Nederlands pensioenvermogen en een kleine twintig keer zoveel als de 'reus uit
Rotterdam'.

,,Juist schaalgrootte begint in onze sector een hele belangrijke factor te
worden", zegt een bankier van een concurrerende vermogensbeheerder. Dat komt ook
doordat sinds de kredietcrisis het toezicht wordt aangescherpt. Bovendien ligt
de manier waarop vermogensbeheerders hun geld verdienen onder vuur. Sommige
commissies en courtages worden verboden, of de buitenwacht eist er meer
duidelijkheid over. Omvang is het belangrijkste antwoord om op kosten te
concurreren.

Naast de Amerikaanse beleggingsreuzen, zijn er de chique boutiques die met
persoonlijk advies het vermogen van bemiddelde particulieren beheren. Maar
Robeco zit daar precies tussen in. ,,Eigenlijk hebben we nooit keuzes gemaakt",
zegt een voormalige werknemer van Robeco. ,,Dat is het probleem. Robeco is van
alles wat, van alles een beetje."

De kruisbestuiving tussen Rabobank en Robeco voldeed volgens ingewijden nooit
aan de verwachtingen. De trend van vandaag is dat banken de beste
beleggingsfondsen aanbieden, dus ook die van concurrenten. Dat heeft de
toegevoegde waarde van Robeco voor Rabo er niet groter op gemaakt. En omdat
Rabobank in het buitenland nimmer een groot distributienetwerk heeft gehad, kon
Robeco Europees nauwelijks profiteren van zijn grote moeder bij de verkoop van
beleggingsproducten.

Banken zijn juist bezig om hun buffers te verhogen en hun balans te verkleinen.
Het voordeel van vermogensbeheer is dat het weinig kapitaal vergt van een bank.
Het verkopen van hypotheken of bedrijfskredieten legt een veel groter beslag op
het schaarse vermogen van banken. Maar juist doordat schaalgrootte zo belangrijk
is geworden, is de keuze van Rabobank bij Robeco: veel meer groeien en
investeren of uitstappen. De bank opteert voor het laatste.

Het voordeel is dat de Rabobank dat kan doen vanuit een relatief sterke positie.
De bank is bovengemiddeld rijk. En Robeco geldt, ondanks soms achterblijvende
rendementen en schaalgrootte, als een solide vermogensbeheerder.

Het nadeel is dat er tegenwoordig in de financiële sector wel heel veel te koop
staat. Iedereen wil krimpen. Het ligt daarom niet voor de hand dat een doorsnee
bank geïnteresseerd zal zijn. In Nederland mogen ING en ABN Amro sowieso al geen
grote overnames plegen van Brussel. Geïnteresseerden zullen juist gezocht moeten
worden onder grote buitenlandse clubs als Blackrock, of onder branchevreemde
investeringsmaatschappijen die een buitenkansje zien.

'Robeco is van alles wat, van alles een beetje'

Ex-werknemer van Robeco

Friesland Bank lijdt verlies van 350 mln

De Rabobank heeft het eigen vermogen van de onlangs overgenomen Friesland Bank
onlangs met 200 miljoen versterkt. In het jaarverslag meldt de Friese bank dat
dit nodig was, omdat de bank eind 2011 niet meer voldeed aan de wettelijke
vermogenseisen. De Friesland Bank meldde vanochtend dat het bedrijf in 2011 een
nettoverlies heeft geleden van 350 miljoen euro. Behalve een afwaardering van
138 miljoen op een belang in Van Lanschot, heeft de bank een reservering
getroffen voor 138 miljoen euro. De bank verwacht dat vanwege de economische
crisis niet alle uitgezette leningen zullen worden terugbetaald.

LOAD-DATE: April 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              136 of 200 DOCUMENTS



                                NRC Handelsblad

                             25 april 2012 woensdag

In en na de oorlog zat justitie vaak fout

SECTION: Opinie

LENGTH: 910 woorden

SAMENVATTING

Leden van de Hoge Raad bleven tijdens en na de oorlog op hun plek zitten. Ook nu
laat Justitie vaak onrecht passeren. Waarom geen orgaan voor herziening van
zaken zoals in Engeland, vraagt Maurice de Hond.

VOLLEDIGE TEKST:

Al heel vroeg vertelde mijn vader mij een verhaal uit het begin van de oorlog
dat ik symptomatisch vind voor het moreel falen van de autoriteiten. De
voorzitter van de Hoge Raad, mr. Visser, werd door de Duitsers ontslagen, omdat
hij Jood was. Alle andere leden van de Hoge Raad bleven zitten. Ook na de oorlog
heeft het geen enkele consequentie gehad.

In de biografie over Walter Süskind worden de pogingen van mijn vader en Süskind
beschreven om Joden te redden van de kampen. Op een kwade dag werd mijn vader
bekeurd toen hij twee mud aardappelen illegaal vervoerde naar het Joodse getto.
De rechter - duidelijk een antisemiet -  veroordeelde mijn vader tot een
voorwaardelijke gevangenisstraf van zes maanden. Na de bevrijding heeft mijn
vader geprobeerd dit strafblad te laten vernietigen, maar de mensen die tijdens
de bezetting en ook daarna op hun plek bleven zitten, hebben hieraan niet willen
meewerken.

Deze gebeurtenissen verklaren voor een groot deel mijn scepsis als ik
gezagsdragers grote woorden hoor spreken over de oorlog.  Ik kan het vaak niet
nalaten om me dan af te vragen wat die gezagsdrager tijdens de bezetting had
gedaan als hij of zij toen die functie had bekleed.

Wij moeten als gewone burgers vertrouwen kunnen hebben in het Openbaar
Ministerie (OM), de politie, de rechterlijke macht en in politici, die wij
kiezen om onze rechtstaat te beschermen. Maar bedreigingen worden genegeerd,
schendingen van onze rechtstaat worden gebagatelliseerd en verantwoordelijkheden
worden ontlopen.

Bij ons is het aantal herzieningen van rechterlijke vonnissen in relatieve zin
bijna tien keer zo klein als in het Verenigd Koninkrijk. Ik ben er niet van
overtuigd dat  de rechter er in Nederland veel minder vaak naast zit dan aan de
andere kant van de Noordzee. Bij drie van de zaken die in de afgelopen tien jaar
toch  tot een herziening van het vonnis hebben geleid, hadden de te langen leste
onschuldig bewezen veroordeelden een bekentenis afgelegd.

Waarom bekennen  mensen in een rechtsstaat daden die ze niet hebben verricht?
Tijdens de verhoren putten rechercheurs de verdachten bewust uit, door hen slaap
te onthouden en door marathonverhoren. Hun wordt wijsgemaakt dat kinderen
ernstig ziek zijn of dat hun partner wil scheiden. Contact met de buitenwereld
kan pas plaatsvinden na een bekentenis. Natuurlijk reken je als onschuldig
burger op de rechtsstaat. Als je de rechter vertelt onder welke omstandigheden
een bekentenis is afgedwongen, zal hij deze toch niet serieus nemen? Ironisch
genoeg rekent ook de rechter op de rechtstaat. In een rechtsstaat als Nederland
zal dit soort praktijken toch niet worden toegepast door eerzame rechercheurs?
De verdachte zal wel liegen.

Ook weert Nederland  advocaten bij verhoren van de verdachte. Deze
uitzonderlijke gewoonte gaat lijnrecht in tegen het Europees Verdrag van de
Rechten van de Mens.

Over de beruchte Eper Zedenzaak uit het begin van de jaren negentig heeft de
onlangs overleden prof. Willem Wagenaar in 2009  in zijn boek De slapende
rechter  overtuigend aangetoond dat het slachtoffer Yolanda evident heeft
gefantaseerd.  De twee broers die in 1994 tot gevangenisstraf en tbs zijn
veroordeeld, zitten achttien jaar later nog steeds in tbs, ook omdat ze niet
willen erkennen dat ze een misdaad hebben begaan.

Vorig jaar werd in Amsterdam het kampioensfeest van een voetbalteam overschaduwd
door een schietincident. Een politieman die door zijn collega's  als ,,de
cowboy" werd aangeduid, schoot een man dood - de aanvoerder van het voetbalteam,
die juist optrad als vredesstichter. Twee andere voetballers raakten
zwaargewond. De agent verklaarde dat hij had opgetreden nadat de voetballers een
meisje hadden belaagd. Daarna zouden leden van het voetbalteam hem hebben
aangevallen en moest hij  waarschuwingsschoten  lossen.

Uit opnames van bewakingscamera's bleek dat er helemaal geen meisje te zien was
en dat de politieman als eerste geweld had gebruikt.

Vorige week verklaarde het OM dat de agent niet zal worden vervolgd voor zijn
schoten die een man doodden en twee andere zwaar verwondden, en evenmin voor
zijn leugens over het verloop van de gebeurtenissen - leugens die  zonder de
opnames van de toevallig aanwezige camera ertoe zouden hebben  geleid dat de
zwaargewonden ook nog langdurig veroordeeld zouden worden.

In Engeland is veel veranderd nadat bekend werd dat de Birmingham Six 23 jaar
van hun leven ten onrechte in de gevangenis hebben doorgebracht. De Engelsen
hebben na deze zaak een onafhankelijk orgaan opgericht, waar je terechtkunt als
de justitiële keten grote fouten lijkt te hebben gemaakt. Elk jaar weer worden
door toedoen van deze onafhankelijke instelling gemiddeld 25 langdurig
gestraften alsnog vrijgelaten. Het vertrouwen in de rechtstaat is hierdoor fors
gestegen. Justitie en politie doen hun werk wat beter, nu men weet dat hun werk
kan worden gecontroleerd. In Nederland  lopen voorstellen voor zo'n
onafhankelijke toetsing spaak, door weerstand vanuit het OM en onder meer vanuit
partijen als VVD, PvdA en CDA.

Maurice de Hond is opiniepeiler. Dit is een deel van de rede die hij gisteren
hield bij de opening van de tentoonstelling Tragedies to Remember in ProDemos,
huis voor democratie en rechtsstaat in Den Haag.

LOAD-DATE: April 25, 2012

LANGUAGE: DUTCH; NEDERLANDS

GRAPHIC: Illustratie Pavel Constantin

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              137 of 200 DOCUMENTS



                                NRC Handelsblad

                             25 april 2012 woensdag

Wie wil nog meebezuinigen?

BYLINE: Derk Stokmans; Erik van der Walle

SECTION: Voorpagina; Blz. 1

LENGTH: 613 woorden

SAMENVATTING

Het demissionaire kabinet zoekt bij de oppositie steun voor een andere invulling
van het Catshuisakkoord, maar de druk van verkiezingen op 12 september wordt
voelbaar.

VOLLEDIGE TEKST:

Jan Kees de Jager loopt vandaag door de gangen van de Tweede Kamer, op zoek naar
politici die hem willen helpen aan bezuinigingen  voor zijn begroting van 2013.
De minister van Financiën had gisteravond de financieel specialisten van alle
fracties gebeld of hij mocht langskomen. Maandag moet er een brief naar de
Europese Commissie over hoe Nederland denkt zijn begrotingstekort weg te werken.
En het minderheidskabinet van VVD en CDA, nu demissionair, kan die brief niet
meer op eigen gezag schrijven.

Of CDA'er De Jager succes heeft, hangt af van welke rol hij kiest. In het vorige
kabinet was zijn bijnaam nog 'het oliemannetje'. Als staatssecretaris van
Financiën bemiddelde hij in de regelmatige ruzies tussen zijn eigen partij en
coalitiepartner PvdA. Maar sinds anderhalf jaar staat hij in Nederland en
daarbuiten vooral bekend als purist van de begrotingsdiscipline. De Jager heeft
een tekort van 3 procent in 2013 de afgelopen tijd uitgeroepen tot onwrikbare
waarheid.

Het is een uitgangspunt dat hem in de Kamer niet heel ver zal brengen. Van de
oppositiepartijen delen alleen D66, de ChristenUnie en de SGP zijn verbondenheid
met dat getal. Samen met VVD en CDA komt de minister op 74 zetels. Te weinig om
iets te bereiken. Dan is het interessanter de christelijk orthodoxen van de SGP
in te wisselen voor de tien Kamerleden van GroenLinks.

Hoewel GroenLinks zich niet gebonden voelt aan een tekort van 3 procent, kan
meepraten over de begroting voor Jolande Sap  een kans zijn om het soms wankele
leiderschap binnen haar fractie te verstevigen. Daarmee zou ze haar partij weer
politiek relevant maken.

Dat De Jager stemmen moet sprokkelen, komt doordat SP en PVV niet beschikbaar
zijn voor bezuinigingspraat en de PvdA het demissionaire kabinet voorlopig op
afstand houdt. PvdA-Kamerlid Ronald Plasterk zou de minister vandaag alleen
aanhoren en de plannen van zijn eigen partij meegeven.

Voor de PvdA is het aantrekkelijk niet al te enthousiast mee te praten over
grote bezuinigingsmaatregelen. Dat versterkt de positie van leider Diederik
Samsom ten opzichte van de ene concurrent, de VVD, en maakt hem minder kwetsbaar
voor kritiek van de andere concurrent, de SP. Het is campagnelogica. Er komen
tenslotte verkiezingen aan.

Dat De Jager nu het initiatief neemt om met de Kamer te praten, is voor de VVD
gunstig. De minister pretendeert bestuurder te zijn, geen politicus. Maar
pretenties of niet, De Jager  is nou eenmaal CDA'er. Zo wordt zijn partij mede
'eigenaar' van de 3 procent, de eventuele draconische maatregelen die daarbij
horen, of het imagoverlies als  het kabinet niets bereikt. Terwijl de
CDA-fractie juist een passieve houding overweegt. Een CDA'er: ,,Wij zitten weer
in onze rol van de formatie: ons past nederigheid. De VVD mag het doen. Zij zijn
de grootste."

Morgen debatteert de Kamer over de begroting. Het alleen door De Jager laten
opknappen, is voor de VVD geen optie. Voor de liberalen is begrotingsdiscipline
van groter belang dan voor andere partijen. Niet alleen omdat Rutte premier is,
maar omdat de VVD graag uitdraagt dat ze het beste met 'het geld van de
hardwerkende Nederlander' omgaat.

Rutte zal dus zelf risico's moeten nemen wil hij een begroting voor 2013 naar
Brussel kunnen sturen  met een tekort van 3 procent. Hij moet het
Catshuisakkoord loslaten waar hij zeven weken op heeft zitten  zweten, om met
links compromissen te sluiten. Die hij dan weer in de campagne zal moeten
verdedigen.

Commentaar:  pagina 2

In het nieuws:  pagina's 4-7

LOAD-DATE: April 25, 2012

LANGUAGE: DUTCH; NEDERLANDS

GRAPHIC: Werknemers in de zorg demonstreerden vanochtend op het Plein in Den
Haag tegen de bezuinigingen op de thuiszorg die het demissionaire kabinet-Rutte
wilde doorvoeren. Vakbond Abvakabo FNV bood de oppositiepartijen een petitie aan
met klachten van het meldpunt misstanden in de zorg.
Foto Novum

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              138 of 200 DOCUMENTS



                                NRC Handelsblad

                             24 april 2012 dinsdag

We wisten het niet

BYLINE: Bart Funnekotter

SECTION: Het Grote Verhaal

LENGTH: 1759 woorden

SAMENVATTING

Nederlanders wisten tijdens de Tweede Wereldoorlog niets van de Holocaust,
concludeert Bart van der Boom na onderzoek van oorlogsdagboeken. Vermoedens ja,
maar kénnis? In een boek corrigeert hij het beeld van de Nederlander als laffe
toeschouwer bij de uitroeiing van de Joden.

VOLLEDIGE TEKST:

We stonden erbij, en we keken ernaar. Terwijl de Duitsers  honderdduizend
Nederlandse  Joden oppakten en afvoerden, haalde de rest van de bevolking de
schouders op - ongeïnteresseerd, laf. We lieten het gebeuren, terwijl we wisten
wat de Joden in Polen te wachten stond.

Dat is anno 2012  het algemeen geaccepteerde beeld van de Nederlandse houding
tegenover de Jodenvervolging tijdens de Tweede Wereldoorlog. Maar dat beeld
klopt niet, laat historicus Bart van der Boom, verbonden aan de Universiteit
Leiden, zien in zijn vandaag verschenen boek 'Wij weten niets van hun lot'. Hij
noemt deze  collectieve herinnering   ,,een mythe". Nederlanders waren wel
degelijk begaan met het lot van de Joden, zegt hij, maar ze wisten niet dat
Joden    naar vernietigingskampen werden afgevoerd.

Van der Boom bestudeerde honderden dagboeken van 'gewone' Nederlanders' om
erachter te komen wat precies  bekend was over wat er gebeurde met de Joden
nadat zij waren gedeporteerd.  Zijn conclusie: Nederlanders wisten niet van de
Holocaust.

Al sinds het einde van WO II woedt de discussie over de vraag hoeveel schuld
Nederland heeft aan de dood van honderdduizend Joodse landgenoten. In de eerste
jaren na de bevrijding was er relatief weinig aandacht voor het lot van de Joden
en leek het  of iedere Nederlander in het verzet had gezeten. In  de jaren
zestig veranderde dat beeld. Van der Boom: ,,Dat kwam voort uit een oprecht
verlangen om ons verleden onder ogen te zien, maar we zijn daarin doorgeschoten.
De collectieve herinnering is nu: wij waren slappelingen."

En dat vindt hij een karikatuur van de werkelijkheid. ,,Een collectieve
herinnering is helder,  zonder veel nuances, en  moralistisch en eenduidig. Voor
lespakketten op school is dat misschien handig, maar voor goede
geschiedschrijving is  het funest dat een deel van het verleden met taboes is
omgeven."

Van der Boom liep al rond met het idee voor een boek over dit onderwerp, toen in
2006 Tegen beter weten in. Zelfbedrog en ontkenning in de Nederlandse
geschiedschrijving over de jodenvervolging  van Ies Vuijsje verscheen. Vuijsjes
conclusie: de Nederlandse bevolking was al voor het einde van 1942 op de hoogte
van het lot dat gedeporteerde Joden  te wachten stond. Het zette Van der Boom
aan tot schrijven. ,,Het boek van Vuijsje is erg slecht", zegt hij. ,,Hij
citeert selectief  en tendentieus uit zijn bronnen,  enkel de passages die in
zijn betoog van pas komen.  Ik wilde niet dat dit het definitieve boek was over
zo'n beladen onderwerp."

Om erachter te komen wat de gewone Nederlander wist over de Holocaust en hoe hij
dacht over het lot van de Joden, onderzocht Van der Boom dagboeken uit de
bezettingsjaren. Er zijn ongeveer 3.000 dagboeken uit de oorlog overgeleverd,
onder meer ondergebracht bij het NIOD. Daarvan zijn er 164 in zijn boek
terechtgekomen. Veel dagboeken vielen af omdat ze maar over een korte periode
gaan - de meidagen van 1940, de slag om Arnhem - of allleen over zaken als de
voedselprijzen. Van der Boom: ,,Ik was op zoek naar mensen die een langere
periode beschreven en brede aandacht hadden voor de wereld om zich heen. Dan
blijven er maar een paar honderd dagboeken over. Daarvan heb ik een selectie
gemaakt. Die is niet representatief voor de bevolking, maar wel gevarieerd. Er
zitten relatief veel hoogopgeleide stedelingen bij, maar ook middenstanders,
arbeiders en boeren."

Van der Boom onderzocht de dagboeken op drie vragen: wat vonden de schrijvers
van de anti-Joodse maatregelen, wat wisten ze precies over het lot van de Joden
en hoe gedroegen ze zich?

Wat hem  meteen opviel: alle schrijvers maakten zich enorm druk over de
vervolging van de Joden.  Van der Boom: ,, Ze zagen de Jodenvervolging als een
van de misdaden die de Duitsers  het Nederlandse volk aandeden. Zelfs  NSB'ers
hadden er moeite mee."

Dat wil niet zeggen dat Nederlanders in de jaren veertig dezelfde afkeer van
discriminatie hadden als wij nu, zegt Van der Boom. ,,Eenderde van de
dagboekschrijvers zei wel eens iets antisemitisch. Maar dat betekent niet dat ze
de deportaties goedkeurden. Nederland zag zichzelf als een tolerant land, waar
niet aan geloofsvervolging werd gedaan."

Wat wisten de Nederlanders over wat  met de Joden gebeurde nadat ze uit hun
huizen waren gehaald en door de Duitsers op de trein naar Polen waren gezet? Het
antwoord op die vraag is de kern van zijn boek, zegt Van der Boom. ,,Er is geen
sprake van wéten. Ze hadden allerlei vermoedens, maar kennis hadden ze niet."

Zeker, de vermoedens van de dagboekschrijvers  waren zeer ernstig. Iedereen wist
dat de Duitsers de Joden haatten. Van der Boom:  ,,Men ging ervan uit dat de
operatie tot  doel had de Joden uit te roeien. De dagboekschrijvers
veronderstelden dat de Joden onder slechte  omstandigheden zwaar werk moesten
doen, dat families uit elkaar werden gehaald en dat er in de werkkampen  sprake
was van slechte huisvesting en  zorg."  Dat slechts een klein deel van de Joden
werd tewerkgesteld en de meesten meteen na aankomst in een vernietigingskamp
werden vergast,  daar kwamen mensen niet op, zegt Van der Boom. ,,Dat konden ze
zich niet voorstellen."

Maar hoe zit het dan met de berichten over de 'vernietiging' en 'uitroeiing' van
de Joden, zoals de illegale pers en Radio Oranje die verspreidden? Van der Boom:
,,Die termen hebben historici op het verkeerde been gezet. Wij denken bij
termen als uitroeiing meteen aan Auschwitz. Maar dat deden de mensen die toen
leefden niet. Die wisten niet dat zoiets als Auschwitz mogelijk was."

Ook de Joden bevroedden niet dat  hen de gaskamer wachtte, zegt Van der Boom.
,,Etty Hillesum schrijft bijvoorbeeld in haar dagboek: de Duitsers zijn uit op
onze vernietiging. Maar een paar pagina's verdop vraagt ze zich af welke
schoenen ze het beste kan meenemen als ze op transport moet. Als ze concreet
wordt, heeft ze het niet over Auschwitz, maar over een werkkamp waar het op den
duur slecht zou aflopen."

Maar dan dringt zich de  vraag op: wat maakt het uit dat de Nederlanders niet
wisten dat de Joden vergast werden, maar wel dachten dat ze zouden worden
doodgewerkt? Dat is toch allebei  verschrikkelijk?

Van der Boom: ,,Het verschil  is cruciaal. Zware dwangarbeid was misschien te
overleven; wie wist hoe lang de oorlog nog zou duren? En wie in Nederland
onderdook of een onderduikplek bood, was er zeker van dat hij na ontdekking
gedood zou worden."

Veel Joden kozen  er daarom voor niet onder te duiken en het in hun ogen
kleinere risico te nemen  om naar Polen te gaan. ,,Het is niet zo gek dat de
niet-Joden  datzelfde risicomijdend gedrag vertoonden. Misplaatst risicomijdend
gedrag, weten we nu, want de kans om te overleven in de onderduik was zestig
keer groter dan de overlevingskans in Polen. Als men dat had geweten, had men
zich anders gedragen."

Van der Boom verwacht flinke kritiek op zijn conclusies. ,,Mensen zullen zeggen
dat  ik probeer recht te praten wat krom is. Dat ik de oude mythe van Wir haben
es nicht gewusst opwarm. Dat is niet zo. Ik heb me willen verplaatsen in de
gedachten van de gewone Nederlanders in die tijd. Dan kun je ze weer zien als
gewone mensen: geen helden, maar ook geen monsters."

Bart van der Boom: 'Wij weten niets van hun lot'. Gewone Nederlanders en de
Holocaust. Uitgeverij Boom 540 blz, EUR 29,90

Uit het dagboek van

Gabriël Italie, leraar klassieke talen uit Den Haag, geboren in 1895

Naar aanleiding van alle steun die hij krijgt aangeboden na zijn ontslag als
ambtenaar: ,,Het fatsoen van den Nederlander is een van die dingen, die een
Duitser nooit zal kunnen begrijpen." (...)

,,Men zegt, dat de eerste berichten van Nederlandse Joden, die naar het Oosten
gedeporteerd zijn, niet al te ongunstig luiden." (...)

Italie hoort dat de meisjes Woudstra (één van hen de vriendin van zijn zoon)
naar Birkenau zijn gestuurd. ,,Het schijnt, dat voeding en behandeling daar
dragelijk zijn, maar dat het werken hard is en alleen voor sterke mensen te
doorstaan."

Uit het dagboek van

Jan Kruisinga,

notaris in Vriezenveen, geboren 1895

Hij hoorde begin augustus 1942 vreselijke verhalen uit Amsterdam - gewelddadige
nachtelijke razzia's, hele gezinnen die zelfmoord pleegden - sommige zo
,,ontstellend" dat hij ze zonder nadere bevestiging niet meer optekende. Ook
over concentratiekampen, schreef hij daarbij, hoorde hij even vreselijke als
oncontroleerbare geruchten: ,,Gewoonlijk ontbreken behoorlijke bewijzen, en alle
verhalen daarover komen uit de vierde of vijfde hand. Men kan voor de menschheid
slechts hopen dat die verhalen onjuist zijn."

Toen begin 1943 in de buurt ondergedoken Joden werden opgepakt, schreef  hij
nog steeds niet te weten wat er met hen gebeurde. Kruisinga noteerde: ,,Op dit
punt moet dit dagboek, liever dan klakkeloos alle geruchten te vermelden,
onvolledig blijven." En dat herhaalde hij nog eens naar aanleiding van de grote
razzia in Amsterdam, eind juni 1943: ,,Wat er met deze Joodsche gezinnen gebeurt
weet tot nu toe niemand met zekerheid, al loopen daarover natuurlijk de
griezeligste geruchten."

Uit het dagboek van Meta Groenewegen, studente, woont in Hilversum, geboren 1924

,,De Amsterdamse Joden zijn eenvoudig gek van angst en onzekerheid over zichzelf
en hun kinderen. En we kunnen niets doen nog. Wanneer er opstand uitbreekt gaan
alle gijzelaars er aan en nog heel wat meer mensen. Het is nog geen tijd - pas
dan, wanneer we zeker zijn dat de offers niet voor niets worden gebracht,
wanneer Engeland en Amerika meehelpen. Wanneer, o, wanneer zal dat zijn?" (...)

,,Het aantal Joden 'onder water' is geweldig groot - bijna iedereen die iemand
kan of durft te hebben heeft er wel een - maar de aanvragen blijven stromen en
er is bijna nergens plaats meer. De risico's zijn ook groot, wanneer het ontdekt
wordt - des te erger voor de Jood en even erg voor de Christen. [ ] Er valt met
de grootste wil van de wereld niet te helpen. Hoe je het draait de Joden zijn de
dupe. Verzetten we, als volk, ons minder, hebben de Duitsers minder last van
ons, dan hebben de Joden het iets minder hard en wreed, zoals in Frankrijk, maar
dan duurt de zaak langer en kunnen ze andere middelen vinden om te terroriseren.
Verzetten we ons meer of zouden we opstand maken - het wordt op de Joden
gewroken."

Uit het dagboek van

Gabriël Italie, leraar klassieke talen uit Den Haag, geboren in 1895

LOAD-DATE: April 24, 2012

LANGUAGE: DUTCH; NEDERLANDS

GRAPHIC: Nederlands gezin, 1943.
Foto MAI/Hollandse Hoogte

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              139 of 200 DOCUMENTS



                                NRC Handelsblad

                             23 april 2012 maandag

Vrij spel voor populisten

BYLINE: Tom-Jan Meeus; Derk Stokmans

SECTION: Voorpagina; Blz. 1

LENGTH: 622 woorden

SAMENVATTING

Nu Wilders zijn steun voor de coalitie heeft ingetrokken, verandert het
politieke landschap in een droom voor rechts én links populisme. De PvdA heeft
het initiatief.

VOLLEDIGE TEKST:

Geef een populist macht - en als die macht hem te veel wordt wordt hij vanzelf
pyromaan.

Die les van het kabinet-Rutte zal lang nagalmen. Mensen die in 2010 dachten dat
je Geert Wilders kon inpalmen door hem bij de regering te betrekken, hebben na
zaterdag maar een belangrijk ding te doen: hun vergissing onder ogen zien.

Voor CDA'ers als Maxime Verhagen en Hans Hillen is het simpel. Hun politieke
loopbaan zit erop. Voor VVD'ers als Mark Rutte en Stef Blok en een CDA'er als
Sybrand van Haersma Buma ligt het minder eendimensionaal. Zij moeten hun
onjuiste taxatie zo zien te verkopen dat ze geloofwaardig verder kunnen.

De ironie van deze kleine geschiedenis is dat Wilders zaterdag het initiatief in
handen van PvdA-leider Diederik Samsom gaf. Terwijl hij gedoger werd om ,,die
verschrikkelijke PvdA" van de macht weg te houden. Het landsbelang vergt dat
Samsom meewerkt aan de begroting voor 2013 - en de straffe bezuinigingen die
daarbij horen. Zonder hulp van alle middenpartijen (VVD, CDA, ChristenUnie, D66
én PvdA) zal het onmogelijk zijn te bezuinigen op een manier die Europese
Commissie en financiële markten goedkeuren.

Het alternatief - CDA en VVD met D66, ChristenUnie en GroenLinks - is door de
wankele positie van GroenLinks-leider Sap te riskant.

Dus moet de PvdA, de partij die Wilders zo graag kleineert, vol aan de bak.
Samsom wacht de keuze: het compromis met Rutte, of direct met de
verkiezingscampagne beginnen en de confrontatie met het mislukte kabinet zoeken.
Een schizofrene positie in een mediacultuur die van politici simpele keuzes
vereist, terwijl ze moeten werken met de ondoorgrondelijke stembusuitslagen.

De details uit het bijna-akkoord bieden een begin: de middenpartijen kunnen het
eens worden over zaken als de hypotheekrenteaftrek en eerdere verhoging van de
AOW-leeftijd. Daarna moet iedereen die voor het land zegt op te komen inleveren
op zijn uitgangspunten.

De VVD wordt vanzelf gedwongen de harde eis inzake het tekort - 3 procent in
2013 - te heroverwegen. De PvdA moet vanzelf nadenken of een nullijn in 2013
werkelijk zo'n gek idee is. D66 of bezuinigingen op ontwikkelingssamenwerking
echt onmogelijk zijn. Het zijn willekeurige punten die één ding duidelijk maken:
elke partij die nu verantwoordelijkheid neemt voor de begroting van 2013
verkleint haar kansen op electoraal succes bij verkiezingen in het najaar.

Manieren om het leed te verzachten - verkiezingen naar achteren schuiven of, nog
onwaarschijnlijker, een zakenkabinet. maken weinig kans:

En zo is het meest waarschijnlijke scenario tegelijkertijd een potentiële
nachtmerrie voor de partijen die de komende maanden hun handtekening onder
pijnlijke maatregelen zetten. Door voor de verkiezingen naar elkaar toe te
bewegen, scheppen de middenpartijen ruimte voor de partijen die zich buiten de
realiteit van afspraken met de Europese Unie plaatsen. Het is een droom voor de
flanken. Op links de SP, op rechts de PVV.

De reacties van officieel Den Haag op Wilders' laatste manoeuvre spelen hem, als
zo vaak, volledig in de kaart. Verwijt hem nu onverantwoordelijk gedrag en hij
krijgt exact de positie waarin hij gedijt: naar de gewone man wordt niet
geluisterd, naar de Brusselse bureaucraten wel. De enige twee mogelijkheden die
Den Haag heeft om hieronder uit te komen: de PVV gaat voor de verkiezingen aan
verdeeldheid ten onder of men slaagt erin SP-leider Roemer met een beroep op het
landsbelang los te weken van het populistische format waarvan hij tot nu toe
zoveel profijt heeft gehad.

Commentaar: pagina 2

In het nieuws: pagina 4-13

LOAD-DATE: April 23, 2012

LANGUAGE: DUTCH; NEDERLANDS

GRAPHIC: Crisissfeer in Den Haag, vanochtend: VVD-fractievoorzitter Blok,
vicepremier  Verhagen (CDA) en PVV-leider Wilders.
Foto's Maarten Hartman

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              140 of 200 DOCUMENTS



                                NRC Handelsblad

                             16 april 2012 maandag

Is 'prematuur' inderdaad te hoog gegrepen?;
Woordhoek

BYLINE: Ewoud Sanders

SECTION: Achterpagina; Blz. 20

LENGTH: 654 woorden


Interessante taalobservatie van Mark Rutte eind vorige week naar aanleiding van
een tweet van Geert Wilders. Wilders twitterde: ,,Mediaberichten
Catshuis-bijna-akkoord allemaal prematuur. Kan nog alle kanten op gaan." Reactie
van Rutte, op zijn wekelijkse persconferentie: ,,Ik verbaasde mij over het
taalgebruik, omdat het woord prematuur zo weinig 'Henk en Ingrid' is."

Vond Rutte dit woord soms te ingewikkeld, vroeg een journaliste. ,,Ja, wel voor
de PVV."  Zou hij zelf het woord voorbarig hebben gebruikt, wilde een andere
journalist nog weten. ,,Ja", aldus Rutte, ,,dat is ongeveer wat prematuur
betekent in eenvoudiger Nederlands."

Prematuur is inderdaad geen echt Wilderswoord. Wilders is immers boven alles een
populist en populisten gebruiken zelden woorden die als 'moeilijk' of 'duur' te
boek staan. Hoeveel mensen uit de achterban van Wilders prematuur werkelijk te
moeilijk vinden, is lastig vast te stellen. Dit veronderstelt dat de meeste
PVV-kiezers sterk op elkaar lijken, een beeld dat Wilders  zelf versterkt door
Henk en Ingrid als voorbeeld te nemen. Op internet zijn allerlei profielen van
dit fictieve stel te vinden: getrouwd, blank,  vinexwoning, Opel Zafira,
Telegraaf-lezers, enzovoorts. Maar zelfs als er iets wordt gezegd over hun
veronderstelde opleidingsniveau, kun je hier niet goed uit afleiden welke
woorden zij te ingewikkeld zouden vinden.

Het is natuurlijk wel een beetje arrogant om te denken dat je dat weet. Daarom
vond ik het opmerkelijk dat Rutte dit zo plompverloren zei. Als ik het goed heb
gezien zei hij het overigens met de aanzet van een sardonisch glimlachje; een
stijl die het prettig maakt om naar hem te kijken en te luisteren, ook als je
het inhoudelijk niet met hem eens bent.

Bestaan er openbare meetinstrumenten om te onderzoeken of het woord prematuur
doorgaans in kringen van de PVV wordt vermeden? Nauwelijks. Je kunt vaststellen
dat De Telegraaf, het zogenaamde lijfblad van Henk en Ingrid, het geregeld
gebruikt. Op de website van de krant komt het woord sinds 2001 660 maal voor.
Anders dan je zou denken is dit beduidend vaker dan op de websites van de
Volkskrant, Trouw en NRC.

Wel beschik ik zelf over een grof meetinstrument: een collectie van ruim duizend
gedigitaliseerde, doorzoekbare streekromans. Literatuuronderzoekers gaan vrijwel
uitsluitend uit van zogeheten hogere literatuur. Maar als je echt wilt
onderzoeken welke boeken er in Nederland worden gelezen, moet je streekromans,
doktersromans, christelijke boeken en series als de Bouquetreeks in je onderzoek
betrekken, want die verschenen en verschijnen in miljoenenoplagen. De meest
gelezen Nederlandse auteurs zijn niet schrijvers als Wolkers, Reve, Hermans en
Haasse, maar onder meer Ine ten Broeke-Bruins, Nelly van Dijk-Has en Annie
Oosterbroek-Dutschun.

Welnu, komt in die duizend streekromans, een 'referentiecorpus' van 110 miljoen
woorden, het woord prematuur vaak voor? Nee, slechts drie keer in drie romans
die tussen 1965 en 1999 zijn verschenen. Zo schreef Mink van Rijsdijk in 1965 in
Hyena's op mijn stoep: ,,De prematuurtjes lagen stil en bewegingloos tussen de
kruiken." Ietje Liebeek-Hoving schreef in 1991 in Sanne Jorna: de keuze:
,,Verder wil ik het popke nog even nader onderzoeken, ze is tenslotte een
prematuurtje." En in 1999 schreef Piet Meinema in Ambities: ,,Ze is erg blij dat
ze hem heeft leren kennen, maar het lijkt haar wel wat prematuur om haar moeder
nu al op de hoogte te brengen." Ter vergelijking: in de 'hogere literatuur' uit
die periode is het woord prematuur honderden keren te vinden.

Conclusie: prematuur wordt vermeden door schrijvers die zich richten op
laagopgeleiden. Rutte heeft dus gelijk. En Wilders had beter kunnen twitteren in
de stijl die hem zo vertrouwd is: mediaberichten Catshuis-bijna-akkoord allemaal
gezwam of geleuter. Koffiedik kijken had ook gekund, maar vermoedelijk had dit
bij sommigen geleid tot de vraag: wat in hemelsnaam is koffiedik?

LOAD-DATE: April 16, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              141 of 200 DOCUMENTS



                                NRC Handelsblad

                             16 april 2012 maandag

De wet is een handicap

BYLINE: Wilfred Takken

SECTION: Media

LENGTH: 897 woorden

SAMENVATTING

Vanavond begint de reeks Telefilms met Cop vs. Killer, het regiedebuut van Simon
de Waal over een boef en een rechercheur die meer op elkaar lijken dan ze
dachten.

VOLLEDIGE TEKST:

,,Ik had al vier weken vakantie opgenomen voor de draaiperiode van Cop vs.
Killer, zegt schrijvende politieman Simon de Waal. ,,Dus ik kon meteen
inspringen toen regisseur Hans Pos op de vierde draaidag instortte en
uitgeschakeld bleek. Ik moest wel drie maanden extra onbetaald verlof opnemen
bij de politie."

Vanavond wordt een nieuwe reeks van zes Telefilms geopend met Cop vs. Killer,
het regiedebuut van Simon de Waal. Hij baseerde de film op zijn eigen
misdaadroman uit 2005; een op Heat gelijkend verhaal over de psychologische
shoot-out  tussen een slimme boef en een slimme rechercheur die zich in elkaar
herkennen. De tv-versie is gefilmd in koude tinten: in de nabewerking zijn de
warme kleuren eruit gefilterd. In plaats van Al Pacino en Robert de Niro staan
hier Jeroen Willems en Marcel Hensema tegenover elkaar. De Waal: ,,Uitgangspunt
was dat boef en agent veel meer op elkaar lijken en tot hele andere dingen in
staat zijn dan ze aanvankelijk dachten." De film gaat nog wat verder dan Heat;
niet de geliefde, maar de dochters van de twee mannen blijken hun zwakste
schakel. Is dat herkenbaar voor De Waal, zo'n rechercheur die wet en moraal
schendt om een zaak rond te krijgen? ,,De wens zeker, maar de daad niet. Wij van
de politie moeten ons altijd aan de wet houden, en dat is vaak een enorme
handicap."

Over het waarheidsgehalte van zijn fictie zegt hij: ,,Mijn collega's bij de
politie weten altijd precies welke afleveringen van politieseries ik heb
geschreven. Gewoon doordat ik weet hoe het sfeertje is op het bureau, de humor,
hoe we met elkaar praten." Bij collega's die niet bij de politie zitten, ziet
hij altijd een zekere klunzigheid: ,,Oké, het zijn geen documentaires, het hoeft
niet te kloppen, je moet geen realisme willen. Maar een film moet wel
geloofwaardig zijn."

Wat opvalt aan Cop vs. Killer is dat iedereen zo rustig blijft. Het geweld, het
tempo, de montage zijn opgefokt, niet het spel van de acteurs. De Waal: ,,Vooral
tijdens verhoren in politieseries zie je de agenten altijd vreselijk tekeer
gaan. Al dat opgewonden gedoe vind ik ongeloofwaardig. Zo gaat het niet. Mijn
eigen verhoren verlopen altijd heel rustig. Tegenover een grote crimineel zit je
heel anders dan tegenover een of andere autoradiojunk. Ze zijn intelligent en
kunnen het spel verdomd goed spelen. De rol van de crimineel in Cop vs. Killer
is een samensmelting van allerlei mensen die ik in de loop der jaren ben
tegengekomen. En al die topcriminelen zijn juist rustig, bedachtzaam, ze hebben
een raar soort charisma en houden zich aan bepaalde regels. Zoals: kom niet aan
elkaars kinderen."

Die rust in het spel was ook meteen De Waals belangrijkste regieaanwijzing: ,,De
blauwdruk van Hans Pos lag er al, en ik kon leunen op de kracht van de
topacteurs. Ik hoefde ze alleen maar te zeggen: doe maar minder, hou je maar in.
Een boef die een pistool losjes laat bungelen, is veel dreigender dan een boef
die het pistool op je richt."

Als regisseur heeft hij hele pagina's uit zijn eigen scenario weggegooid. De
Waal: ,,Soms riep ik: 'Welke idioot heeft dit geschreven?' Het beeld, niet de
tekst is bepalend." De Waal noemt als voorbeeld de scène waarin de rechercheur
(Marcel Hensema) aan de crimineel (Jeroen Willems) voorstelt om  een vijand aan
hem uit te leveren. Als de crimineel erop wijst dat dit de spoedige, pijnlijke
dood van de vijand zal betekenen, zegt de rechercheur: ,,Soms moet een mens
keuzes maken in zijn leven." De Waal: ,,Eerst was ik heel tevreden over die zin,
maar het bleek beter om hem eruit te knippen en Hensema alleen maar zwijgend te
laten kijken. Ik dacht: als een blik volstaat, dan moet ik dat soort zinnen niet
meer schrijven. Maar Marcel Hensema zei: wél doen, want zonder die zin had ik je
die blik niet kunnen geven."

De reeks van Telefilms is geheel aan de misdaad gewijd, tegelijk loopt de
true-crime-serie Van God Los. Is misdaad-tv in de mode? De Waal: ,,Niet meer dan
anders. De echte golf misdaadseries ligt alweer tien jaar achter ons. Wel een
trend is de misdaadserie zónder politie. In series Penoza en ook Van God Los
komt nauwelijks nog politie voor. Het gaat direct over het leven van de
criminelen, zonder tussenkomst van een agent. Verder kun je nu in misdaadfictie
allerlei dingen stoppen - extreem geweld, marteling bijvoorbeeld - die de mensen
vroeger ongeloofwaardig vonden. Dan was de reactie: 'Ja hoor, dat gebéurt toch
niet in Nederland'. Inmiddels is ook de gewone burger ervan doordrongen dat het
hier allemaal wél gebeurt."

En de echte misdaad? ,,Die zit al  twintig jaar op ongeveer hetzelfde niveau.
Als het ene segment aantrekt, neemt het andere weer af. De liquidatiegolf hebben
we gehad, nu komt de Italiaanse maffia weer op."

Cop vs. KillerVanavond, Ned. 3, 20.25-22.00 uur.Info over serie: www.telefilm.nl

Schrijvende agent

Misdaadschrijver  Simon de Waal (1961) werkt drieëndertig jaar bij de
Amsterdamse politie, als rechercheur moorden en andere zware zaken. Sinds 1994
schrijft hij in de avonduren scenario's voor politieseries (Unit 13, Baantjer,
Russen Grijpstra & De Gier, Spangen) en misdaadfilms (Lek, Bella Bettien, Pizza
Maffia). Verder nam hij de serie Baantjer-boeken over van de oorspronkelijke
auteur.

LOAD-DATE: April 16, 2012

LANGUAGE: DUTCH; NEDERLANDS

GRAPHIC: Jeroen Willems in Cop vs. Killer, eerste van  zes Nederlandse
misdaadfilms die vanaf vanavond worden uitgezonden.
Ex-gedetineerde komt tegenover zijn ex te staan. Aflevering van Flikken
Maastricht. Regie: Pieter van Rijn. Met Victor Reinier en Angela Schijf.  Ma 30
april, Ned. 3, 20.25 uur.
Drie woonbootbewoners vinden een laptop met geheime politiedossiers. Regie: Ger
Poppelaars. Met Loek Peters, Eric Corton, Achmed Akkabi. Maandag 23 april, Ned.
3, 20.25 uur.
Ambulancebroeder wordt in zijn werk belemmerd door hufterig gedrag en besluit
eens een keer terug te slaan. Al in de bioscoop geweest. Regie: Pieter Kuijpers.
Met Theo Maassen, Gijs Scholten van Aschat, Maryam Hassouni. Maandag 14 mei,
Ned. 3, 20.25 uur.
Ex-crimineel heeft 24 uur de tijd om een lijk weg te werken, cocaïne terug te
vinden en zijn huwelijk te redden. Al in de bioscoop geweest. Regie: Arne
Toonen. Met Raymond Thiry, Kim van Kooten, Katja Schuurman, Birgit Schuurman.
Maandag 21 mei, Ned. 3, 20.25 uur.
Student roept hulp in van topcrimineel, maar die wil iets terug. Regie: Elbert
van Strien. Met Tobias Nierop, Hans Kesting, Bert Luppes.

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              142 of 200 DOCUMENTS



                                NRC Handelsblad

                             14 april 2012 zaterdag

Yeu voor de gewone man;
mannenmode

BYLINE: Nathalie Wouters

SECTION: Lux; Blz. 14

LENGTH: 131 woorden


De van oorsprong Koreaanse ontwerper Hyun Yeu studeerde in 2008 af aan de
Amsterdamse Gerrit Rietveld Academie en richtte vervolgens zijn mannenmodemerk
Ado Les Scents op. Yeus knap in elkaar gezette mannenkleding, met een jeugdige
uitstraling, leverde hem afgelopen november de Dutch Incubator Fashion Award op.
En dat houdt in dat hij zijn kleding van 17 april tot en met 6 mei mag verkopen
in een speciaal ingerichte pop-up store in het Amsterdamse filiaal van de
Bijenkorf.

Yeu is van plan regelmatig zelf in de winkel te gaan staan: ,,Normaal heb ik
alleen mannen die serieus in mode geïnteresseerd zijn als klant. Ik kan niet
wachten om ook de gewone man in mijn kleding te zien."

De prijzen variëren van 65 euro voor een shirt en 150 euro voor een overhemd tot
400 euro voor een jas.

LOAD-DATE: April 13, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              143 of 200 DOCUMENTS



                                NRC Handelsblad

                             14 april 2012 zaterdag

Over de haag

SECTION: Z & Z

LENGTH: 393 woorden


George Komtnie

Het was maar een grapje: tijdens een Kamerdebat over Soedan stelde VVD-Kamerlid
Han ten Broeke voor om George Clooney uit te nodigen. Misschien kon de
Amerikaanse geëngageerde filmster in de Kamer komen vertellen over  de
misstanden aldaar? 'VVD wil George Clooney spreken', kopte het AD de volgende
dag, bloedserieus. De reacties op het Binnenhof waren overweldigend, vertelt Ten
Broeke: ,,Buitengewoon veel vrouwelijke Kamerleden, en ook een enkel mannelijk
Kamerlid, hebben mij inmiddels laten weten reikhalzend uit te zien naar zijn
komst."

PVV-prematuurtje

Berichten in de media dat een Catshuisakkoord nabij is zijn ,,prematuur",
twittert Geert Wilders gisterochtend. ,,Weinig 'Henk en Ingrid'", zo
becommentarieert Mark Rutte dat tijdens zijn wekelijkse persconferentie. Een
journalist vraagt of prematuur een te moeilijk woord is? Rutte: ,,Voor de PVV
wel." Volgens hem zou ,,voorbarig" beter zijn voor de mensen.

Ambtswoning te koop

Haaksbergen, vrijstaande villa, 217 vierkante meter, sauna, dakterras. Prijs:
550.000 euro. Kopen? Burgemeester Karel Loohuis (PvdA) van Hoogeveen, die eerst
in Haaksbergen woonde, zal verheugd zijn. Hij komt maar niet van de villa af en
heeft al maanden dubbele woonlasten. De enige is hij niet. Vakblad Binnenlands
Bestuur benaderde tien burgermeesters die een jaar geleden geïnstalleerd werden.
Acht van hen hebben hun oude huis nog niet verkocht. De crisis spaart ook de
burgervaders niet.

#schande

Ophef kan kort duren. Schande, vond NOS-journalist Dominique van der Heyde het,
dat staatssecretaris Henk Bleker haar niet wilde vertellen of hij de
Hedwigepolder onder water ging zetten. Hij had, volgens Van der Heyde,
,,'exclusiviteit' beloofd aan Frits Wester en PenW". BNR had hetzelfde gehoord.
Gelukkig kon premier Rutte haar op zijn wekelijkse persconferentie even later
direct geruststellen. Bleker zou zijn plannen gewoon aan iedereen verkopen. En
dat klopte: vrijdagavond om 19.26 uur  werd de pers uitgenodigd om 19 minuten
later op het ministerie tekst en uitleg te krijgen.

Wild nieuws

,,Dit is een gezamenlijk persbericht van de ministeries van Economische Zaken en
Buitenlandse Zaken", staat boven een rondgemailde mededeling. Nogal wat mensen
mee bezig geweest, dus. Wat deze ambtenaren allemaal willen vertellen?
,,Overheden niet in staat wereldproblemen op te lossen." Dan weet u het even.

LOAD-DATE: April 13, 2012

LANGUAGE: DUTCH; NEDERLANDS

GRAPHIC: BIN_binnenhofNEW

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              144 of 200 DOCUMENTS



                                NRC Handelsblad

                            12 april 2012 donderdag

Sterren hangen  aan het kruis;
Column

BYLINE: Jan Kuitenbrouwer

SECTION: Opinie

LENGTH: 643 woorden


Een van de grote zoemwoorden van deze tijd is: toegankelijk. Toegankelijkheid.
Ergens makkelijk in kunnen, dat is belangrijk. Niet te veel moeite hoeven doen.
Zijn we lui? Nee, dat is het niet. Soms gaat het de bepleiters van
toegankelijkheid om hun eigen toegang, rolstoelgebruikers bijvoorbeeld, maar
meestal zijn de voorvechters van toegankelijkheid niet de begunstigden. Jongeren
en allochtonen zelf zeggen nooit dat toneel of klassieke muziek voor hen niet
toegankelijk genoeg is, het zijn altijd ouderen die dat vinden. En daar dan
namens hen iets aan gaan doen.

De EO zond onlangs The Passion uit, en dat was ,,om het paasverhaal
toegankelijker te maken voor een breed publiek". In dezelfde week was er van
dezelfde omroep een Jezusquiz, om het verhaal van Jezus ,,toegankelijker" te
maken voor jongeren. Het NOS Journaal wordt binnenkort ook ,,toegankelijker"
voor jongeren.

Klachten van jongeren dat het paasverhaal 'ontoegankelijk' is, of het NOS
Journaal, zijn niet bekend. De eigenaar van een fourniturenwinkel kijkt uit het
raam en ziet dat jongeren zijn zaak voorbijlopen. Ze komen gewoon niet. 'Wacht,
ik zal ze helpen', denkt de winkelier, 'ik zet de deur open. Dan ben ik
toegankelijker'.

Het paasverhaal moet 'toegankelijker', want het grote publiek probeert namelijk
al geruime tijd vergeefs het paasverhaal te begrijpen, want het zit potdicht.
Het is van binnenuit vergrendeld en gebarricadeerd. (Door wie? Ja, door de elite
natuurlijk, die geen gepeupel over de vloer wil.) De gewone man slaat zijn
vuisten blauw op de stijf gesloten deuren, koortsig klauwt hij naar kieren of
gaten, maar nee, geen toegang. Ook de luiken zitten dicht. De cultuur is een
gebouw met steile trappen, en het grote publiek zit in een rolstoel.

Roltrappen moeten er komen, draaideuren, liftkokers, hellingbanen,
transportbanden. Het moet onmogelijk zijn om langs een cultuurgebouw te lopen
zonder naar binnen te worden geschoept. De cultuur wordt één grote blinkende
mall, een triomf van toegankelijkheid, al z'n openingen gespreid, dag en nacht.

Zodra wij naderen moeten de deuren vanzelf opengaan. Meestal lopen we trouwens
gewoon door, maar het gaat om het principe. We zouden moeiteloos naar binnen
moeten kunnen, zonder obstakels, die alleen maar bedoeld zijn om ons buiten te
houden. Die moeten allemaal worden opgeruimd. Nog meer glas uit de pui, nog meer
inventaris de straat op. Ben je binnen of sta je buiten? Je weet het niet,
nergens zijn drempels, alles is toegankelijk. Het is de mall, weet je?

De vaste partner van 'toegankelijk', in dit verband, is 'laagdrempelig'. Bij
'toegankelijk' zit het probleem in de deur, bij 'laagdrempelig' is het de
drempel. Een smalle, kortstondige niveauverhoging waar je even overheen moet,
daarachter is alles weer normaal. Ook hier: wat er in die gebouwen te zien, te
horen of te lezen valt, is niet het probleem, welnee, de deur klemt een beetje
en je struikelt over de drempel, dat is alles. Het aanbod blijft hetzelfde, wij
halen alleen de deur en de drempel weg.

Zo is het natuurlijk niet. Je zag het bij The Passion. Of zoals wij het thuis
noemden: Sterren Hangen Aan Het Kruis. Geen deuren, geen drempels. We hadden
'toegang', maar tot wat? Wat zagen we? De Bijbel ontmoet Klaas Wilting of Klaas
Wilting ontmoet de Bijbel? In welke onbeschreven vortex bevonden wij ons? Waar
waren wij? Binnen of buiten?

Het is een kenmerk van de grootste kunst dat je niet weet waar je eigenlijk naar
kijkt, maar helaas heeft het die eigenschap gemeen met de grootste rotzooi. De
perversie van godsdienst, is dat ook nog godsdienst?

Er was een man, BN'er of OR'er, dat weet ik niet, hij sjouwde mee aan het grote
neonkruis. Waarom, wilde de reporter weten. Tja, zei hij, ,,ik wilde weleens
voelen hoe het is om zo'n kruis te dragen". The Passion: een toegankelijke,
laagdrempelige kruisgang.

De cultuur wordt één grote, blinkende mall

LOAD-DATE: April 12, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              145 of 200 DOCUMENTS



                                NRC Handelsblad

                              3 april 2012 dinsdag

Geef Nederlandse kok Marshallhulp

SECTION: Opinie

LENGTH: 1205 woorden

SAMENVATTING

Waarom kunnen Nederlandse restaurants geen fatsoenlijke en betaalbare maaltijd
serveren? Laat koks aanrukken uit Zuid-Europa, bepleit Pepijn Vloemans.

VOLLEDIGE TEKST:

Afgelopen Kerst bracht ik door in de Vaucluse, een streek in het zuiden van
Frankrijk. In Fontaine-de-Vaucluse, een toeristisch dorpje waar de Italiaanse
schrijver Petrarca graag kwam, bestelde ik een dagmenu.  De gerechten waren
bereid met groenten uit het seizoen, de wijn kwam uit de streek. Toch zag de
maître er niet bepaald uit als een discipel van de slowfoodbeweging. De maître
zag eruit als iemand die überhaupt nooit een woord Engels gehoord had. Hij had
een kok uit de streek in dienst, en die kookte traditioneel, niet vanuit een
overtuiging, maar uit routine. De kok stond in een oude traditie - een
schitterende traditie, stelde ik al etende vast.

Toen de rekening kwam, dertien euro voor het hele dagmenu, vroeg ik me  af:
waarom kan dit niet in Nederland, fatsoenlijk eten voor een redelijke prijs? De
vrije markt van goederen floreert, onze supermarkten behoren tot de goedkoopste
van de Europese Unie, na de Verenigde Staten is Nederland de tweede exporteur
van agrarische producten ter wereld - maar als het op restaurants aankomt, leven
we in een culinaire woestijn, althans, een woestijn voor de gewone Nederlander.
Wie veel  geld verdient, kan dagelijks op hoog niveau uit eten gaan. Goed eten
is elitair.

Mijn eigen ervaringen met betaalbare restaurants zijn bedroevend. Sinds zeven
jaar woon ik  in Amsterdam. Het aantal goede restaurants waar voor weinig geld
kan worden gegeten, is op één hand te tellen. Van bediening hebben de goed
bedoelende studenten die voor obers moeten doorgaan niets begrepen; de koks
rommelen wat aan met uiteenlopende kookstijlen - en de klant, ach, de klant. Die
klaagt zelden.

Wij zijn een natie die geen kaas heeft gegeten van lekker eten. De Nederlander
laat zich alles welgevallen. Onze nationale identiteit valt samen met eten uit
de muur. Culinair journalist Johannes van Dam voert onze tegenwoordige smaak
terug op  de huishoudscholen uit de negentiende eeuw. Daar werd arbeidersvrouwen
geleerd  'efficiënt' om te gaan met eten. Efficiënt is immers goedkoop. Zonder
kruiden en sauzen, met de voedingswaarde voorop, gaat het ook prima naar binnen.
Je krijgt veel voor weinig - maar het is wel een verarming van de smaak.

Toch moet het ook in Nederland kunnen: goed en goedkoop eten zoals die middag in
de Vaucluse. De interesse in lekker eten zingt al langer rond in de media. We
kijken graag naar televisiekoks en lezen meer dan ooit over eten in kranten,
bladen en kookboeken.

Toch leidt deze culinaire mediacultuur niet automatisch tot een
gedemocratiseerde eetcultuur. Hiervoor ontbreken de kundige handen aan het
fornuis. Het laten doorsijpelen van goede smaak kost tijd en kennis. De vraag
naar beter eten ontluikt, maar het aanbod blijft achter.

Wat wij nodig hebben, zijn koks die een eet- en kooktraditie meebrengen en aan
ons overdragen. Als we vaart willen brengen in de ontwikkeling van onze goede
smaak redden Johannes van Dam en Herman den Blijker het niet alleen.

Onlangs brak de Italiaanse schrijver Umberto Eco een lans voor een nieuwe
,,seksuele revolutie", door pan-Europese huwelijken tussen taxichauffeurs en
loodgieters te bevorderen. Alleen door culturele integratie in alle
sociaal-economische geledingen, schrijft Eco, stelt de Europese Unie haar
toekomst veilig. Het Erasmusprogramma draagt al langer zorg voor Europese
uitwisseling tussen studenten - in mijn omgeving zie ik de resulterende relaties
- maar dit is niet genoeg. In Eco's geest bepleit ik daarom een ambitieus
culinair uitwisselingsprogramma. Een Deltaplan voor de goede smaak. Culinaire
Marshallhulp voor de opbouw van de Nederlandse keuken. Souvlaki-, spaghetti- en
knoflooketend Europa mag dan wel wat te leren hebben van het noordelijke,
calvinistische boekhouden, maar de Nederlander heeft  nog een enorm bourgondisch
potentieel te verwezenlijken. Onze onbevredigde eetbehoeften zijn schier
oneindig. Laat ze maar komen, die jonge, werkloze koks uit Spanje en Italiaanse
chefs. Verwelkom obers uit Frankrijk en verlos ons en passant van de culinaire
droefenis die hier te lande voortduurt.

Wie   over elitarisme  begint te miepen, zal ik van repliek dienen in de
terminologie van deze tijd - de taal der economie. Culinaire uitwisseling biedt
niet alleen hoop voor onze smaakpapillen en Europese integratie, maar ook onze
lokale economie zal profiteren. Als het peil van onze smaak stijgt en de kosten
van buiten de deur dineren dalen, zullen meer mensen werk vinden in de economie
van het eten. Uit eten gaan levert werkgelegenheid op. Goede, betaalbare
restaurants zijn een zegen voor de lokale economie, omdat ze niet grondstoffen-,
maar arbeidsintensief zijn. Afwassers, obers, koks, toelevering en
interieurarchitecten zijn niet outsourcebaar. Omdat de arbeid in restaurants
veel waarde toevoegt, blijft het geld rondklotsen in de lokale economie. Deze
waardetoevoeging neemt alleen nog maar toe als er gebruik wordt gemaakt  van
biologische, lokale en seizoensgebonden producten.

Economie is de wetenschap van de  behoeftebevrediging. Als de tafelcultuur
bloeit, verlept de koopcultuur. We kunnen een euro maar één keer  uitgeven. Ook
dit is goed voor de Nederlandse economie. Als ik een nieuw MacBook koop terwijl
de oude het nog prima doet, verdwijnt het geld naar Foxconn in China en het
hoofdkwartier van Apple in de Verenigde Staten. Dit geld kan ik niet meer
uitgeven in restaurants in Nederland, hoewel ik dat wel graag zou willen.

Volgens een recent persbericht van het Centraal Planbureau  is de consument
schuldig aan de economische malaise. Hij zou zijn hand op de knip houden. Ik ben
niet te beroerd mijn plicht als consument te vervullen. Geld moet rollen - maar
dan wel de de goede kant op. Bespaar mij dus de spullen. Bespaar mij ook de
tijdwinst van lunchen achter de computer en kant-en-klaarmaaltijden in de
supermarkt. Geef me restaurants waar ik voor weinig geld uit eten kan.

Zelfs op fiscaal gebied kunnen wij nog leren van onze zuiderburen. President
Sarkozy verlaagde in 2009 het btw-tarief in de horeca van 21 naar 5,5 procent.
Werkende Parijzenaren ontvangen een coupon van hun werkgever waarmee ze
dagelijks buiten de deur kunnen lunchen. Dit zijn maatregelen naar mijn hart en
mijn maag.

Het vrije verkeer van personen in de EU biedt nog zo veel kansen. We hebben nog
zo veel van elkaar te leren in Europa. Daarom hebben we behalve een
Erasmusprogramma ook een 'Gordon Ramsay-beurs' nodig. Hiermee krijgen
Portugezen, Italianen, Fransen en desnoods Belgen de kans om zich hier te
vestigen en ons iets te leren van hun tradities, opdat ik niet langer
veroordeeld ben tot de traditie van de Nederlandse huishoudkeuken en ik niet
meer naar de Vaucluse hoef voor een saumon aux poireaux.

Als het waar is dat liefde door de maag gaat,  raad ik ook  Polen en Roemenen
aan hun beste chefs af te vaardigen. Door meer culinaire integratie zou het nog
weleens goed kunnen komen met onze kwakkelende Unie. We hoeven niet van elkaar
te houden, maar we mogen best wat meer van elkaar proeven.

Pepijn Vloemans is medewerker van Bureau de Helling, het wetenschappelijk bureau
van GroenLinks.

LOAD-DATE: April 3, 2012

LANGUAGE: DUTCH; NEDERLANDS

GRAPHIC: Illustratie Ares

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              146 of 200 DOCUMENTS



                                NRC Handelsblad

                             31 maart 2012 zaterdag

Helaas, het emo-aandeel stijgt nog steeds       Het gevoel is heilig - maar niet
lang meer  Gelukkig, de ratio komt weer terug;
denkt Johan Schaberg, pagina 2constateert Jan Kuitenbrouwer, pagina 3

SECTION: Opinie & Debat

LENGTH: 1092 woorden

SAMENVATTING

De moderne mens moet authentiek zijn en luisteren naar zijn gevoel. Zonder oog
te hebben voor de gevolgen voor de publieke ruimte, gooien we alles eruit.
Inmiddels is het aandeel emotivisme te hoog gestegen, denkt Johan Schaberg, en
dus zal de koers ervan instorten. De ratio komt terug.

VOLLEDIGE TEKST:

'Vlak onder de oppervlakte bij veel mensen in Nederland zit een boosheid. En die
boosheid moet eruit." Met deze tekst maakte de VPRO reclame voor een
thema-uitzending onder de titel Kwaad bloed. Het is een uitspraak waar velen
bevestigend bij zullen knikken. Ja, het is waar, als je boos bent moet je daar
uiting aan geven.

Dat is niet altijd zo geweest: er is heel wat veranderd sinds de tijd dat
getoonde boosheid werd gezien als een gênant en laakbaar gebrek aan
zelfbeheersing. Maar nu is in een ontwikkeling van decennia gaandeweg het gevoel
heilig verklaard.

Bij lastige vragen over gedrag, relaties en zelfs ondernemingsstrategie heeft
menig therapeut of coach op die basis zijn cliënt zitten bevragen:  ,,Wat zegt
je gevoel hiervan?" Wisten we dat, dan was het duidelijk, dan wisten we wat ons
te doen stond. Het gevoel werd richtsnoer voor ons handelen: een soort Delphi,
een orakelplaats, weliswaar duister en ondoordringbaar voor het redenerende
verstand, maar toch een diepe bron van zuiver weten en een betrouwbaar kompas.
Emotivisme is de term die voor deze leef- en denkwijze in zwang kwam.

Later stelden we ook nog vaak de oppervlakterimpeling van de emotie gelijk met
de diepere onderstroom van het gevoel. Zo kwamen we tot de geloofsovertuiging
dat boosheid er altijd uit moet, gingen we duurzame relaties funderen op
voorbijgaande verliefdheid, en besloten we dat we mogen meppen en slopen als
onze koppen, al dan niet aangewakkerd door alcohol of endocriene afscheidingen,
verhit raken.

Dat het gevoel niets te maken had met rede en verstand, vonden we geen
belemmering. Integendeel, het was bijna een aanbeveling. Rede en verstand zeggen
immers regelmatig 'zou je hier niet nog eens over nadenken', waar gevoel, en
zeker emotie, al weg willen om een begeerte te bevredigen of een angst te
ontvluchten.

Rede en verstand, hebben we intussen geleerd, zijn linker hersenhelft. Dat is de
koele sfeer van calculatie en afweging, van wetten, plicht en gezag, en van
vaders zo ze vroeger waren. De rechter hersenhelft is warm en direct, de sfeer
van mammies. Voor links moet je leren, rechts is er altijd al, daar hoef je je
best niet voor te doen. Daarom vinden we eigenlijk dat in de gevoelssfeer ons
ware zelf te vinden is, wat dat ook moge zijn - het ware zelf dat belemmerd en
gekluisterd wordt door rede en verstand. 'Authenticiteit' is hierbij een
signaalbegrip. Authentiek is wat je moet zijn, als mens, als partner, als ouder,
kind en leidinggevende. Authenticiteit is een soort absolute transparantie, een
onversneden eenduidigheid zonder enerzijds-anderzijds of  'kan ik dit maken ten
opzichte van anderen?' Authenticiteit is de vrijheid boos te zijn en dat eruit
te gooien.

Hoe we hier zijn gekomen, is bekend. In cultureel opzicht zaten we tot een halve
eeuw geleden in een sfeer van gezag. Father knows best was toen een populaire
tv-serie. Dat is nu ondenkbaar: de vaders zijn nog wel een tijdje blijven
claimen dat ze het beter wisten, maar ze konden niet meer uitleggen op grond
waarvan. Zo schoten we met zijn allen naar de andere kant.

Maar dat we ons nu zo laten regeren door het gevoel, maakt ons niet gelukkiger.
Weliswaar vindt de gemiddelde Nederlander dat het hem persoonlijk goed gaat.
Maar over zijn sociale en politieke omgeving is hij somber, en dat wordt er niet
beter op.

Wij zijn een beetje als Griekenland. In de bermen van de wegen ligt daar een
ontstellende hoeveelheid troep, misschien wel meer dan in enig ander Europees
land. Kennelijk houden ze daar graag hun auto, rugtas of achtertuin schoon, en
dat doen ze door hun afval in de publieke ruimte te gooien. De uitkomst is een
omgeving die verwaarlozing en onverschilligheid uitstraalt. Wie het ziet, wordt
er treurig van, en wie het niet ziet, is al afgestompt of depressief geraakt.

De Grieken en wij, we gooien er alles uit en staan er niet bij stil dat het de
omgeving verpest. Zij met hun blikjes, asbakken en bouwafval, wij met onze niet
door verstand en rede getemperde emoties. De boosheid moet eruit, echoot de VPRO
de volkspsychologie. Maar al die eruit gegooide boosheid levert een verloedering
van het publieke domein op.

Boosheid is niet met boosheid te bestrijden. Toch komt de kentering eraan. Het
is een inzicht van de oude Joseph Kennedy, een van de klassieke Amerikaanse
boekanierskapitalisten  en  vader van de latere president. Toen de beurs in 1929
instortte, bleek dat hij juist voor de klap al zijn beleggingen had verkocht.
Een schoenenpoetser op straat had hem aangeraden zus of zo aandeel te kopen, en
dat was voor hem een signaal. ,,Als de gewone man denkt dat hij verstand heeft
van aandelen, weet je zeker dat er een zeepbel op het punt staat te knappen",
was zijn conclusie.

Zo is het ook wanneer iedereen ervan overtuigd is dat gevoel goed is en dat
boosheid eruit moet. Dan is het aandeel emotivisme te hoog gestegen en staat de
koers op instorten. Ooit, toen gevoelens lang taboe waren geweest, was het een
verfrissend idee dat openheid over ons innerlijk leven ons vooruit kon helpen.
Nu iedereen tot dat geloof is bekeerd, rijst de pijnlijke vraag wat het
eigenlijk kost en of het echt wat oplevert.

Het antwoord is ontnuchterend. Het kost gekakel, lawaai, onrust, hemeltergende
oppervlakkigheid, en de totale onmogelijkheid om met elkaar te overleggen en het
eens te worden. Wij hebben het immers allemaal over gevoelens, en de gevoelens
van de een zijn niet beter dan die van een ander.

Met de opbrengst van het aandeel emotivisme is het niet veel beter gesteld. Als
individu zijn we niet of nauwelijks gelukkiger sinds we alles eruit gooien. En
het feit dat ik mijn gal kwijt mag, weegt niet op tegen het gal van al die
anderen waar ik de hele dag tegen op moet roeien. Nee, emotivisme is een zwaar
overgewaardeerde of zelfs failliete onderneming. Weg met dat aandeel.

Dus lopen mensen binnenkort verveeld weg bij die collega die zo authentiek met
zijn gevoelens te koop loopt. Wie zich kwetsbaar opstelt en daar vroeger
bewondering voor oogstte, zit straks zonder publiek. En het volgende
tv-programma over boosheid die eruit moet, wordt geeuwend weggezapt.

Johan Schaberg is ondernemer, adviseur en medewerker van NRC Handelsblad.

Zoals Grieken  afval  in de berm werpen, gooien wij  emoties de publieke ruimte
in

LOAD-DATE: March 30, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              147 of 200 DOCUMENTS



                                NRC Handelsblad

                             27 maart 2012 dinsdag

Verplaats je eens in een radicale moslim

SECTION: Opinie

LENGTH: 1051 woorden

SAMENVATTING

Mohammed Merah pleegde zijn moorden in Zuid-Frankrijk niet zonder reden. In de
ogen van radicale moslims deed hij het juiste. Inzicht in de beweegredenen van
zo'n terrorist heeft meer zin dan harde repressie, stelt Arjan Erkel.

VOLLEDIGE TEKST:

Al snel na de terroristische aanslagen in Frankrijk was er goed nieuws voor de
gewone burger. Mohammed Merah, de dader, is een loner. Dat is iemand die op
zichzelf staat en van wie vaak wordt verondersteld dat hij niet helemaal goed
bij zijn hoofd is.

Het op deze wijze uitrangeren van een in onze ogen aperte slechterik geeft de
burger rust, maar onderschat de islamitische radicalisering en is een gemiste
kans om de aantrekkingskracht van het moslimterrorisme te verklaren. Ook is het
een galante manier om  verdere discussie over oorzaken voor en eventuele
oplossingen van terrorisme uit de weg te gaan.

Mijn insteek is om ons eens voor te stellen en af te vragen wat deze mensen
beweegt en een voorstelling te maken van hun kijk op de wereld, zonder deze te
accepteren of goed te keuren.

Mijn stelling is dat een bredere kijk op de beweegredenen en het gedrag van
terroristen, en op de onderliggende factoren voor radicalisering, het debat
verrijkt en een andere invalshoek geeft. Het  discours loopt al jaren dood in
een welles-nietesspelletje over goed en kwaad en een niet afdoende bestrijding
van de fundamentele islam.

Fundamentele, radicale  of - zoals zij zichzelf liever noemen - orthodoxe
moslims zijn er net als bijvoorbeeld orthodoxe christenen van overtuigd dat hun
wereldbeeld het juiste is. Deze opvatting resulteert in een in hun ogen morele
superioriteit. Ze geloven dat een pure islam - gebaseerd op de Koran en het
leven van  Mohammed - zal leiden tot een betere wereld, zonder problemen als
armoede, prostitutie, verslavingen en ongelijkheid.

Goedkeuring, en soms zelfs verheerlijking, van geweld zit ingebakken in het
radicale geloof. Mohammed gaf in hun ogen het goede voorbeeld. Als de umma - de
wereldgemeenschap der moslims - wordt aangevallen of als haar onrecht wordt
aangedaan,  mag dit worden vergolden. Een aanval op een moslim of op een
moslimstaat is een aanval op alle moslims. Deze moet worden gewraakt.

Een aanval op joodse scholieren als wraak op de dood van Palestijnse kinderen en
het doodschieten van Franse soldaten van Noord-Afrikaanse komaf als vergelding
voor het onrecht dat het Franse leger de moslimbevolking van Afghanistan
aandoet, wordt op deze manier gerechtvaardigd.  De afkomst van de soldaten is
hier extra interessant. Zij worden gezien als afvalligen.

In hun optiek zijn degenen die - in het spoor van Mohammed - de islam door
geweld en de kracht van het woord over de wereld willen verdedigen en
verspreiden, wereldverbeteraars.

De islamitische wereldverbeteraars kunnen op weinig steun rekenen in het Westen.
Voor 9/11 werden Tsjetsjeense rebellen  wel vrijheidsstrijders genoemd. Dat is
voorbij. De Talibaan hebben sinds de val van de Sovjet-Unie  geen westerse
politieke vrienden meer. Palestijnse terroristen lagen nooit lekker.

Is het  zo vreemd dat moslimstrijders de strijd aangaan om de in hun ogen
tsunami aan westerse, Israëlische en Russische invloeden en overheersing tegen
te gaan?

Laten we het eens omdraaien. Waren wij niet trots op onze verzetshelden? Soldaat
van Oranje trekt nog steeds volle zalen. Hoe zouden wij het in Nederland vinden
als Turkse en Marokkaanse moslims ons land zouden overnemen, de niet-moslims
zouden samendrijven in Gelderland en Amsterdam zouden verdelen in een
christelijk  en een moslimgedeelte?  In Nederland zou dit leiden tot gewapend
verzet. In de rest van de westerse wereld zal deze overname gepaard gaan met een
schokgolf aan verontwaardiging en wellicht agressie opwekken tegen de
moslimimmigranten.

Het aantal radicale moslims dat de wapens oppakt, moet niet worden onderschat.
Duizenden Afghanen, Tsjetsjenen en Palestijnen vechten tegen hun bezetters en
krijgen steun van mujahedeen uit West-Europa, Noord-Afrika, Somalië en het
Midden-Oosten.

Het opkomen voor de umma vanuit frustratie en woede over het onrecht dat hun
geloofsgenoten op allerlei manieren wordt aangedaan, is een belangrijke oorzaak
voor het radicaliseren van jongeren ver buiten de conflictgebieden. Ook
tunnelvisie, het zoeken naar een sociale uitlaatklep,  romantiek, avontuur,
broederschap en imago spelen  een rol. Bovendien telt  de spirituele ervaring
mee. Door hun zuiverdere invulling van het geloof verandert hun leven vaak ten
goede.

Volgens antiterrorismecoördinator Gilles De Kerckhove van de Europese Unie
hebben vierhonderd West-Europese jongeren een trainingskamp bezocht in Pakistan
of Afghanistan. Ook de loyaliteit van de niet-strijdende aanhangers speelt de
strijders in de kaart. Zie de trots van de broer van Merah voor de acties van
zijn broertje. Ik laat hier buiten beschouwing welke onrustige rol de
fundamentele strijders in Libië, Syrië en eventueel Egypte zullen spelen in de
toekomst.

Geweld blijft in de ogen van vele radicale moslims nodig en nastrevenswaardig.
Burgeroorlogen en repressie, zoals in Afghanistan, Tsjetsjenië en Israël,
wakkeren het fundamentalisme in deze landen en ook hierbuiten aan.

Geweld tegen het fundamentalisme levert  in de conflicthaarden geen permanente
oplossingen. Strenge straffen, toezicht van de politie en veiligheidsdiensten en
de inzet van maatschappelijk werkers zijn goede instrumenten om  jongeren uit de
greep te houden van radicale ronselaars, maar ook hier blijven jongeren
radicaliseren.

In het verleden zijn diverse terroristische organisaties  - ETA, IRA, PLO -
volwaardige gesprekspartners geworden. Wellicht door de versnippering van het
moslimradicalisme en door haar strategie, die te ver van het westerse morele
gedachtengoed staat, lukt het nog niet verbinding te maken.

Moeten we ons in het Westen niet eens afvragen of wij de stap naar verbinding
kunnen maken? Niet omdat we zwichten voor het terrorisme, maar omdat we inzien
dat de bestaande aanpak niet werkt, ons realiseren dat ook wij verantwoordelijk
zijn voor het voeden van de bronnen van frustraties over onrecht en geweld, en
omdat we leren inzien dat we met twee maten meten wat betreft schendingen van
mensenrechten.

Arjan Erkel is antropoloog, werd twintig maanden gegijzeld door moslimrebellen
en is schrijver van onder meer het boek Samir.

LOAD-DATE: March 27, 2012

LANGUAGE: DUTCH; NEDERLANDS

GRAPHIC: Illustratie Angel Boligan

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              148 of 200 DOCUMENTS



                                NRC Handelsblad

                             23 maart 2012 vrijdag

Een speech is pas goed als er iemand huilt

SECTION: Opinie

LENGTH: 1012 woorden

SAMENVATTING

I have a dream - waarom slagen Nederlandse politici er nooit in om de
welsprekendheid van hun Amerikaanse collega's te evenaren? Stop er eerst eens
wat meer tijd in, adviseert Huib Hudig.

VOLLEDIGE TEKST:

Nederlanders hebben wat betreft speechen een minderwaardigheidscomplex. Als  het
over de Amerikaanse presidentsverkiezingen gaat, hoor je geregeld de
verzuchting: 'Dat kunnen wij niet. Die Amerikanen zijn daar zo knap in. Wij
hebben geen sprekerscultuur.'

Is dat  zo? En als het zo is - kunnen we ons dat wel permitteren in deze tijd
van internet en digitale media, waarin het gesproken woord steeds belangrijker
wordt?

Inderdaad valt er weinig af te dingen op het feit dat Amerikanen meesters zijn
in het spreken in het openbaar, maar zo slecht doen we het in Nederland ook weer
niet. Vergelijk het technische gewauwel van politici uit de jaren tachtig en
negentig eens met de debatten en speeches van nu. Politieke leiders op de
linker- en rechtervleugel houden vlammende toespraken gevuld met oneliners,
beeldspraken en vergelijkingen. Wilders' Henk en Ingrid vormen inmiddels een
vast onderdeel van het parlementaire vocabulaire. En zagen we niet allemaal de
heggeschaar voor ons waarmee premier Rutte volgens Emile Roemer (SP) onze
kwetsbare economie te lijf ging?

Politici en bestuurders omringen zich in toenemende mate met professionele
speechadviseurs en -schrijvers die goed op de hoogte zijn van de laatste
ontwikkelingen in Europa en de Verenigde Staten. Het meest treffende bewijs
hiervan zag ik vorige week bij de speechschrijversconferentie van Ragan
Communications in Washington. Daar hadden  een paar honderd speechschrijvers uit
de VS en de rest van de wereld zich  verzameld. Op het hoogtepunt van de dag
ontving speechschrijfster Annelies Breedveld  van ons ministerie van Defensie
een staande ovatie voor haar bijdrage aan de speech van generaal Van Uhm op TEDx
Amsterdam, die toen in uniform met een geweer voor de borst op het podium
verscheen. Goed speechen kan dus ook in Nederland.

Kunnen we nog wel wat leren van de Amerikanen, of zijn we hen inmiddels
voorbijgestreefd? Dit was de vraag in mijn achterhoofd waarmee  ik  naar de
conferentie was afgereisd. Veel van de onderwerpen die daar werden behandeld,
kennen we in Nederland wel. Dat je verhalen moet vertellen, omdat mensen die
beter onthouden dan feiten. Dat een beeld meer zegt dan duizend woorden. Dat je
een speech persoonlijk moet maken om er meer emotionele lading aan te geven. Dit
was weinig nieuws onder de zon, totdat een panel van voormalig speechschrijvers
van de presidenten Bush, Reagan en Clinton aanschoof, voor een terug- en
vooruitblik op de Amerikaanse presidentsverkiezingen. Uit de felle discussie
tussen  Democraten en Republikeinen  - andere smaken bestaan  niet in Washington
- bleek dat de Amerikaanse cracks ons wel degelijk iets kunnen leren.

1Amerikaanse politici stoppen veel meer tijd en aandacht in hun speeches dan
Nederlandse politici. Ieder woord wordt afgewogen. Over vergelijkingen en
oneliners wordt lang nagedacht en gediscussieerd. Amerikaanse speeches zijn
superieur qua klank, ritme, herhaling - de muziek van de speech. ,,Ask not what
your country can do for you, ask what you can do for your country." ,,I have a
dream that one day this nation will rise up and live out the true meaning of its
creed " ,,Mr. Gorbachev, tear down this wall!"

2We richten ons in Nederland te veel op de inhoud en te weinig op de impact.
Onze politici zijn vooral bezig met de boodschap die zij willen zenden.
Amerikanen leggen meer nadruk op het bereiken van een emotioneel effect bij het
publiek: moving the crowd from A to B. Wat wil je publiek horen? Welke hoop,
welke dromen van het publiek kun je vervullen? De spreker die zich in Nederland
hierop richt, wordt al snel versleten voor populist - maar gaat er ondertussen
wel met de stemmen vandoor.

3Misschien wel het belangrijkste: Amerikanen schuwen het niet om in speeches een
niveau dieper te gaan en te spreken over gedeelde waarden en persoonlijke
overtuigingen. Speeches are about the speaker. Als de spreker overtuigend kan
brengen waar hij voor staat en waar hij het land heen wil brengen, zal hij de
harten van de kiezers winnen. Denk aan de gevleugelde woorden waarmee president
Obama eind 2011 de aanval inzette op zijn politieke tegenstanders: I believe
that this country succeeds when everyone gets a fair shot, when everyone does
their fair share, and when everyone plays by the same rules. Those aren't
Democratic or Republican values. [ ] They're American values, and we have to
reclaim them. Dit gaat over meer dan beleid of politiek. Dit gaat over de ziel
van het Amerikaanse volk. In Nederland is het benoemen van waarden nog steeds
gevoelige materie. De politiek laveert voorzichtig eromheen.

Men zegt weleens dat wat er in de Amerikaanse verkiezingen gebeurt, een paar
jaar later overwaait naar Europa. Mijn voorspelling is dat speeches - in een
handomdraai te bekijken op YouTube - een veel prominentere rol zullen spelen bij
de volgende Nederlandse verkiezingen. Campagnebureau BKB voorzag deze trend al
bij de Tweede Kamerverkiezingen in 2010 en organiseerde een speechwedstrijd
tussen een aantal fractievoorzitters  - Mark Rutte (VVD), Job Cohen (PvdA),
Femke Halsema (GroenLinks) en Alexander Pechtold (D66) - in uitgaansgelegenheid
Paradiso, in Amsterdam. Het werd een groot succes, maar  de media pikten het
nauwelijks op.

Dit zal de volgende keer anders zijn. Speeches geven verkiezingskandidaten  tijd
en  ruimte om te vertellen over zichzelf, waar ze voor staan en waar ze
Nederland naartoe willen brengen. Zo stellen zij de kiezer voor een duidelijke
keuze. Waarom zou jij  moeten stemmen op deze kandidaat? Crisis of niet, dáár
zal het bij de volgende verkiezingen om gaan. Het zal  het voor iedereen leuker,
interessanter en waardevoller maken.

Huib Hudig is speechcoach en speechschrijver. Hij schreef speeches voor Piet
Hein Donner,  Mark Rutte, Rita Verdonk en andere Haagse politici. Op 12 april
verschijnt van hem Het speechboekje, een inspirerende speech in 10 stappen.

LOAD-DATE: March 23, 2012

LANGUAGE: DUTCH; NEDERLANDS

GRAPHIC: Illustratie Ares

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              149 of 200 DOCUMENTS



                                NRC Handelsblad

                             23 maart 2012 vrijdag

Amnestie Bouterse verstoort rust in Suriname

SECTION: Opinie

LENGTH: 547 woorden

SAMENVATTING

Het voorstel om de daders van de Decembermoorden van 1982 amnestie te verlenen,
zal leiden tot grote onrust in Suriname. Laat de rechters gewoon hun werk
afmaken, stelt Raul Behr.

VOLLEDIGE TEKST:

Het gerechtelijk onderzoek en het berechtingproces over de Decembermoorden van
1982 in Suriname zijn al vijf jaar gaande.  Door dit proces, door het in alle
openbaarheid zoeken naar de waarheid van wat zich in die donkere dagen heeft
afgespeeld in Suriname,   en door het berechten van de mensen die zich  aan
strafbare feiten schuldig maakten, komt de Surinaamse samenleving eindelijk tot
rust. De burgers in Suriname weten dankzij het proces dat ze leven in een
democratische rechtstaat   waarin de drie machten zijn gescheiden, een land
waarin de gewone man erop kan vertrouwen dat hij met een gerust hart zijn beklag
kan doen als hem onrecht wordt aangedaan. Hij  weet ook dat  na zijn klacht
onderzoek zal volgen en recht zal worden gesproken.

Daarentegen zal er grote maatschappelijke onrust ontstaan als de politiek zich
bemoeit met de rechtspraak  door een Amnestiewet voor te stellen,  precies op
het moment dat het gerechtelijk onderzoek en het berechtingproces bijkans waren
afgerond. Zo wil men dus de rechtspraak verhinderen of, beter gezegd, vooraf
ontkrachten wat de krijgsraad vindt na een openbaar proces van maar liefst vijf
jaar.

Wat denk ik hiervan, als burger in Suriname?

In de eerste plaats maakt het mij onrustig. Het geeft een zeer onveilig gevoel.
Ik denk dat dit geldt voor nog vele andere Surinamers. We hadden  gehoopt dat de
zaak door het proces  eindelijk  kon worden afgesloten en dat wij ons daarna
geheel zouden kunnen geven aan de opbouw van het land. Nu worden we door het
ingrijpen van politieke partijen in feite opgeroepen tot maatschappelijke
onrust.

Het argument in de memorie van toelichting op de Amnestiewet dat er veel tijd
verloren zou gaan aan discussie over het verleden en dat amnestie daarom gewenst
zou zijn, gaat niet op. Juist als het gerechtelijke proces gewoon zou worden
afgerond, zouden  ook de vele discussies onder  Surinamers over het
(onverwerkte) verleden voorbij  zijn. Het zal juist meer discussie doen opwaaien
als het proces wordt verstoord door juist nu met een amnestievoorstel te komen
en hierbij de rechterlijke macht in het land voor de voeten te lopen.

Sinds januari van dit jaar  is Suriname voor zes maanden roulerend voorzitter
van de Caribische Gemeenschap. Het is niet slim om  precies in deze periode de
rechtsgang in het land door politiek ingrijpen te verhinderen en de waarheid
onder  tafel te houden. Dit  zal  zeer bevreemdend werken in de regio. Hierdoor
wordt Suriname opnieuw in een isolement geplaatst, als 'wankele democratie'
en/of 'falende staat'. Dit moet niemand willen. Een uitspraak van de rechter
over de Decembermoorden sluit bovendien een verzoeningsproces daarna helemaal
niet uit. Het omgekeerde is wel het geval.

Ook de nabestaanden van december 1982 smachten naar de innerlijke rust die volgt
op waarheid en recht. Ook zij willen deel hebben aan maatschappelijke rust in
het land, om zich vervolgens vol overgave in te zetten voor de ontwikkeling van
Suriname.

Raul Behr is een zoon van journalist Bram Behr, een van de vijftien slachtoffers
van de Decembermoorden. Uit: De Ware Tijd.

LOAD-DATE: March 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              150 of 200 DOCUMENTS



                                NRC Handelsblad

                             19 maart 2012 maandag

Wel een mobieltje, maar geen toilet;
De conjunctuur in India

BYLINE: Wim Brummelman

SECTION: Economie

LENGTH: 719 woorden

SAMENVATTING

Cijfers over de wereldeconomie zijn er dagelijks. Het verhaal daar achter
vertellen onze correspondenten en redacteuren, elke maandag vanuit een ander
land.

VOLLEDIGE TEKST:

De Indiase minister van Spoorwegen, Dinesh Trivedi, heeft zijn biezen gepakt.
Hij beging een politieke doodzonde. Vorige week, bij de presentatie van de
spoorwegbegroting, stelde hij voor om het treinkaartje in India duurder te
maken.

Het is pas de eerste tariefsverhoging in acht jaar. En het reizen per spoor
wordt ook niet erg veel duurder: nog geen halve cent per kilometer. Maar toch.
In een land waar de afstanden groot zijn en armoede nog wijdverspreid, telt elke
paisa.

Trivedi's positie werd niet ondermijnd door de oppositie, maar door zijn eigen
politieke baas. Dat is Mamata Banerjee, sinds 1998 leider van de door haar
opgerichte partij Trinamool, en sinds vorig jaar premier van de Indiase
deelstaat West-Bengalen. Bij de verkiezingen in mei maakte ze daar een einde aan
34 jaar regeringsmacht van de communisten. Eerder al verjoeg ze bijna
eigenhandig topindustrieel Ratan Tata, die in West-Bengalen de 'Nano', 's
werelds goedkoopste auto, wilde gaan produceren op onteigende boerengrond.

Nu riep Banerjee om het aftreden van minister Trivedi.  Ze verweet hem de gewone
man in de steek te laten bij zijn pogingen de spoorwegbegroting op orde te
krijgen en de infrastructuur te moderniseren.

'Didi' (grote zus), zoals ze wordt genoemd, is een straatvechter en een
populist, zo blijkt ook nu weer. Maar de commotie rond de spoorwegminister (die
vooralsnog niet wil wijken) onderstreept ook iets anders: namelijk de malaise
waarin de regering onder aanvoering van de Congrespartij verkeert.

Manmohan Singh is de langstzittende premier van India, na Jawaharlal Nehru en
diens dochter Indira Gandhi. Hij geldt als een integer en wijs man. Maar hij is
ook een van zwakste  leiders in de geschiedenis. Hij loopt aan de leiband van
Sonia Gandhi, de leider van de intern verdeelde Congrespartij. En Singh kan zich
niet ontplooien omdat zijn regering afhankelijk is van coalitiegenoten die ieder
de eigen (regionale) achterban moeten bedienen. Trinamool uit West-Bengalen is
een van de negen. Van een andere partner, uit het zuidelijke Tamil Nadu, erfde
de regering de miljardenaffaire rond de onderhandse verkoop van
telefoonlicenties - het grootste corruptieschandaal dat India de afgelopen tijd
heeft getroffen.

Premier Singh past al op de winkel sinds 2004. Toen versloeg de Congrespartij
onverwachts de hindoe-nationalistische BJP. Vijf jaar later werd hij overtuigend
herkozen - mede dankzij ruimhartige subsidies op voedsel, brandstof kunstmest en
voor werkgelegenheidsprojecten op het platteland.

Maar doortastende hervormingen om de economie op een hoger plan te trekken en de
armste groepen echt bij de economische ontwikkeling te betrekken, zijn de
afgelopen jaren niet doorgevoerd. Je zou kunnen zeggen dat de coalitie haar
ruime mandaat heeft verkwanseld. Onlangs werd een lang verwacht voorstel voor
het toestaan van buitenlandse investeringen in de detailhandel weer ingetrokken,
onder druk van protest.

Geen wonder daarom dat er geen verrassende vergezichten scholen in de
overheidsbegroting die eind vorige week ook werd gepresenteerd, traditiegetrouw
daags na de indiening van de spoorwegbegroting. De gelouterde minister van
Financiën, Pranab Mukherjee, sprak plichtmatig over de noodzaak van vermindering
van de geldverslindende subsidies, terugdringing van het overheidstekort en
beteugeling van inflatie. Maar al met al is de begroting in de eerste plaats
gericht op handhaving van de status quo, luidde het algemene oordeel.

Enig goed nieuws stelde Mukherjee wel in het vooruitzicht. Komend begrotingsjaar
(dat op 1 april begint) zal de economische groei weer aantrekken tot 7,6
procent, tegenover 6,9 procent in het nu aflopende fiscale jaar (2012). Dat is
nog steeds lager dan de 8,4 procent die werd gerealiseerd in de twee jaren die
daaraan voorafgingen.

De regering legt zich er bij neer, wijzend op de economische tegenwind elders in
de wereld. Maar critici zeggen dat een land, waar de helft van de bevolking wel
een mobieltje heeft maar geen eigen wc, een hogere groei nodig heeft en kan
genereren. India benut zijn potentie niet ten volle, zeggen zij. Ook al wordt
het aan de bovenkant steeds welvarender.

LOAD-DATE: March 19, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              151 of 200 DOCUMENTS



                                NRC Handelsblad

                             17 maart 2012 zaterdag

Tiger is back

BYLINE: Rob Schoof

SECTION: Sport

LENGTH: 1552 woorden

SAMENVATTING

Tiger Woods is terug van weggeweest. Het golfpubliek vergaapt zich bij tijd en
wijle weer aan zijn sublieme afslag, zijn onnavolgbare chips, zijn ijzige kalmte
- in plaats van verhalen over seriële overspeligheid, seksverslaving of andere
privésores. ,,Ik wil hem in topvorm zien, dat is het mooiste om naar te kijken."


VOLLEDIGE TEKST:

E en zwarte Mercedes raast over de snelweg in zonovergoten Florida, vanuit de
lucht gevolgd door een meevliegende camera. De bestuurder draagt een rood shirt.
Kidnapping op klaarlichte dag? Moordenaar op de vlucht? Nee, dit is geen
aflevering van de World's Wildest Police Videos. De bestuurder heet Tiger Woods
en hij rijdt weg bij een golftoernooi. Hij had last van zijn achillespees.

Willen de kijkers Tiger Woods, dan krijgen ze Tiger Woods. Golfend of
autorijdend. Want talloze golfliefhebbers hopen vurig dat het waar is wat de
golfbladen al een tijdje aankondigen: Tiger is Back.

Oké, bijna terug dan. Woods, intussen 36 jaar oud, won onlangs weer eens een
evenement, in Thousand Oaks, Californië - zijn eerste toernooizege in 749 dagen.
Raffelde twee weken terug bij de Honda Classic in Florida achttien holes af in
62 slagen, zijn beste slotronde ooit. ,,Als je het aan mij vraagt was dit de
terugkeer van de oude Tiger. Die gozer die altijd voor mij eindigde", zei de
Zuid-Afrikaan Ernie Els met veel bewondering tegenover sportzender ESPN.

Het gaat weer over golf, als de bekendste sportman op aarde ter sprake komt.
Zeker nu de azalea's weer gaan bloeien op Augusta National, over een paar weken
het decor van The Masters, de major die hij vier keer won. Het publiek vergaapt
zich bij tijd en wijle weer aan zijn sublieme afslag, zijn onnavolgbare chips,
zijn ijzige kalmte -  in plaats van verhalen over seriële overspeligheid,
seksverslaving of andere privésores.

,,Voor de golfwereld is het geweldig als hij terugkeert in de topvijf", zegt
Joost Luiten, Nederlands beste golfer, vanuit Malaga. ,,Ik wil hem in topvorm
zien, dat is het mooiste om naar te kijken.

Het zou nu al de comeback van de eeuw zijn - na een vrije val waarbij zelfs
Icarus wit zou zijn weggetrokken. Twee jaar werd de Amerikaan door de modder
gesleurd na een serie gebeurtenissen die in gang werd gezet toen hij op 27
november 2009, in het holst van de nacht, met zijn Cadillac een brandkraan en
een boom van zijn buurman raakte. In de fall-out van dat ongeluk werd de eerste
sportmiljardair uit de geschiedenis gescheiden van zijn gezin, verloor bijna al
zijn sponsors, zijn eerste plaats op de wereldranglijst - maar vooral zijn
reputatie.

Gevallen voor de verleidingen. Jarenlang was de baltovenaar, winnaar van
veertien majors, aanbeden als een god - onverslaanbaar en onbereikbaar voor het
gewone volk; nu moest hij lijdzaam toezien dat er boeken verschenen over zijn
'seksprobleem', met titels als The Tiger Woods Syndrome. Terwijl talloze
kinderen vroeger in zwijm raakten over hun grote sportheld probeerden ouders nu
programma's over de superster weg te zappen voor hun kroost.

Midden in die nachtmerrie onderbrak Woods zijn carrière, om een paar maanden
schoon schip te maken in zijn privéleven. Biechtte alles op, bood zijn
nederigste excuses aan, en sprak er verder nooit meer over.

Maar zijn terugkeer op de baan verliep verre van vlekkeloos. Weg waren de
ontspanning in het lichaam, de vrijheid in het hoofd, de automatismen, de
geniale slagen die hem 623 weken lang nummer één van de wereld maakten. Door
langdurig blessureleed, getuige de vier operaties aan zijn linkerknie, werd het
fenomeen verder teruggeworpen dan zijn fans ooit voor mogelijk hadden gehouden.

Vanaf het moment dat hij in Orlando door de heg van zijn buren schoot, was de
voorsprong op zijn rivalen zo groot dat het nog bijna een jaar duurde voordat
hij van zijn troon werd gestoten, door de Engelsman Lee Westwood. Het dieptepunt
bereikte hij in november vorig jaar, toen zijn naam op de wereldranglijst onder
nummer 58 terug te vinden was. In het blikveld van gewone stervelingen als Joost
Luiten.

F inancieel gezien was 2011, in vergelijking met de rest van zijn carrière, een
rampjaar voor Woods. Met 62 miljoen dollar, volgens de jaarlijkse Fortunate
50-lijst van het Amerikaanse tijdschrift Sports Illustrated, was de koek op. Nog
altijd verdiende hij meer dan zijn tijdgenoten, zoals golfcollega Phil Mickelson
(61 miljoen), tennisser Roger Federer (52 miljoen), basketballer LeBron James
(44 miljoen) of voetballer Lionel Messi (43 miljoen), maar het was nog niet de
helft van wat Woods gewend was.

In 2008, het jaar voordat zijn huwelijk met de Zweedse Elin Nordegren
onherstelbaar werd beschadigd, werd op zijn rekening nog 127,9 miljoen dollar
bijgeschreven, waarvan 105 miljoen aan sponsorinkomsten.

Maar nadat zijn privébesognes eenmaal in volle openheid op straat kwamen te
liggen, zagen grote sponsors als AT&T, Accenture, Gatorade en Gillette hun naam
liever niet meer op zijn golftas. Het kostte The Chosen One, zoals zijn vader
hem ooit noemde, letterlijk tientallen miljoenen dollars per jaar.
Sportartikelenfabrikant Nike, goed voor zo'n vijftien miljoen dollar per jaar,
liet hem niet vallen. Huwelijkse ontrouw, vond Nike-directeur Phil Knight, was
nu eenmaal ,,part of the game" in de reclamewereld.

Twee jaar werkte Woods zich in het zweet voor de wederopbouw van zijn imperium,
een simultane onderhoudsbeurt voor lichaam, geest en imago. Hij ontsloeg zijn
caddie, werkte met wisselend succes aan een nieuwe swing, maar bleef last houden
van zijn linkerbeen.

Toch keerden de oude reflexen langzaam terug in de golfwereld. De kijkcijfers
vliegen omhoog, sponsors hebben stilaan weer een rij gevormd, zoals Rolex, dat
gokt op een tweede jeugd. Ooit zal hij de achttien majorzeges van Jack Nicklaus
verbeteren, zo is de hoop. ,,Ik heb veel respect voor Tigers spel, ik denk dat
hij terugkomt'', zei Nicklaus twee weken geleden tegen persbureau AP. Voor
velen, ook voor Nicklaus, is Woods alweer favoriet op Augusta.

Ook Luiten zag Woods de afgelopen maanden progressie boeken. ,,Natuurlijk is dat
mooi. Het levert sponsors op. Dankzij hem gaat er zoveel geld om in de
golfsport. Hij is meer gaan spelen, hij probeert in zijn ritme te komen. Hij
wordt steeds beter, maar hij is er nog lang niet. Ik verwacht dat hij weer
terugkeert aan de wereldtop, maar dan moet hij wel helemaal fit worden."

En juist daarover heeft de Nederlander ernstige twijfels. ,,Hij stapte laatst in
Florida uit het toernooi, terwijl hij nog een paar holes te gaan had. Dat doe je
niet als je alleen maar een stijve achillespees hebt. Dan heb je een ernstige
blessure."

L uiten is bezorgd dat de linkerknie van Woods hem zal blijven hinderen. ,,Dat
blijft een zwakke plek, na vier operaties. Maar het is wel cruciaal: tijdens je
swing komt alle kracht op je linkerknie. Als die niet honderd procent is, ga je
dat niet volhouden. En als je je gaat inhouden kun je niet meer op het topniveau
mee."

Afgezien daarvan: de golfwereld is drastisch veranderd sinds de dramatische val
van Woods. Het gat werd razendsnel opgevuld door een golf van topfitte
wereldveroveraars, die de sport gingen beoefenen omdat zij Tiger Woods wilden
worden. Zoals de 22-jarige Rory McIlroy, die deze maand de op één na jongste
nummer 1 van de wereld. Woods was jonger (21), toen hij in 1997 doorbrak.

Twee weken geleden nam de Noord-Ier de erfenis over, in Palm Beach Gardens, waar
hij een ontketende Woods maar net achter zich wist te houden. Ondanks de
historische overwinning van McIlroy kreeg Woods de meeste aandacht, na zijn
verbluffende rondje van 62 slagen, acht onder het baangemiddelde.

Dat er werkelijk iets bijzonders gebeurde tijdens deze Honda Classic, bleek uit
de kijkcijfers. NBC kreeg met 4,1 miljoen kijkers de meeste aandacht voor dat
toernooi in tien jaar. Tiger had de jacht heropend. ,,Ik bleef ook kijken omdat
Tiger zo goed speelde", zei de Amerikaan Hunter Mahan een dag later in de New
York Times. Zelf staat Mahan tiende op de wereldranglijst, acht plaatsen hoger
dan Woods. Maar Tiger is Tiger - wat er de afgelopen jaren ook is gebeurd. ,,Als
hij slecht speelt zet ik de tv uit", zei Mahan. ,,Als hij meedoet gebeurt er
iets, hij maakt echt het verschil."

Dat is wat een succesvolle Tiger Woods doet: zijn extreem hoge niveau betovert
het publiek, zelfs zijn concurrenten. Daarom veranderde de sport voorgoed nadat
hij in 1996 professional was geworden. Daarom rees het prijzengeld de pan uit.
Iedereen wil alles van hem weten, altijd en overal. Die onmenselijke hoeveelheid
aandacht - 365 dagen per jaar in de spotlights - maakte zijn val zo diep.

Zijn natuurlijke erfopvolger had het liever anders gezien. ,,Ik geloof niet dat
iemand het gat kan opvullen dat Tiger achterlaat", zei McIlroy vorig jaar, aan
de vooravond van de KLM Open, in deze krant. Hij ging er toen nog vanuit dat een
comeback van Woods niet meer reëel was.

Toch maakt de golfwereld zich een half jaar later likkebaardend op voor een
tweestrijd tussen de oude en de nieuwe koning van de sport.

Maar de bescheiden McIlroy, tot nu toe winnaar van slechts één major, heeft nu
al genoeg van de vergelijkingen tussen hemzelf en zijn jeugdidool. ,,Ik heb
nooit gezegd dat ik de volgende wie-dan-ook wil worden", zei hij twee weken
geleden. ,,Ik wil de eerste Rory McIlroy zijn."

Het gaat weer over golf als de bekendste sportman op aarde ter sprake komt

LOAD-DATE: March 16, 2012

LANGUAGE: DUTCH; NEDERLANDS

GRAPHIC: Tiger Woods in februari van dit jaar in actie in Californië.
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              152 of 200 DOCUMENTS



                                NRC Handelsblad

                             17 maart 2012 zaterdag

Wantrouwen als wapen

BYLINE: Tom-Jan Meeus

SECTION: Zaterdag & Zondag

LENGTH: 1910 woorden

SAMENVATTING

Amerika probeert vanaf komend najaar het populisme in te dammen. Veertig jaar
strijd op leven en dood tussen Democraten en Republikeinen heeft het land
verlamd. Nederland importeert juist dat populisme en het bijbehorende wantrouwen
tegen alles wat 'anders' is. ,,Wie woede losmaakt levert het bewijs dat hij van
belang is."

VOLLEDIGE TEKST:

Er zal weinig aandacht voor zijn - moderne media brengen liever persoonlijke
verhalen dan verhalen over looiige structuren. Toch zijn de verkiezingen voor
een nieuwe volksvertegenwoordiging van Californië dit jaar zeker zo belangrijk
voor de VS als de verkiezing van een nieuwe Amerikaanse president.

Trendsettend Californië wijst in november Congresleden aan volgens een
kiesstelsel dat Democraten en Republikeinen dwingt hun meest gematigde
kandidaten voor te dragen. In voorverkiezingen van Republikeinen stemmen ook
Democraten mee, en andersom, zodat redelijkheid ineens een voorwaarde wordt om
te winnen. Het huidige systeem stimuleert extremisme - Amerika werd er de
laatste decennia een onbestuurbare grootmacht mee.

Nu heeft een brede coalitie van rechts en links Californië als proeftuin
gevonden om dit verstikkende stelsel te beëindigen, en alles wijst erop dat dit
gaat lukken. De staat die de wereld eerder de spijkerbroek, de sportschool en
Facebook gaf, kiest komend najaar zodoende een Congres dat een spectaculaire
breuk met de Amerikaanse politieke cultuur van de laatste decennia oplevert:
politici die consensus zoeken. Politici die samenwerken in plaats van
polariseren en populariseren.

En dit is het fascinerende: juist nu Amerika tot het besef komt dat het zo niet
langer kan, is Nederland in een soms krankzinnig hoog tempo bezig het wantrouwen
en het populisme, en de polarisatie die dit versterkt, uit Amerika te
importeren.

Hoe pervers het Amerikaanse stelsel uitpakt leer ik van Tom Tancredo, een
begenadigd populist uit Colorado die me in 2010 het geheim van zijn aanpak uit
de doeken doet. Een politicus in de VS is pas succesvol, vertelt hij, als hij
aan het ruim ontwikkelde wantrouwen van de bevolking appelleert, met andere
woorden: als hij geregeld een nederlaag weet te  lijden. (Geert Wilders, lees ik
in het boek van Martin Bosma, was een jaar voor mij bij Tancredo.)

Tancredo, ex-Congreslid (1999-2009) en medewerker van diverse Republikeinse
presidenten, heeft van controverse zijn specialisme gemaakt. Hij is kind aan
huis bij Fox News. In 2005 dreigde hij met een aanval op Mekka voor het geval
Al-Qaeda een nucleair wapen in de VS gebruikt. Hij eist dat de grenzen dichtgaan
zolang er nog illegalen het land binnenkomen. Hij maakt openlijk ruzie met
Republikeinse leiders als John McCain (,,smerige man, gemeen, de schil van een
ui is dikker dan zijn huid"). Dat alles, zegt hij, bezorgt hem zijn
populariteit. Toen de Tea Party opkwam werd hij in die kringen met open armen
ontvangen.

En voorwaarde voor succes in een wantrouwende maatschappij is dat mensen woedend
op je worden, legt hij uit. Wees altijd de opruier. ,,Als je iets wilt bereiken
en beleid omverwerpen dat al jaren bestaat, dan moet je bereid zijn dingen te
zeggen waardoor mensen pissig op je worden." Wie woede losmaakt bij de andere
partij levert zijn medestanders het bewijs dat hij van belang is. Dus probeer je
ze zo hard mogelijk te raken. ,,Pas als ze je gaan bestrijden kom je ergens."

Bijbehorende truc: zet onoplosbare problemen op de agenda, zodat je nederlagen
lijdt. Nederlagen bevestigen de burger in zijn wantrouwen. ,,Mensen wantrouwen
de regering, mensen wantrouwen elkaar, mensen hebben het idee dat Amerika ze uit
de handen glipt", legt Tancredo uit. ,,Daar moet je aan appelleren."

Het is de politieke exploitatie van een verschijnsel dat elke Amerikaan kent en
weet te verbergen. Amerikanen hebben zo'n voortreffelijk gevoel voor
zelfpromotie ontwikkeld dat ze er hun inktzwarte mensbeeld moeiteloos mee kunnen
verhullen. Maar diezelfde zelfpromotie is er de oorzaak van dat ze - zie
onderstaande data van onderzoeksbureau Harris - sinds de jaren zestig werkelijk
iedereen zijn gaan wantrouwen: andere Amerikanen, deskundigen, autoriteiten,
politici, etc.

Voor gezagsdragers resteert in zo'n klimaat weinig anders dan de volkswil volgen
of de maatschappij haar gang laten gaan. Op zich geen punt, in een land dat
populaire cultuur tot kunst verhief: populisme hoort bij Amerika als Andy Warhol
bij Campbell's Soup. Maar wat zich wreekt is dat populisme zo'n krachtig
politiek wapen werd dat ook deskundigheid en rationaliteit er ondergeschikt aan
raakten. 'Fact free politics', de term die vorig jaar overwaaide naar Nederland,
is lang niet zo'n nieuw verschijnsel als het veelvuldige Nederlandse gebruik
ervan suggereert. Deskundigheid is al jaren een verdachte eigenschap in de VS,
zodat politici hun oordeel moeiteloos kunnen negeren. Ziedaar de verklaring voor
het gemak waarmee Bush zijn onwinbare oorlogen begon (die Obama in de meeste
gevallen voortzet) en de eenvoud waarmee de staatsschuld tot historische hoogte
kon oplopen (en ook onder Obama blijft stijgen).

Nederland heeft sinds Pim Fortuyn zijn eigen flirts met polarisatie en rechts
populisme, en dat levert soms frappante gelijkenissen met culturele en politieke
trends in Amerika op. Qua zelfpromotie steken Nederlanders Amerikanen inmiddels
met gemak naar de kroon: op sociale media is iedereen de spindoctor van zijn
eigen leven. Deskundigheid wordt ook hier met argwaan begroet. Rechters vallen
van hun sokkel. De agitator heeft ook in Nederland zijn intrede gedaan, vooral
als mediapersoonlijkheid, want ook Nederlandse media worden steeds vaker
gedreven  door honger naar spektakel en controverse.

En zoals Tancredo in de VS gebruikmaakt van deze trends, zo doet Geert Wilders
dat in Nederland. Ook Wilders organiseert zijn eigen nederlagen - zie het
Polen-meldpunt, het rapport over de gulden, etc. - om er daarna van te
profiteren: naar ons wordt niet geluisterd; die profiteurs in het Europarlement
willen ons de mond snoeren. Ook Wilders scheldt politieke partners uit: Doe es
normaal man. Ook Wilders zegt dingen die volgens de goegemeente eigenlijk niet
kunnen. Want ook Wilders weet dat woedende reacties op zijn optreden en
uitlatingen de brandstof van zijn achterban zijn.

In het geniale Nixonland: The Rise of A President and the Fracturing of America
(2008) laat de historicus Rick Perlstein zien waarom deze strategie zo succesvol
kon worden. In 1968 lanceerde Nixon het concept van de zwijgende meerderheid -
'naar de gewone man wordt niet geluisterd' - en dat bleek zo'n krachtig
sentiment dat het sindsdien door nagenoeg elke politieke kandidaat, Republikein
én Democraat, wordt uitgespeeld. Het werd hét populistische wapen om
verkiezingen te winnen. En het  strategische instrumentarium dat eruit voortkwam
zie je bij Wilders bijna volledig terug: hij attaqueert kwaliteitsmedia naar
Amerikaans recept. Hij politiseert de magistratuur naar Amerikaans voorbeeld.
Zijn goed-foutschema is een klassieker uit het Republikeinse repertoire: wie
niet voor mij is, is tegen mij. Net als het wantrouwen tegen Andere Groepen -
Grieken, Prius-rijders, moslims, Palestijnen, Polen - dat hij uitspeelt.

Nederland is nog lang niet zo verscheurd als de VS. Het verschil is dat
Nederland pas tien jaar een activistisch rechts populisme kent, waar de
Verenigde Staten nu ruim veertig jaar ervaring met het concept van de zwijgende
meerderheid heeft. Maar net als in de VS wordt langs die weg nu ook hier door
politici wantrouwen in de maatschappij geïnjecteerd.

En dat begint politieke instituties te raken. De volgende gegevens komen uit  De
sociale staat van Nederland (Sociaal en Cultureel Planbureau, 2011). Ze tonen
aan hoe Nederland ver verwijderd is van de VS: het vertrouwen in
maatschappelijke instituties - naar internationale maatstaven al decennia hoog -
bleef de afgelopen tien jaar op peil. Maar het vertrouwen in politieke
instituties bleef laag, of daalde in Amerikaans tempo.

Roel Dekker, de SCP-onderzoeker achter deze cijfers, vertelt dat Nederland na
tien jaar rechts populisme uit de groep van landen is gevallen waar het
vertrouwen in politieke instituties het hoogste is. ,,Tot en met de jaren
negentig behoorden we met ons hoge vertrouwen in politieke instituties tot de
internationale top, samen met Scandinavië. Dat is niet meer zo. We zien grote
schommelingen, maar we keren niet meer terug op het hoge niveau van voor de
moord op Fortuyn."

Volgens de Leidse politicoloog Rudy Andeweg toont dit maar beperkt wat er
speelt. Uit zijn Nationaal Kiezersonderzoek blijkt nog altijd een hoog
vertrouwen van Nederlanders in de democratie - gunstige resultaten die je
telkens in de media ziet opduiken. Maar die data geven, zegt Andeweg, geen goed
beeld. Volgens hem blijkt uit de antwoorden op één stelling hoe ver het is
gekomen. Sinds de jaren zeventig wordt deze stelling aan een representatieve
kiezersgroep voorgelegd: ,,Tegen beter weten in beloven politici meer dan ze
kunnen waarmaken." En bijna alle Nederlanders blijken nu te geloven dat politici
hen moedwillig misleiden. Andeweg: ,,In ons laatste onderzoek was 93 procent het
met deze stelling eens. Dat is nog nooit zo hoog geweest, en  het kan ook bijna
niet hoger meer. Dit zegt eigenlijk alles."  En onderzoek van het SCP
(Burgerperspectieven, januari 2012) laat zien dat kiezers, ondanks drie jaar
'crisis', meer zorgen hebben over nationale cultuur ('samenleven, normen en
waarden') dan over economie en inkomensverdeling. Ook in dat opzicht slaat de
veramerikanisering razendsnel toe.

Er komt bij dat Nederland net als de VS een krachtige links-populistische
stroming heeft, zodat zich dezelfde electorale tweedeling ontwikkelt: wie op de
flanken polarisatie bevordert heeft de wind mee. Zo hebben nu twee stromingen
succes door het Hollandse consensuslingo te mijden en de taal van de gewone man
('Effe dimmen', SP; 'U bent knettergek', PVV) te introduceren in de nationale
vergaderzaal.

En het politieke centrum, waar de oude middenpartijen decennialang de macht
regisseerden, is geheel gedesoriënteerd geraakt: het centrum voelt de macht uit
zijn vingers glippen. ,,Moderne kiezers willen heldere standpunten. Ze willen
een partij uit de regering stemmen als ze vinden dat het niet goed gaat", zegt
Andeweg. ,,Middenpartijen zullen het altijd moeilijk vinden de helderheid te
bieden die kiezers tegenwoordig eisen."

Nu mankeert er van alles aan de oude middenpartijen en de oude politieke zeden -
de ondoorgrondelijke taal, de baantjesmachine, de onheldere machtsvorming, etc.
Maar die oude Nederlandse politiek is een zegen vergeleken met de gepolariseerde
reclamefabriek die in de VS doorgaat voor politiek: een geperverteerde elite
(jazeker) die het land op de rand van de afgrond heeft gebracht.

Maar in Den Haag is de angst van de oude middenpartijen voor de roekeloze burger
zo groot dat niet één vooraanstaande politicus die burger op zijn onbezonnenheid
durft te wijzen.  Gelaten aanvaarden bewindslieden en topadviseurs de trend. En
zo is  Nederland op weg naar een gepolariseerd politiek bestel, zonder
reflectie, zonder ophef, geleid door politici die doen alsof er eigenlijk niet
zoveel aan de hand is.

Gebaseerd op De grote Amerikashow. Populisme en wantrouwen in een gespleten land
van NRC-redacteur Tom-Jan Meeus. Het wordt dinsdag 17 april gepresenteerd in  De
Rode Hoed in Amsterdam.

'Pas als ze je gaan bestrijden, kom je ergens'

Tancredo, populist uit Colorado

Amerika werd door extremisme een onbestuurbare grootmacht

LOAD-DATE: March 16, 2012

LANGUAGE: DUTCH; NEDERLANDS

GRAPHIC: Brief van Thea Rogge aan haar zoon IJsbrand in Japan, oktober 1957. Ze
schrijft over de castratie van Henk Heithuis: ,,...en dit is niet het enige
geval, 9 gevallen zijn bekend en wat er nog volgen kan".
spandoek2
spandoek3
Illustratie Pepijn Barnard en Rik van Schagen

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              153 of 200 DOCUMENTS



                                NRC Handelsblad

                            15 maart 2012 donderdag

Giften aan partijen worden deels publiek

SECTION: Binnenland

LENGTH: 357 woorden


Een politieke discussie van bijna een decennium lang heeft geleid tot een eerste
tastbaar resultaat. Minister Spies (Binnenlandse Zaken, CDA) heeft een
Kamermeerderheid achter zich gekregen voor haar voorstel om de namen openbaar te
maken van donateurs die meer dan 4.500 euro schenken aan een politieke partij.

De PVV bleef als enige partij principieel tegen de voorstellen, ondanks een
handreiking aan die partij om de identiteit van sommige donateurs te beschermen.

Al sinds 2003 wordt gedebatteerd over de invoering van een wet die giften aan
politieke partijen transparanter moet maken. De Raad van Europa, een Europese
organisatie voor mensenrechten en democratie, pleitte in dat jaar voor meer
openheid.

,,We moeten transparant zijn over de giften die politieke partijen ontvangen",
zegt Spies nu in de Kamer. Zij wil partijen die onvoldoende inzicht geven in de
identiteit van de gevers een maximale boete van 25.000 euro per overtreding
opleggen.

In uitzonderlijke gevallen blijft de naam van de donateur geheim. Een nog in te
stellen commissie toetst of een donateur gevaar loopt als zijn identiteit bekend
wordt. PVV-Kamerlid Hero Brinkman is ook kritisch over deze geste van de
minister. ,,Als die commissie met drie PvdA'ers dan besluit dat die PVV'er toch
anoniem kan blijven, hoe gaat dat dan precies? Wie zijn er dan wél op de hoogte
van de identiteit van die gever?"

Spies maakt nog een uitzondering: de namen van donateurs aan lokale en regionale
afdelingen van politieke partijen worden niet openbaar gemaakt, ook als de
giften meer bedragen dan 4.500 euro.

PvdA-Kamerlid Pierre Heijnen vindt dit ,,een maas waar een potvis doorheen kan
zwemmen". PVV'er Brinkman - tevens fractievoorzitter van de PVV in Noord-Holland
- juicht deze uitzondering juist toe. Hij zegt de ,,identiteit van Henk en
Ingrid te willen beschermen".

De meeste partijen willen nog wijzigingen laten aanbrengen. PvdA en D66,
voorstanders van Spies' donateurswet, willen deze aanscherpen. De grens van
4.500 euro mag van hen  naar 1.500 euro.  De PVV dreigt de regels te zullen
negeren. Voordat de  regels  van kracht worden, moet de Kamer er  nog over
stemmen.

LOAD-DATE: March 15, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              154 of 200 DOCUMENTS



                                NRC Handelsblad

                             14 maart 2012 woensdag

's Ochtends koeien melken, 's middags op het ijs

BYLINE: Steven Verseput

SECTION: Sport

LENGTH: 1883 woorden

SAMENVATTING

Na hun sportcarrière vallen atleten vaak in een zwart gat. Steeds meer
topsporters vinden de oplossing in een baan naast de sport. Judoka Jason Gawke
is ambtenaar bij Binnenlandse Zaken. Hockeyer Floris Evers is consultant.

VOLLEDIGE TEKST:

In de ochtend is Geert-Jan van der Wal (26) boer. Kwart voor zes staat hij op.
Dan melkt hij de zestig koeien op de melkveehouderij die hij samen met zijn
vader runt. Daarna voert hij de koeien en doet hij nog andere klussen op de
boerderij, even buiten Urk. Na de lunch transformeert Van der Wal in een
topsporter. Dan ruilt hij zijn overall in voor een trainingspak en is zijn
beroep marathonschaatser. Tot het eind van de middag traint hij - op de fiets,
skeelers of schaatsen. Dag in dag uit combineert hij beide banen. Zeven dagen
per week.

Als marathonschaatser verdient Van der Wal zo'n 1.400 euro per maand, te weinig
om te kunnen sparen. Dus heeft de rijder van marathonteam SOS Kinderdorpen er
een baan naast. Het is goed te combineren. Als hij een druk wedstrijdschema
heeft, zoals deze winter met de strenge vorst, leidt zijn vader het bedrijf.
Tijdens marathonwedstrijden heeft Van der Wal er profijt van dat hij
melkveehouder is. ,,Als boer moet je doorzetten en hard werken. Met die
mentaliteit heb ik bij langere wedstrijden op natuurijs voordeel", zegt hij.
,,En ik ben ook vaak fysiek bezig op de boerderij, daardoor ontwikkel ik veel
spierkracht."

In de Nederlandse sportwereld is er steeds meer aandacht voor sporters die hun
carrière combineren met een reguliere baan. Begin 2009 begon het project 'Goud
op de Werkvloer', waarbij (oud-)topsporters begeleid worden bij het zoeken naar
een baan in het bedrijfsleven. Via het project zijn sindsdien ruim 130 sporters
geplaatst bij bedrijven. En ook het UWV WERKbedrijf helpt sporters, in september
2010 werd Servicepunt Topsporters opgericht. Hierdoor kregen tot nu toe ruim
honderd sporters een reguliere baan.

Die ondersteuning is hard nodig. Veel sporters vinden het lastig na hun
sportloopbaan de overstap te maken naar een nieuw bestaan, zo blijkt uit studie
van Agnes Elling (42), sportsocioloog bij het Mulier Instituut. Zij ondervroeg
192 sporters die tussen 2005 en 2010 gestopt waren. Meer dan de helft had moeite
met hun nieuwe levensinvulling. Zij maakten geen deel meer uit van een groep
sporters. En ze konden moeilijk afstand nemen van de identiteit 'topsporter'.
Het rapport wordt volgende maand gepubliceerd.

Carrièreverandering is een complexe periode voor sporters. Twintig jaar lang heb
je dagelijks tot het uiterste getraind. Hoogtepunten afgewisseld met diepe
dalen. Opeens is het klaar. Geen trainingen, grote toernooien, nieuwe doelen,
media-aandacht. Weg is de roem, je wordt langzaam een 'gewone' burger. Je moet
een nieuwe identiteit opbouwen. De gevolgen van afscheid nemen zijn groot, zegt
Elling. ,,Als sport je heeft gevormd, als dat is waar je voor leeft en hoe je
jezelf ziet, als dat opeens wegvalt, is het heel moeilijk om te schakelen."

Onder sporters is grote behoefte aan begeleiding bij het zoeken naar een tweede
carrière. Daarom begon drie jaar geleden het project Goud op de Werkvloer, een
initiatief van NOC*NSF, uitzendbureau Randstad en stichting Sport & Zaken.
Programmamanager Bram Ronnes (33) is de schakel tussen sporter en werkgever. De
voormalige beachvolleyballer merkt dat steeds meer sporters werk zoeken naast
hun sportloopbaan. De belangrijkste reden is dat zij de extra inkomsten hard
nodig hebben. Bij sporten als roeien, judo, volleybal, shorttrack en
marathonschaatsen is het vaak moeilijk om rond te komen. Vooral in individuele
sporten, waar je grotendeels afhankelijk bent van sponsorcontracten, kan het
financieel lastig zijn.

Ronnes: ,,En er is een grote groep die zegt: ik ben volledig gefocust op
topsport, maar ik wil ook afleiding hebben. Zij doen er een studie of een baan
naast." Door met iets anders bezig te zijn, proberen sporters ook het gevreesde
'zwarte gat' voor te zijn.

Is het wel mogelijk, topsport en een baan combineren? ,,Sport is een fulltime
business, anders kun je niet in de top meedoen", verklaart Ronnes. ,,Maar het is
mogelijk een baan zodanig in te richten, dat het naast een topsportcarrière kan.
Soms is het wel priegelen." Het vereist veel flexibiliteit van een werkgever,
want een sporter stemt zijn werkrooster af op trainingen, wedstrijden en
toernooien.

De laatste vijftig jaar zijn er veel ontwikkelingen geweest op het gebied van
career transition, blijkt uit het proefschrift van de Nederlandse Anke Reints
(30), onderzoeker aan de Vrije Universiteit Brussel in België. Zij deed de
afgelopen vijf jaar onderzoek naar carrièreverandering na een sportloopbaan. In
december vorig jaar promoveerde ze op het onderwerp.

In de jaren zestig en zeventig beleefde tussen de 70 en 85 procent van de
sporters een traumatisch carrière-einde (het zwarte gat), zo blijkt uit
onderzoeken uit die tijd. Ongeveer 25 jaar geleden was er een keerpunt, vertelt
Reints. Het drong tot beleidsmakers en sportpsychologen door dat sporters
begeleid moesten worden bij het coördineren van hun topsport en andere
activiteiten (studie, een andere baan, stages). Ook is er sindsdien meer
aandacht gekomen voor sporters die zich voorbereiden op een tweede carrière.

Wat is de belangrijkste conclusie van haar onderzoek? ,,Zorg voor een
preventieve aanpak en kom niet pas in actie als het al te laat is."  Vooral voor
coaches is het een moeilijk onderwerp, heeft Reints gemerkt. Zij willen zich
niet bezighouden met het einde van de loopbaan van hun atleet. Terwijl
carrièreplanning in het voordeel is van nog actieve sporters, zegt Reints, die
ontwikkelingspsychologie en sportpsychologie studeerde. ,,Zo voelen ze zich
veiliger richting het einde van hun loopbaan. Anders hebben ze het idee: o jee,
ik moet aan topsport doen, want ik kan niets anders. Dat willen we coaches
meegeven: carrièreplanning is geen concurrentie."

Marathonschaatser Geert-Jan van der Wal weet al wat hij na zijn marathonloopbaan
wil doen: de melkveehouderij van zijn vader overnemen. En dan snel uitbreiden,
met zo'n dertig koeien.

Afleiding is juist goed

Naam: Jason Gawke (23)

Sport: judo (klasse tot 66 kilogram)

Traint bij: Judo Team Haaglanden/Lu Gia Jen

Studie: Arbeids- en organisatiepsychologie

Baan: beleidsmedewerker bij Binnenlandse Zaken en Koninkrijksrelaties op de
afdeling directie organisatie- en personeelsbeleid Rijk

Contract: 25 uur

Aantal uur trainen per week: 15 uur

Baan gevonden via: Goud op de Werkvloer

,,Met judo verdien ik bijna niets. Als ik er niet naast zou werken, zou het
financieel heel erg moeilijk worden. Het is geen populaire sport, we krijgen
weinig media-aandacht en komen amper op tv. Daarom is het moeilijk sponsors te
vinden.

,,Als je judocarrière voorbij is, beland je in een maatschappelijk gat. Daarom
heb ik ervoor gekozen om een studie te volgen en ook stapsgewijs aan een
maatschappelijke carrière te werken. Zodat ik na het judo makkelijker de
overstap naar een tweede leven kan maken. Ik wil voorkomen dat ik straks zonder
werkervaring de arbeidsmarkt op moet.

,,In mijn functie ben ik betrokken bij de in-, door- en uitstroom van personeel
binnen het Rijk. Ik ben een van de medewerkers, en niet een buitenbeentje dat
aan topsport doet. Als er grote toernooien aankomen, heeft judo voorrang. Maar
als ik belangrijke deadlines heb op mijn werk, en er zijn kleine toernooien, dan
heeft mijn werk prioriteit. Soms is er een groot project dat af moet op mijn
werk, en dan valt dat precies samen met een belangrijk toernooi. Dan is het een
kwestie van goed plannen. Ik krijg de ruimte om mijn werk zelf in te delen zoals
ik wil. Nu train ik bijvoorbeeld minder omdat ik mijn linkersleutelbeen heb
gebroken en een complicatie aan mijn  schouder heb, waardoor ik meer tijd heb om
te werken.

,,Mijn judocarrière wordt niet belemmerd omdat ik er een baan naast heb.
Afleiding is goed voor me. Als je constant met één ding bezig bent, krijg je een
soort tunnelvisie. Ik haal motivatie uit mijn werk. Ik zou het niet anders
willen. Als ik alleen maar zou judoën, zou ik gek worden."

Lijf en geest in balans

Naam: Floris Evers (29)

Sport: hockey

Club: Amsterdam, aanvoerder Nederlands team

Studie: Geschiedenis

Baan: consultant (leiderschap- en organisatieontwikkeling) bij adviesbureau Boer
& Croon

Contract: 36 uur

Aantal uur trainen per week: 20 uur

Baan gevonden via: Goud op de Werkvloer

,,Twee jaar geleden ben ik op zoek gegaan naar een baan naast mijn
hockeycarrière. Het sportleven houdt een keer op. Ik was wat ouder aan het
worden, en ik wilde me ontwikkelen op een ander vlak. Ik vreesde het zwarte gat
niet, maar ik geloof wel dat het kan gebeuren.

,,Als sporter heb ik er nooit moeite mee om te kiezen wat ik wil, er zijn altijd
nieuwe doelen, nieuwe wedstrijden. Als je stopt met sporten, stopt dat ook.
Daarom begon ik een maatschappelijke carrière, zodat ik voorbereid ben. Die
wereld is heel anders, als je daar pas op je dertigste instapt ben je erg laat.
In aanloop naar de Olympische Spelen in Londen staat hockey de komende maanden
even volledig op één, en werk op twee. Ik heb momenteel al mijn energie nodig
voor het hockey. We trainen nu erg veel met het Nederlandse team. Boer & Croon
accepteert dat ze een medewerker hebben die minder declarabel is dan de
gemiddelde consultant.

,,Het belangrijkste is dat ik mijn verwachtingen weet te managen. Ik moet
duidelijk weten: dan ben ik niet op mijn werk, dan wel. Als ik gefrustreerd raak
omdat ik niet 'declarabel' genoeg ben, heb ik een probleem. Hetzelfde geldt als
ik moe ben op trainingen, dan moet ik daar niet moeilijk over doen, want het is
een bewuste keuze om dit zo te doen.

,,Mijn baan belemmert mijn hockeycarrière niet, het versterkt elkaar juist. Na
een dag hockey én werk zijn mijn lichaam en geest redelijk in balans. Af en toe
is het hectisch. Maar ik vind het mooi als er veel op me afkomt. Als ik de
afgelopen twee jaar terugspoel, en kijk wat ik geleerd heb, zowel op mijn werk
als qua hockey, dan is dat wel erg gaaf."

Wat verdienen ze?

De inkomens van sporters lopen zeer uiteen. Sommige voetballers in de eredivisie
verdienen naar verluidt meer dan een miljoen euro per jaar, terwijl sommige
judoka's, roeiers of marathonschaatsers bijna niets verdienen. Tennisser Robin
Haase sloeg vorig jaar omgerekend 450.000 euro aan prijzengeld bij elkaar, en
Thiemo de Bakker zo'n 125.000 euro. De kostenpost van tennissers - zoals
reiskosten en het salaris van de trainer - is zo'n 100.000 euro.

Sporters die weinig verdienen kunnen gebruikmaken van een stipendium dat wordt
uitgekeerd door sportkoepel NOC*NSF. Alleen sporters met een A-status (momenteel
zijn dat er 571) of een High Potential-status (26) hebben recht op een
stipendium. De hoogte van het stipendium bedraagt maximaal 1.085,01 euro bruto
per maand (70 procent van het wettelijk minimumloon van een 23-jarige). Sporters
mogen tot 125 procent van het wettelijk minimumloon bijverdienen zonder dat zij
worden gekort op het stipendium.

Voor een A-status moet een sporter voldoen aan de prestatienorm die door de
betrokken sportbond en NOC*NSF is vastgelegd. Het uitgangspunt  is dat hij in de
mondiale top acht zit. In uitzonderlijke gevallen, bijvoorbeeld als er uitzicht
is op snelle aansluiting bij de mondiale top acht, kan NOC*NSF een sporter de
status High Potential verlenen.

LOAD-DATE: March 14, 2012

LANGUAGE: DUTCH; NEDERLANDS

GRAPHIC: Jason Gawke: ,,Als je constant met één ding bezig bent, krijg je een
tunnelvisie."
Floris Evers: ,,Ik vrees het zwarte gat niet, maar het kan gebeuren.
Foto's Jan-Dirk van der Burg

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              155 of 200 DOCUMENTS



                                NRC Handelsblad

                             12 maart 2012 maandag

'De Prooi' op toneel: bankiers op het hellend vlak

BYLINE: Herien Wensink

SECTION: Het Grote Verhaal

LENGTH: 868 woorden


De Prooi door Het Nationale Toneel. Regie: Johan Doesburg. Gezien: 10/3,
Koninklijke Schouwburg, Den Haag. Inl. http://nationaletoneel.nl

De ondergang van een bank, is dat erg? Anders gezegd, hoe maak je zo'n drama op
toneel begrijpelijk en invoelbaar voor een groot publiek? Regisseur Johan
Doesburg doet bij Het Nationale Toneel een dappere poging met De Prooi, naar het
boek van Jeroen Smit, over de ondergang van ABN Amro.

De Prooi schetst de verwikkelingen bij 'De Bank', vanaf eind jaren 90, toen
Rijkman Groenink Jan Kalff opvolgde als bestuursvoorzitter. Het was de tijd van
ongebreidelde economische groei. Aandeelhouderswaarde werd  heilig, de lokroep
van grote Amerikaanse zakenbanken verleidde ook ABN Amro  tot megadeals en
nieuwe financiële producten. In De Prooi schetst Sophie Kassies, die het boek
tot toneelstuk bewerkte, de tweedeling die dat veroorzaakt tussen bankiers van
de oude en van de nieuwe tijd, tussen die van 'retail': het filiaal om de hoek,
waar de gewone man zijn hypotheekje heeft, en van 'investment banking': waar het
gaat om fusies, overnames, de megabonussen.

In De Prooi vertegenwoordigen Wilco Jiskoot (Hajo Bruins) en Rijnhard van Tets
(Pieter van der Sman) de gewetenloze cowboys van het grote geld. Kassies
contrasteert deze scherp met twee bankiers van de oude stempel: Jan Kalff (Jaap
Spijkers) en Aarnout Loudon (Khaldoun Alexander Elmecky). Zij lijken hun
bedenkingen te hebben tegen de vaart waarmee de menselijke maat uit zicht
verdwijnt. Groenink (Mark Rietman) staat  tussen hen in. Het lukt hem niet de
twee culturen te verzoenen. Hij vertrouwt niemand, opereert alleen. Dit
solistische optreden kost hem zijn bank, die wordt  overgenomen door  Fortis,
Santander en Royal Bank of Scotland. Het stuk eindigt met hem. Eenzaam,  in het
besef dat  hij heeft gegokt en verloren en dat zijn naam voortaan ,,met pek zal
worden geschreven".

Of het precies zo gegaan is, doet er bij het toneelstuk De Prooi   niet toe. De
hoofdrolspelers hebben bestaande namen, maar ze zijn  fictieve personages
geworden. Kassies verzon op basis van het boek  wat ze   gedacht of gevoeld
kunnen hebben. Dat is geloofwaardig genoeg, mede dankzij de overtuigende
acteurs. Elmecky is als Loudon geestig inert: hij staat erbij en kijkt ernaar.
Spijkersis mooi mistroostig als de oudere bankier die de wereld om zich heen
onherkenbaar ziet veranderen. Bruins maakt van Jiskoot een ongrijpbare
gluiperdslinks en charmant, overal mee wegkomt. Hij haalt het bloed onder de
nagels van de steile, sociaal gemankeerde Groenink. Mark Rietman  maakte er een
grootse rol van. Hij zet enerzijds Groeninks arrogantie en blinde ambitie neer
en toont tegelijk met subtiel spel - een slecht getimed grapje,  een stugge
speech, een ongepaste lach - de tragiek van zijn sociale isolement.

De Prooi is strak vormgegeven,  wervelend gemonteerd en vaak verrassend grappig.
Doorslaggevend is het kantelende decor van Bernard Hammer. Soms hangt het
horizontaal, als een etage in het bankgebouw aan de Amsterdamse Zuidas,  dan
staat het  verticaal omhoog en is een steile wand, waar de acteurs klimmen en
dreigen af te glijden. Dat leent zich voor een dramatische choreografie, vol
geestige acrobatiek  en imposante tableaux vivants. Als de bank is gevallen,
kantelt de vloer en hangen alle hoofdrolspelers eronder. De associatie met een
rij galgen is onontkoombaar en ijzingwekkend. Zo verschaft dit verbluffende
decor het stuk de dramatische intensiteit die tekst en thematiek soms ontberen.
Want het is taaie materie: de abstractie van de boardrooms, de koersen, de
'investor relations' en de 'accountability'. Kassies en Doesburg komen een heel
eind door  jonge, hijgerige bankiers het jargon en de handeling te laten
uitleggen. Dat is verhelderend, maar wel enigszins schetsmatig. En het schept
afstand: de informatieoverdracht komt vaak voor het drama. Dat blokkeert nogal
eens de emotie  en maakt het  soms zelfs een tikje saai.

En dan die menselijke maat. De cowboys zijn die misschien uit het oog verloren,
maar Doesburg ook. We kijken naar bankiers die zich niet bekommeren om de
maatschappelijke gevolgen van hun eerzucht. Van die gevolgen zien wij niets.
Terwijl daar het echte drama zit: de ontslagen werknemers, de  oma die  niet
meer terechtkan bij het filiaal om de hoek. Evenmin toont Doesburg de gevolgen
voor de economie, of de relatie met de kredietcrisis. Zo wordt de  ondergang van
de bank  een geïsoleerde gebeurtenis  .  Toch overheerst na afloop ontzag. Voor
deze  poging een complex maatschappelijk-economisch drama naar toneel te
vertalen. En omdat dat nagenoeg is gelukt.

Personen en hun acteurs

Rijkman Groenink, voorzitter raad van bestuur van ABN Amro: Mark Rietman

Joost Kuiper, lid raad van bestuur, voorzitter divisie Nederland: Jeroen
Spitzenberger

Jan Maarten de Jong, lid raad van bestuur: Jaap Spijkers

Wilco Jiskoot, lid raad van bestuur, investment banker: Hajo Bruins

Rijnhard van Tets, lid raad van bestuur, voorzitter investment bank-divisie:
Pieter van der Sman

Alexandra Cook-Schaapveld, investment banker: Betty Schuurman

Jan Kalff, voormalig voorzitter raad van bestuur, commissaris: Jaap Spijkers

Aarnout Loudon, voorzitter raad van commissarissen: Khaldoun Alexander Elmecky

LOAD-DATE: March 12, 2012

LANGUAGE: DUTCH; NEDERLANDS

GRAPHIC: Alle bankiers in De Prooi
Foto Carli Hermès

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              156 of 200 DOCUMENTS



                                NRC Handelsblad

                             12 maart 2012 maandag

Het beste exportproduct? 'Das Auto'

BYLINE: Joost van der Vaart

SECTION: Economie

LENGTH: 574 woorden

SAMENVATTING

Volkswagen, Mercedes en BMW presenteerden dit jaar recordcijfers. De Duitse
auto-industrie floreert als nooit te voren dankzij de grote vraag naar luxe
wagens in China. Alleen Opel blijft achter.

VOLLEDIGE TEKST:

De grootste automaker van Europa, Volkwagen, maakt dit jaar pas op de plaats.
Bestuursvoorzitter Martin Winterkorn kondigde vanmorgen aan dat het in 2012 even
is gedaan met recordwinsten en dito omzetten. De belangrijkste reden is de
invoering van een nieuw en peperduur productiesysteem, dat volgens Winterkorn
dit jaar waarschijnlijk tot ,,gelijkblijvende cijfers"  zal leiden. Volgend jaar
moet winstgroei weer mogelijk zijn.

Dat was een domper, vandaag bij de presentatie van het jaarverslag van
Volkswagen in Wolfsburg. De koers van het aandeel VW zakte prompt weg op de
aandelenbeurs in Frankfurt. Na het bekend worden, enkele weken geleden, van de
jaarcijfers van Volkswagen, vielen Winterkorns ontnuchterende woorden in een
zwart gat.

Volkswagen boekte in 2011 een nettowinst van 16 miljard euro. Dat is meer dan
ooit een Duits bedrijf in één jaar tijd verdiende. Toegegeven, het resultaat is
licht vertekend. Winterkorn is de eerste om dat te beamen. 11,3 miljard euro is
puur operationele winst. De rest komt uit bijzondere baten, maar  het blijft
een berg geld.

De twee andere Duitse autofabrikanten Daimler en BMW deden het vorig jaar
verhoudingsgewijs nog beter dan Volkwagen. Het meest opvallend was de
winstsprong van BMW. Het concern verdiende in 2011 voor belasting 7,3 miljard
euro, een plus van meer dan 50 procent in vergelijking met het jaar daarvoor.
Daimlers nettowinst bedroeg vorig jaar 6 miljard euro, tegen 4,7 miljard in
2010.

Volkswagen wil in 2018 de grootste autoproducent ter wereld zijn, met jaarlijkse
ten minste 10 miljoen verkochte voertuigen. Meer dan BMW en Daimler zet VW in op
het 'totale autoconcern'. Van auto's voor de gewone man (Volkswagen) tot snelle
en dure wagens (Porsche); van 'premium' merken (Audi) tot stoere vrachtauto's
(MAN en Scania). Dat is het concept voor de komende jaren.

Of het zich uitbetaalt, moet nog blijken. De concurrentie zit niet stil. En op
het gebied van de elektrische auto, waar binnen tien jaar een revolutie wordt
verwacht, is Volkswagen nog niet zo heel ver gevorderd.

Dat neemt niet weg dat 2011 voor de Duitse autofabrikanten een topjaar is
geweest; een jaar met ,,droomcijfers", zoals Daimler-chef Dieter Zetsche het met
glimmende ogen en een brede grijns onder z'n snor zei.

Made in Germany staat overal ter wereld - ook in Duitsland zelf - voor
kwaliteit. Tot in de verste uithoeken wordt geschwärmt met de deskundigheid van
Duitse auto-ingenieurs. Maar daarin ligt ook een gevaar: hoe houd je het
kwaliteitsmanagement op peil in bedrijven die zo groot zijn als Volkswagen en
Daimler?

Het personeelsbestand van VW komt dit jaar voor het eerst wereldwijd uit boven
500.000 mensen. Die moeten allemaal dat unieke kwaliteitsstempel Made in Germany
hebben, of op z'n minst proberen te krijgen. Dat is opgave die zelfs voor
Volkswagen kolossaal is. VW-chef Winterkorn heeft het treffend verwoord: ,,aan
de kop staan is één ding; aan de kop blijven is iets anders".

Hoe treurig steken de winstcijfers van de van oorsprong Duitse automaker Opel
tegen die van VW, BMW en Daimler af. Opel, een dochteronderneming van het
Amerikaanse General Motors, boekte vorig jaar samen met GM-dochter Vauxhall een
verlies van 747 miljoen dollar (circa 575 miljoen euro).

LOAD-DATE: March 12, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              157 of 200 DOCUMENTS



                                NRC Handelsblad

                             10 maart 2012 zaterdag

Het Afghaanse lot van een vierde dochter;
Hollands Dagboek Willem van de Put

BYLINE: Put, Willem van de

SECTION: Zaterdag & Zondag

LENGTH: 1673 woorden

SAMENVATTING

Als directeur van hulporganisatie HealthNet TPO bezocht Willem van de Put
afgelopen week ziekenhuizen en projecten in Afghanistan. ,,Ook in deze wereld
grepen de managers en marketeers de macht."

VOLLEDIGE TEKST:

       Donderdag 1 maart

Laatste bericht voor vertrek van ons kantoor in Kabul: een ISAF-helikopter
landde  bij een van onze gezondheidsposten in de provincie Khost. Amerikaanse en
Afghaanse militairen renden de kliniek binnen. Er werd niets gevonden, maar vlak
na vertrek van de helikopter explodeerde de kliniek. Er was niemand binnen:
alleen de muren bleven staan. Wie de explosieven heeft geplaatst is niet
duidelijk. Navraag bij de Amerikanen levert de gebruikelijke verwijzing naar de
'insurgents' op.  Wij moeten fondsen zoeken om de zaak te herstellen. Na een
tussenstop in Dubai, het schaamteloos uitroepteken van consumptie tussen niets
en nergens, is de realiteit in Afghanistan weer verfrissend.

Vrijdag

Sinds 1993 werkt HealthNet TPO in Afghanistan aan gezondheid en sociale
wederopbouw. Dat we doorwerken onder verschillende regimes, inclusief dat van de
Talibaan, draagt bij aan de vertrouwensband met de bevolking. Ik word van het
vliegveld gehaald door Dr. Majeed Siddiqi, onze directeur. Hij staat aan het
hoofd van 2.500 betaalde en 2.000 vrijwillige medewerkers die werken in 24
provincies. We rijden door naar Jalalabad, drie uur in de richting van de grens
met Pakistan. We eten tussendoor in een dorp in Laghman, de thuisbasis van de
familie Siddiqi. De Siddiqi's staan in Afghanistan bekend als een van de
traditioneel leidende families - en dat helpt bij de conflictbeheersing die
kenmerkend is voor werken in dit land.

Na aankomst in Jalalabad krijgen we een briefing van het team. Kip op het menu.

Zaterdag

Inspectieronde! Iedereen wil laten zien hoe hard er gewerkt wordt, en dat is
terecht. Alle activiteiten in de gezondheidszorg komen aan bod, van preventie en
eerstelijnszorg in kleine kliniekjes, via malariacontrole en de
districtsziekenhuizen tot en met het regionaal verwijzingsziekenhuis voor de
oostelijke provincies in Jalalabad. En, niet te vergeten, de
gezondheidsvoorziening in de gevangenis van Jalalabad.

Het is overal druk, de gezondheid van de bevolking is beroerd, en er zijn altijd
te weinig middelen. Donoren die te laat betalen vergroten de stress - zo hebben
we twee maanden geen salarissen kunnen betalen, omdat het geld vast zat bij het
Global Fund, de Europese Commissie, en de Afghaanse overheid. Dat staat op de
agenda voor gesprekken in Kabul, maar hier moet opnieuw worden uitgelegd dat het
nationale systeem zal moeten gaan functioneren, linksom of rechtsom. Het kan
niet zo zijn dat wij als NGO alvast de rekening betalen.  Ik weet me gesteund
door het gegeven dat we er domweg geen geld voor hebben. Een beetje schaarste
houdt je scherp.

De klinieken zitten stampvol met burkadragende vrouwen die kleine bundeltjes bij
zich dragen. In één zit een sterk ondervoed meisje, drie jaar oud, niet groter
dan een baby van een half jaar. Het Afghaanse lot van een vierde dochter - die
alleen welkom was als ze een jongetje zou zijn.

In het districtsziekenhuis spreken we een oude man die van de restanten van zijn
linkerhand is afgeholpen, die door de 'Taliban' wat onhandig is afgezaagd. Hij
heeft deze straf niet verdiend omdat hij gestolen zou hebben (waarvoor dit een
gebruikelijke shariastraf is), maar omdat twee van zijn zonen bij het Nationale
Afghaanse leger zijn gegaan.

De directeur van de gevangenis van Jalalabad is een machtige kruising van Ali
Baba en kapitein Haddock. Hij ontvangt in een krap Louis XVI stoeltje te midden
van gipsen bloemen en flamingo's, en van daaruit bewaakt hij 1.400 gevangenen in
een burcht midden in de stad. De kliniek is keurig, de vrouwenvleugel ook. Ook
al zitten de meeste vrouwen er om idiote redenen, zoals het weerstaan van het
geweld van hun schoonfamilie. Voor de kinderen, die tot hun twaalfde bij moeder
blijven, is er onderwijs en staan op de bloemrijke binnenplaats stalen
speelrekken. Kom daar in een dorp maar eens om. Napraten met een heerlijke
Pashtun kipschotel.

Zondag

Op de psychiatrische afdeling treffen we een treurig meisje, niet ouder dan
achttien. Haar schoonmoeder heeft haar gebracht omdat zij haar gedrag
onacceptabel vindt. De behandelend arts zorgt dat schoonmoeder even verdwijnt,
om het verhaal van de schoondochter te horen.  Vaak is dat gruwelijk. Oorlog
heeft niet alleen schade aangericht aan individuen, maar ook omgangsvormen
verminkt. Binnen de muren van de quala's [woning] wordt de oorlog met huiselijke
middelen voortgezet, en schoondochters, die traditioneel door hun man tegen de
macht van schoonmoeder worden beschermd, staan er vaak alleen voor. We nemen in
zo'n geval contact op met de familie, en stappen over op een sociale aanpak.

Tegen het eind van de middag kan ik naar Kabul terug vliegen. Maar dan moet je
eerst de Amerikaanse basis bij Jalalabad op komen. Na de bomaanslag vorige week
met negen doden, duren de veiligheidscontroles wel heel lang.  Na anderhalf uur
rondhangen geven we op. Liever eten in de tuin - Jalalabad is altijd warmer! -
met notabelen uit de zorg. Boven ons cirkelt een 'drone'. Raar idee dat in de
Midwest van de VS een soldaat meekijkt naar mijn bord kip.

Maandag

Om zes uur 's morgens vertrekken we per auto. We bereiken zonder problemen rond
half negen de buitenwijken van Kabul.  Dezelfde middag is er een bomaanslag op
het busstation in Jalalabad: twee doden. Het is als met de tuinman en de dood:
je kunt er niet op plannen.

Op het ministerie van Gezondheid spreken we Dr. Ahmed Jan, directeur-generaal
Policy & Planning.  Zijn probleem is hoe hij de gezondheidszorg, die
grondwettelijk 'gratis' is, gaat betalen, ook als straks de donoren gaan
vertrekken. De casuïstiek uit de klinieken maakt plaats voor droge cijfers -
maar de verontwaardiging wordt niet minder.

Het leven van de statistische Afghaan bestaat uit 44 zware jaren. Er wordt een
oorlog gevoerd waar de gewone man niets mee te maken heeft. Als bijverschijnsel
moet Afghanistan democratisch en modern worden. Aan dat ideaal heeft alleen de
Amerikaanse overheid al meer dan drie miljoen dollar per Afghaan betaald.

Maar de Afghaan merkt alleen dat de oorlog niet ophoudt. Het leven blijft zwaar,
Afghanen dragen bijna de hoogste ziektelasten ter wereld, en de internationale
gemeenschap besteedt samen met de Afghaanse overheid niet meer dan EUR7,50 per
hoofd per jaar aan gezondheid. Daar doe je zelfs in Afghanistan niet veel mee.
Daarom komt er  zo'n EUR25 per hoofd per jaar uit eigen zak bij, en dat is
moeilijk waar 42% van de bevolking moet leven van minder dan EUR0,75 per dag.

Welk beeld je ook bedenkt, bijvoorbeeld dat we in Nederland honderdenzesenzestig
keer zoveel per hoofd uitgeven, of dat je voor het geld van de zinloze
Kunduzmissie 25 jaar de gezondheidszorg in die provincie kan bekostigen - de
verbijstering blijft dat we dit al jaren accepteren. Er zelfs verveeld door
raken.

Maar er moet gewerkt worden. Met Dr. Ahmed proberen we uit te tekenen hoe we het
systeem van kostendeling, eenvoudige basisverzekeringen en 'loon naar werken'
waarmee we in Cambodja en Rwanda successen hebben geboekt, in Afghanistan vlot
kunnen trekken. Gelukkig is er 's avonds kip.

Dinsdag

Uitgebreid gesprek met medewerkers uit de acht provincies (waaronder Kunduz en
Uruzgan) waarin we 'psychosociaal werk' doen. HealthNet probeert hier de
'conservatieve reflex' te keren. Gemeenschappen worden vaak door angst en blinde
overlevingsdrift 'gevangen' in een schijnzekerheid van oude waarden, waarmee
nieuwe problemen niet kunnen worden opgelost. Soms herken je zoiets in Nederland
ook. De prachtige verhalen van deze mensen laten zien dat we ook in de meest
conservatieve districten van Afghanistan huiselijk geweld bespreekbaar kunnen
maken, de huwbare leeftijd van meisjes omhoog kunnen brengen tot minstens
zestien, en vrouwen stimuleren een rol in het publieke leven te spelen. Vandaag
gevogelte.

Woensdag

Gesprekken met donoren en overheidsdienaren. Ook in deze wereld grepen de
managers en marketeers de macht, en moet je oppassen je verhalen niet teveel
inhoud te geven. We praten over indicatoren, budget underspending, overhead
limitation dat kan net zo goed over chocoladekoekjes als over zieke Afghanen
gaan. Verstandige mensen vertellen me dat dit juist belangrijk is, in de
grotemensenwereld. Ik werk liever in de kleinemensenwereld. Daar modderen we
door, in plaats van een rotzooi te maken. En eten we vanavond kip.

Donderdag 8 maart

Afghanistan is het mooist beschreven als een land van antwoorden in plaats van
vragen. Het is internationale vrouwendag, en vorig jaar vroeg ik aan
dorpsoudsten of ze wisten wat dat was. Jazeker, zeiden ze, dat gebeurt in de
stad. Hier niet. Het prachtige van dit werk is dat we dat antwoord ook weer
bevragen - en dat de Afghanen dat op prijs stellen. Alle Afghanen willen
veranderen, mannen en vrouwen, maar ze willen dat op een eigen manier doen. Ze
accepteren onze bemoeienis zolang we een beetje respect tonen.

Wederopbouw zorg

Willem van de Put (1959, Breda) is  algemeen directeur van hulporganisatie
HealthNet TPO. Sinds twintig jaar richt deze organisatie zich op de wederopbouw
van gezondheidszorg in gebieden die getroffen zijn door oorlog en/of rampen.
'Gezondheid' is behalve doel ook een 'middel' om mensen bij elkaar te brengen.
Door mensen samen te laten werken aan ziektebestrijding, geestelijke
gezondheidszorg en zorgfinanciering, krijgen ,,gemeenschappen de kans het
onderling vertrouwen te herstellen."

Van de Put studeerde filosofie en culturele antropologie. Na zijn specialisatie
als medisch antropoloog woonde en werkte hij voor verschillende organisaties in
Afghanistan, Cambodja, Burundi, Pakistan, Rwanda en Zuid Soedan. HealthNet TPO
bestudeert de effecten van oorlog op een maatschappij en past die kennis toe bij
verbetering van zorgsystemen.

Deze week bezocht Van de Put projecten in verschillende Afghaanse provincies en
besprak hij met ministeries en NGO's de consequenties van de terugtrekking van
Amerikaanse troepen.

LOAD-DATE: March 27, 2012

LANGUAGE: DUTCH; NEDERLANDS

GRAPHIC: Willem van de Put in zijn kantoor in Amsterdam. Onder: een Afghaans
hoofddeksel
Foto's Maurice Boyer

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              158 of 200 DOCUMENTS



                                NRC Handelsblad

                              9 maart 2012 vrijdag

In gesprek met Saddam Hussein;
biografie

BYLINE: Carolien Roelants

SECTION: Boeken; Blz. 16

LENGTH: 1101 woorden

SAMENVATTING

Alles wat Saddam Hussein tijdens vergaderingen zei, is opgenomen. Hij blijkt een
praatgrage man met een missie: alleen Irak kan de Arabische wereld leiden -
iemand moet het doen.

VOLLEDIGE TEKST:

Kevin M. Woods, David D. Palkki, Mark E. Stout: The Saddam Tapes.  The Inner
Workings of a Tyrant's Regime 1978-2001  Cambridge University Press, 372 blz.
EUR 80,-

In Saddam Husseins Irak waren afluisteren en klikken de norm. Kinderen
luisterden hun ouders af, studenten hun docenten en  ambtenaren elkaar  in een
geperfectioneerd  systeem dat  Saddam tientallen jaren de macht garandeerde.
Kritiek, zelfs gefluisterd, zelfs ingebeeld, kon jaren cel of  de gang naar de
galg betekenen. Alleen een Amerikaans-Britse invasiemacht kon in 2003 een einde
aan Saddams terreurbewind maken.

In 1989 was de Iraakse academicus Kanan Makiya de eerste die dit beangstigende
systeem voor  de wereld blootlegde. Tot die tijd werd Saddam in westerse landen
nog toegejuicht als de Arabische De Gaulle, een moderne leider in een achterlijk
gebied, zij het misschien een tikje repressief,  en een seculiere bondgenoot
tegen de boze baarden van imam Khomeiny's  Iran. Maar in zijn boek  The Republic
of Fear  beschreef Makiya   de totalitaire staat  Irak waarin Saddam Hussein de
angst voor de ander manipuleerde om zijn macht  te versterken. Zelfs in  het
gezelschap van de andere Arabische autocraten stond Saddam hiermee op eenzame
hoogte.  De Mubaraks en Gaddafi's waren erg - maar lang niet zo erg.

Waarheid

Dit alles om even het geheugen  op te frissen: Saddam is immers alweer ruim vijf
jaar geleden zelf opgehangen en de tijd gaat snel tegenwoordig in de Arabische
wereld. Maar we kunnen nu allemaal postuum zelf met hem  en zijn gezelschap
kennismaken. Na de invasie van 2003 zijn  namelijk  bergen opnames gevonden van
vergaderingen van de Iraakse top.  Want niet  alleen gewone burgers werden in de
gaten gehouden; werkelijk iedereen werd afgeluisterd, tot in de allerhoogste
contreien, als levensverzekering tegen rivalen. Een van de ondoorzichtigste
regimes is hiermee een van de doorzichtigste geworden, schrijven de
samenstellers van The Saddam Tapes, waarin nu een - relatief - bescheiden deel
van het materiaal is gepubliceerd. Verwacht geen grote onthullingen over de
inzet van massavernietigingswapens of oorlogsbeslissingen - dat was al bekend.
Maar het materiaal geeft  wel een unieke  inkijk in de manier waarop  Saddam
Hussein  opereerde en waarop hij met zijn directe medewerkers omging, en zij met
hem.

En hoe komt Saddam uit de opgenomen bijeenkomsten naar voren?

Saddam bleek geen schreeuwer, wat je misschien zou verwachten, hij verhief niet
vaak zijn stem; een heel  enkele keer sloeg hij met de vuist op tafel. Misschien
hoefde hij ook niet te schreeuwen; zijn ministers en andere gesprekspartners
hoedden zich er wel voor om hem als het erop aan kwam tegen te spreken. Dat ging
zover dat hij zich in de oorlog tegen Iran (1980-1988)  tijdens een vergadering
bezorgd  toonde dat hij slecht nieuws niet te horen kreeg. 'Saddam Hussein wil
de waarheid, zelfs de pijnlijke.'

Hij was slim, praatte graag en veel en volgde  geïnteresseerd wat zich in de
buitenwereld afspeelde, in het bijzonder in de Verenigde Staten. 'Kennis van de
geschiedenis van elkaars landen is onontbeerlijk als men de juiste conclusies
wil trekken', zei hij tegen een groep bezoekende Amerikaanse senatoren in april
1990, kort voor hij Koeweit bezette. Hij had een zeker gevoel voor humor. Maar
tegelijk was hij zeer gevoelig voor onzinnige samenzweringstheorieën, waarbij
Amerika, de 'hebzuchtige en agressieve' zionisten (Israël) aan de zijde van de
'duivelse tulbanden' (Iran)  tegen Irak optrokken.

Uit zijn eigen grootheid volgde logisch dat Irak het leiderschap van de
Arabische wereld  toebehoorde. Ja, Saoedi-Arabië had een hele hoop geld, maar
geen mensen en geen kwaliteit, merkte hij op. Algerije lag te ver weg en was
wetenschappelijk niet ver genoeg. 'Maar Irak  heeft alles wat nodig is. Het
heeft zijn beschaving, het  heeft genoeg inwoners, het is wetenschappelijk veel
verder gevorderd dan de andere landen en het heeft een rijke geschiedenis',
mijmerde hij  tijdens een bijeenkomst kort na het uitbreken van de oorlog tegen
Iran.  'We hebben niet de keuze of we het leiderschap willen aanvaarden of niet.
Het leiderschap wordt ons opgelegd.' Andere Arabische leiders, in het bijzonder
de Egyptische president Mubarak, de Saoedische koning Fahd en de Palestijnse
leider Arafat  bekeek hij met het grootste dedain.

Saddams bruutheid komt met name tot uiting in bijeenkomsten met medewerkers na
de bezetting van Koeweit in augustus 1990. Alle verzet tegen de Iraakse
binnendringers moet worden vermorzeld. 'Jullie moeten tegen hun zeggen: jullie
[de Koeweiti's] zijn nu Irakezen en als iemand dan zijn mond open doet of een
geluid maakt, moeten jullie alle kogels in zijn keel leegschieten.'

Afslachten

Zijn halfbroer Sabawi al-Tikriti, chef van een van de Iraakse
inlichtingendiensten die in Koeweit een nieuwe Iraakse veiligheidsdienst moest
opzetten, gaf hij een paar weken later opdracht beginnende Koeweitse
guerrilla-acties  in de grond te stampen voor ze uit de hand lopen. Sabawi
antwoordde  dat hij 28 officieren van het Koeweitse veiligheidsdepartement heeft
laten 'afslachten'. 'We ondervroegen hen  ruw, heel ruw, en toen brachten we hen
naar hun woningen. We lieten hun echtgenotes naar buiten komen en toen doodden
we hen en staken we hun woningen in brand.'

Sabawi voegde eraan toe: 'Meneer, dat deden we niet omdat we misdadigers zijn
die het lekker vinden te doden. Maar deze methode is de beste voor dergelijke
saboteurs.'

De teksten in het boek vormen  maar een klein deel van de in totaal 7.000
gevonden banden. De samenstellers hebben tapes geselecteerd waarop Saddam een
belangrijke rol speelde en de nationale veiligheid op de een of andere manier
onderwerp van gesprek was. Niet alles wat ooit is opgenomen is teruggevonden.
Een deel is kwijtgeraakt in de chaos in Bagdad na de invasie. Banden met heel
gevoelige onderwerpen, zoals  de Koerdische genocide (100.000 doden tussen 1986
en 1989), zijn door het regime vernietigd.

De teksten zijn thematisch  gebundeld: de Verenigde Staten, de oorlog tegen
Iran, massavernietigingswapens. Saddams visie op  de Koerden ontbreekt omdat
hierover al veel documenten zijn gepubliceerd. Een waarschuwing is op haar
plaats:  veel van de teksten zijn tamelijk ontoegankelijk.  Maar door er ruime
context en uitleg bij te geven, is dit probleem grotendeels opgelost. Hoe dan
ook is het interessant door het sleutelgat mee te luisteren : 'Breng ons
sigaren!'

LOAD-DATE: March 9, 2012

LANGUAGE: DUTCH; NEDERLANDS

GRAPHIC: Saddam Hussein in vrijetijdskleding, ca. 1990
Foto Polaris

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              159 of 200 DOCUMENTS



                                NRC Handelsblad

                              5 maart 2012 maandag

Op kwetsbare kinderen bezuinig je niet

SECTION: Opinie

LENGTH: 718 woorden

SAMENVATTING

Het kabinet bezuinigt 300 miljoen euro op zorgleerlingen. Dit gaat ten koste van
de kwaliteit, stelt Walter Dresscher. Niets daarvan, schrijft Ton Elias - die
'onverantwoorde kaalslag' is demagogische vakbondsnonsens.

VOLLEDIGE TEKST:

'Wij, ouders, zijn bang dat onze kinderen in de toekomst niet het onderwijs
zullen krijgen waar ze recht op hebben, en waar ze afhankelijk van zijn  om een
goed leven te krijgen. Ik weet  niet meer wie ik het hoorde zeggen  laatst. ,,Je
bezuinigt niet op kinderen." Precies, dacht ik. En al helemaal  niet op zeer
kwetsbare kinderen. Van  Bijsterveldt. Doe het niet. Doe het  niet!'

Zo besluit schrijver en criticus Hugo Borst zijn inleiding in het prachtige
boekje Hoop en Vrees. Hierin beschrijven ouders van de St. Mattheusschool voor
zeer moeilijk lerende kinderen, waaronder veel autisten, in Rotterdam  welke
gevolgen zij vrezen van de bezuinigingen. Die zijn heftig. Bijna 20 procent van
het budget wordt geschrapt. Zes leraren, acht klassenassistenten en één
ondersteuner raken hun baan kwijt.

De bezuinigingen op het speciaal onderwijs leiden tot kwaliteitsverlies, grotere
groepen en langere wachtlijsten. Hiervoor waarschuwden de Onderwijsraad, de
Evaluatie Commissie Passend Onderwijs en de Raad van State al. Ondanks alle
protesten zet minister Van Bijsterveldt (Onderwijs, CDA) de enorme korting op
zorgleerlingen door, zei ze in het blad van collega-vakbond CNV Onderwijs. ,,Ik
begrijp de zorgen, maar ik moet deze korting wel realiseren." Moeten? Van wie
dan?

Volgens mij wordt  Van Bijsterveldt klemgezet door haar collega's in het
kabinet. Af en toe krijg ik de indruk dat ze zelf wel anders zou willen, maar
niet mag. Ze geeft gelegenheidsargumenten. ,,Het kan niet anders." Of, zoals zij
onlangs aan de Tweede Kamer schreef: ,,in de huidige conjuncturele situatie
moeten echter scherpe keuzes worden gemaakt om de beschikbare middelen doelmatig
en efficiënt in te zetten". Met conjunctuur heeft deze bezuiniging  niets te
maken, maar ja, ze moet toch een verklaring geven voor iets wat ze zelf niet
heeft verzonnen.

Zei premier Rutte niet bij de presentatie van dit kabinet dat er géén geld
afgaat bij onderwijs? Dit maakt hij min of meer waar, als je de nullijn voor de
onderwijssalarissen buiten beschouwing laat, maar er wordt wel enorm geschoven
met budgetten. In de onderwijsparagraaf hebben Rutte, Verhagen en Wilders bij de
totstandkoming van dit kabinet gekozen voor het schrappen van 300 miljoen euro
voor zorgleerlingen en investeringen bedacht in prestatiebeloning voor een
vergelijkbaar bedrag.

Vanaf het begin is die keuze bekritiseerd. Het is niet dat we  bezuinigingen
willen schrappen en tekorten willen laten oplopen. We willen alleen
investeringen op andere punten schrappen of uitstellen tot betere tijden. Die
uitgestoken hand is een klap in het gezicht geworden. Eén jaar uitstel mocht de
minister toezeggen, maar de prestatiebeloning moest en zou doorgaan - dus 'moet'
ze deze bezuinigingen realiseren.

Wil Rutte  dat duizenden en nog eens duizenden mensen in het onderwijs hun baan
kwijtraken en dat de kwaliteit van het onderwijs aan zorgleerlingen
verslechtert? Dat maakt mensen boos. Daarom wordt er morgen zo massaal gestaakt.
Het aantal aanmeldingen van stakers is overweldigend, op scholen waar de klappen
vallen, het speciaal onderwijs, maar ook op scholen die straks - met minder
steun vanuit dat speciaal onderwijs - de zorgleerlingen moeten opvangen,
basisscholen, middelbare scholen en Regionale Opleidingencentra.

Niemand van hen begrijpt de houding van het kabinet. Onderwijspersoneel houdt
niet van staken en gaat liever aan het werk met de leerlingen, maar morgen wil
dit personeel het   kabinet en de   Tweede Kamer duidelijk maken dat deze
onnodige bezuinigingen de onderwijskwaliteit ernstig schaden.

Twijfel zien we soms bij het CDA, waarvan sommige Kamerleden worstelen met de
bezuinigingen. Zij werden door hun fractie en voormannen in het kabinet  tot de
orde  geroepen.

Rutte horen we er niet over. Ook Wilders zwijgt, hoewel de zeer moeilijk lerende
zoon van Henk en Ingrid straks op een wachtlijst zal komen in plaats hulp te
ontvangen. In navolging van Hugo Borst zeg ik: bezuinig niet op kwetsbare
kinderen. Rutte. Doe het niet. Doe het niet!

Walter Dresscher is voorzitter van de Algemene Onderwijsbond.

LOAD-DATE: March 5, 2012

LANGUAGE: DUTCH; NEDERLANDS

GRAPHIC: Illustratie Pavel Constantin

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              160 of 200 DOCUMENTS



                                NRC Handelsblad

                              5 maart 2012 maandag

Winnaar plengt geen zegetraan: het was de  wind

BYLINE: Michel Krielaars

SECTION: In het nieuws

LENGTH: 548 woorden


Moskou gelooft niet in tranen. Met die verwijzing naar de titel van de beroemde
film van Vladimir Mensjov reageerde de oppositie op de tranen die Vladimir
Poetin gisteravond wegpinkte op het Manegeplein, waar hij zich  na zijn
overwinning bij de presidentsverkiezingen liet toejuichen door tienduizenden
Russen.

Het Kremlin kwam prompt met een reactie: het kwam door de wind. Maar dat geloven
maar weinigen in Rusland.

De tranen lijken eerder veroorzaakt door de euforie van de Russische leider, die
onder druk staat van zowel zijn eigen omgeving als de protesterende middenklasse
en die de moeilijkste periode uit zijn leiderschap ingaat, met economisch zwaar
weer voor de boeg en een ontevreden middenklasse. De machtselite is verdeeld
over de noodzaak van economische hervormingen.

Van zijn aanhangers heeft Poetin niets te vrezen. Dat was gisteren op het
Manegeplein duidelijk te merken. De meesten waren opgetrommeld door hun bazen,
die hun een extra dagloon hadden beloofd als ze met de bus naar Moskou zouden
gaan. Veel enthousiasme was bij hen dan ook niet waar te nemen. Maar toch staan
zij achter Poetin omdat zij geen goede alternatieven zien.

Volgens de oppositie en de presidentskandidaten Gennadi Zjoeganov en Michail
Prochorov zijn de verkiezingen oneerlijk verlopen en is er behoorlijk
stembusfraude gepleegd. Maar vergeleken bij de parlementsverkiezingen lijkt die
fraude mee te vallen. Oppositieleider Vladimir Ryzjkov zegt dat het om hoogstens
10 procent van de stemmen gaat.

Tegelijkertijd laat die marge zien dat Poetin zwakker staat dan ooit. Want met
54 procent van de stemmen, heeft hij weliswaar in een eerste ronde gewonnen,
maar is zijn macht verder verzwakt. En dat zou een extra aanmoediging kunnen
zijn voor zijn tegenstanders om door te gaan met hun protest.

Dat Poetin zich van zijn nieuwe positie bewust is, bleek uit zijn korte
overwinningstoespraak van gisteravond, waarin hij de oppositie en de ontevreden
middenklasse op agressieve toon als vijanden van de gewone man bestempelde, die
met hun 'politieke provocaties' Rusland ,,wilden vernietigen en de macht
overnemen."

Het leek een bevestiging van zijn vasthoudendheid om aan geen enkele van hun
eisen - zoals nieuwe parlementsverkiezingen in 2013 en nieuwe
presidentsverkiezingen het jaar daarop - toe te geven.

Het gaat er nu om in hoeverre de oppositie er de komende tijd in slaagt de
protesten voort te zetten, nu uit het Poetinkamp geen reële hervormingen zijn te
verwachten. Voor vanavond heeft de oppositie een grote demonstratie gepland in
het centrum van Moskou. De autoriteiten hebben de omvang van dat protest beperkt
tot tienduizend deelnemers.

De vraag is wat er gebeurt als er opnieuw, net als de afgelopen drie keer, vele
tienduizenden mensen komen opdagen. En als de populaire anticorruptieactivist
Aleksej Navalny, die op dit moment de enig overgebleven oppositieleider lijkt te
zijn, vanavond echt, zoals hij heeft aangekondigd, een niet toegestane mars naar
het Kremlin gaat leiden en daar een tentenkamp opslaat.

Wordt het protest dan verboden of neemt het een andere, radicalere vorm aan? Of
sukkelt de middenklasse, die voor Poetin van groot belang is voor de economische
modernisering van zijn land, weer in?

Poetin heeft gewonnen, maar toch lijkt het land sinds gisteren verdeelder dan
ooit.

LOAD-DATE: March 5, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              161 of 200 DOCUMENTS



                                NRC Handelsblad

                             3 maart 2012 zaterdag

Hollandse kwesties;
Column

BYLINE: Bas Heijne

SECTION: Vooraan

LENGTH: 719 woorden


Op de websites van de meeste kranten staat een lijstje 'meest gelezen'. Wat
lezen goedopgeleide Nederlanders graag? Op de site van de Volkskrant noteerde ik
van de week de top-5.

5 Botsing Albayrak met Pauw & Witteman 'seksistisch' en 'xenofoob'.

4 Plasterk: Recessie de schuld van uitzonderlijk dom beleid Rutte".

3 PowNed-verslaggever Rutger Castricum aangevallen door partner
Buitenhof-columniste.

2 Oostenrijkse arts: Ik heb niets over Friso verteld.

1 Getergde Cruijff is het na vijftien maanden helemaal zat.

Zo kennen we elkaar weer.

We klagen over Hollandse hype, over gebrek aan inhoud, over wezenloos geleuter
van pratende hoofden aan de nationale borreltafel. Wanneer deze krant uit de
bocht vliegt, golft het woord 'riooljournalistiek' een week lang over Twitter.
Wanneer Rutger van PowNews zijn nationale populariteit komt opeisen bij DWDD,
wordt er hard afgerekend met zijn cynische leegheid. Wanneer columniste Naema
Tahir vervolgens oproept om dezelfde Rutger een beroepsverbod op te leggen, komt
schrijvend Nederland in opstand tegen deze hautaine poging tot persbreidel.

Wanneer alweer dezelfde Rutger vervolgens de trap wordt afgesmeten door de
partner van Tahir, die zich de aanhoudende oproep van dit kabinet tot
eigenrichting ter harte heeft genomen, staan we ontsteld stil bij deze ommekeer
van alle waarden. Lekker zeg, gaat Rutger ineens zelf huilie-huilie doen!

De helft van Nederland is permanent opgewonden. De andere helft windt zich
permanent op over de opwinding. Alle berichten hierboven gaan over Hollandse
zaken. Alle berichten gaan over bekende personen, niet over abstracte kwesties.
Alle berichten, dat over Plasterk uitgezonderd, gaan over relletjes - met de
bijbehorende scheldpartijen en doodsbedreigingen.

Ook opvallend: meer dan helft gaan over de media zelf. Ging Jeroen Pauw te ver?
Ging NRC Handelsblad te ver? Ging Tahir te ver? Ging Rutger te ver?

Ik ben er nog niet. Behalve het bericht over Plasterk gaan alle populaire
artikelen over een botsing van culturen. Pauw bleef Albayrak doorzagen over haar
Turkse afkomst, die volgens haarzelf geen enkele rol speelde - of behoorde te
spelen. De kwestie NRC en Friso ging over de botsing tussen afstandelijke
kwaliteitsjournalistiek en persoonlijke gevoelsjournalistiek. Wat zoveel lezers
op de kast kreeg, waren niet zozeer de feiten in het artikel, als wel de toon
ervan.

En de clash tussen Castricum en Kinneging? Die ging over de botsing tussen de
auteur van Geografie van goed en kwaad en die van Mijn Ibiza. Alleen waren de
traditionele mediarollen omgedraaid: het was de intellectueel die het
televisiebrutaaltje intimideerde. De kwestie Cruijff gaat - en zal nog jaren
gaan - over de botsing tussen de harteloze managerscultuur en de mannen met
'liefde voor de club'.

Allemaal zijn het sociale botsingen - ego-kwesties. Vandaar dat Hollandse
kwesties vrijwel nooit over de zaak zelf gaan, maar over de miskende gevoelens
erachter, over 'de manier waarop' Altijd gaat het over aftroeven, de maat nemen,
op zijn nummer zetten, een toontje lager laten zingen. ,,Jij zit hier alleen
maar omdat je zwart bent."

Die mentaliteit laat zich slecht exporteren. Van buitenaf ziet men een land dat
anderen de maat neemt, maar zichzelf niets laat zeggen. Politici moeten naar het
volk luisteren, luidt de mantra, maar dat geldt alleen in Nederland - in
Griekenland moeten politici juist helemaal niet luisteren naar het gewone volk.
Andere Europese landen moeten zich strikt aan de begrotingsdiscipline houden -
hier moeten wij vooral geen ,,cijferfetisjisten" (Wilders) worden. ,,Toen onze
Poolse bedrijven werden weggeconcurreerd door Nederlandse investeerders, heb ik
niemand horen klagen", citeerde de Volkskrant een Poolse journalist na afloop
van een bijeenkomst waarin Gerd Leers zich beklaagde over de EU, waardoor Polen
in Nederland een uitkering kunnen krijgen.

Dezelfde dag liet de voorzitter van het Europees Parlement onze
minister-president weten wie de baas is. De provinciale hoogmoed van Nederland
werd even achteloos als hard afgestraft. Schulz tegen Rutte: ,,Ik kan niet
accepteren dat u op twee borden tegelijk schaakt."

Stevige taal - alleen niet helemaal waar. In het buitenland wordt geschaakt.
Hier spelen we Mens-erger-je-niet.

Politici moeten naar het volk luisteren, luidt de mantra, maar dat geldt alleen
in Nederland

LOAD-DATE: March 2, 2012

LANGUAGE: DUTCH; NEDERLANDS

GRAPHIC: baslogoDEZE

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              162 of 200 DOCUMENTS



                                NRC Handelsblad

                             3 maart 2012 zaterdag

Santorum is ook linkse kerk

SECTION: Opinie & Debat

LENGTH: 1096 woorden

SAMENVATTING

Het kan aanhangers van de Amerikaanse presidentskandidaat Rick Santorum helemaal
niets schelen dat hun favoriet volstrekte nonsens beweert over euthanasie in
Nederland - al helemaal als de gehate The Washington Post dat schrijft. De
Santorumfans ontpoppen zich tot echte postmodernisten, voor wie dé waarheid niet
bestaat, stelt Ian Buruma.

VOLLEDIGE TEKST:

Weinig mensen zal het ontgaan zijn wat de Amerikaanse presidentskandidaat Rick
Santorum onlangs heeft beweerd over Nederland. Voor diegenen die het niet hebben
gevolgd: volgens de strengkatholieke Republikein uit Pennsylvania zou 10 procent
van de Nederlanders euthanasie ondergaan, waarvan de helft onvrijwillig. Oudere
Nederlanders zijn zo bang voor een gedwongen dood dat zij armbanden dragen met
de wat vreemde tekst (maar zo staat het er echt): ,,Euthanaseer mij niet."

Misschien komt het enigszins als een opluchting dat Nederland nu weer eens in
het nieuws komt door  een of andere krasse uitspraak van Geert Wilders en de
zijnen over moslims, Grieken of Polen. Het beeld van Santorum over Nederland als
een soort progressieve hel heeft iets ouderwets. Toch is het nogal hard
aangekomen. Er zijn zelfs vragen gerezen of minister Rosenthal (Buitenlandse
Zaken, VVD) geen klacht zou moeten indienen in Washington.

Overigens is in Amerika zelf de canard van Santorum vrijwel meteen ontzenuwd.
Volgens The Washington Post was er geen enkel bewijs voor zijn beweringen. De
krant vond het tekenend dat zijn campagneteam niet eens de moeite had genomen om
al die onzin te verdedigen. In een tv- programma kreeg een Nederlandse
verslaggever  excuses aangeboden, uit naam van de Verenigde Staten.

Doet dit er ook maar iets toe? Kan het de aanhangers van Santorum iets schelen
wat The Washington Post zegt? Hoogstwaarschijnlijk niet. Kritiek van de
'elitaire' pers kan gemakkelijk worden afgedaan als vijandige propaganda. Een
blogger, Santorumsympathisant, bracht dit als volgt onder woorden: ,,Het spreekt
vanzelf dat The Washington Post Santorum een pootje wil lichten."

Dat een bewijsbare correctie van absolute leugens geen enkele indruk maakt, is
zorgelijk. Zonder een redelijk goed geïnformeerd publiek wordt het benauwd in
een liberale democratie. Het was altijd de taak van de kwaliteitskranten, en ook
televisie en radio, om dit soort  informatie te leveren. Niet dat alles wat in
de kwaliteitspers verschijnt waar is - ook de beste kranten en programma's maken
fouten en de meeste kranten en bladen hebben bovendien een politieke kleur.

Toch steunt de beste journalistiek op een zeker vertrouwen dat redacteuren en
journalisten althans proberen de waarheid zo dicht mogelijk te naderen. Daarom
lezen mensen The Washington Post, The Guardian of  NRC Handelsblad. Onzin
filteren is tenslotte een van de taken van professionele journalisten. Daarop
rust hun reputatie. Ook mensen die geen tijd of zin hadden om kranten te lezen,
konden  meestal ervan op aan dat de betere tv-stations trachtten redelijk
objectief nieuws te brengen.

Misschien is dit nog niet helemaal verdwenen, maar het medialandschap is  sterk
veranderd. Populisten in de politiek en de media laten nooit na om de
kwaliteitspers af te schilderen als propagandaorganen voor de 'linkse elites'
die trappen op de gezonde gevoelens van het gewone volk. Santorum pretendeert,
met enig succes, dat hij de ware stem is van dat gewone volk - dat wil zeggen
van een overwegend blanke, strikt religieuze minderheid in de VS die werkelijk
gelooft dat president Obama en alle Europeanen goddeloze socialisten zijn.

Het doet niet ter zake of het op enige waarheid berust wat Santorum beweert. Het
gaat erom dat men voelt dat hij gelijk heeft, omdat zijn uitspraken  bepaalde
vooroordelen bevestigen.

Dit is  op zichzelf geen nieuw fenomeen. Demagogen zijn er altijd geweest en een
zekere scepsis ten opzichte van elites is niet altijd misplaatst, maar door de
opkomst van  internet is het wel steeds moeilijker geworden om waarheid  te
onderscheiden van nonsens. Het lezers- en kijkerspubliek is versplinterd. Mensen
verschuilen zich meer en meer in kleine groepjes van gelijkgezinde geesten die
hun meningen en emoties steeds weer terugvinden op blogs, in tweets en op
websites. Er is geen enkele reden meer om kennis te nemen van andere geluiden.
Waarom zou je? Dat is immers toch allemaal propaganda.

Zonder de filters van redacties en journalisten, die hun reputaties ontlenen aan
een mate van integriteit, blijft er niets anders over dan opinies. Dat is wat we
nu krijgen op het world wide web - een eindeloos aantal losse meningen, als
elektronische graffiti gekrast in de blogosfeer.

Het idee dat alle waarheid relatief is, en alle informatie een weerspiegeling
van bepaalde machtsverhoudingen, is trouwens ontstaan in kringen die heel ver
staan van  Santorum. De oorsprong hiervan ligt bij een aantal linkse
intellectuelen die in de late twintigste eeuw met  'postmoderne' kritiek kwamen
op het geschreven woord. We denken misschien dat wat we lezen in The New York
Times of Le Monde berust of waarheid, maar in feite is alles wat in de
burgerlijke pers verschijnt niets anders dan propaganda voor de klassebelangen
van de bourgeoisie.

Een onafhankelijke mening bestaat volgens de postmoderne criticus niet.
Objectieve waarheid is een illusie. Iedereen propageert op de een of andere
manier klassebelangen. Het heeft dus geen enkele zin om de wereld te veranderen
met een beroep op de waarheid. Waar het om gaat, is om met een alternatief
verhaal te komen voor andere klassebelangen. Alles is politiek. Dat is de enige
waarheid.

De kans is gering dat  Santorum een lezer is van postmoderne theorie. Hij noemde
een Obama een ,,snob", omdat de president vond dat iedere Amerikaan de kans zou
moeten hebben op hoger onderwijs. De postmoderne critici staan voor alles wat
Santorum en de Tea Partyactivisten gruwelijk vinden - hoog opgeleid, seculier,
lang niet altijd blank en doorgaans bewoners van de grote steden. Zij zijn,
kortom, de linkse kerk.

Zoals wel vaker gezien, kunnen ideeën evenwel rare bokkesprongen maken. De
blogger die de correcties van The Washington Post op Santorums Nederlandverhaal
achteloos terzijde schoof, was een perfecte postmodernist. De meeste
reactionaire elementen in de Amerikaanse provincie hebben zich ontpopt als de
trouwste volgelingen van een obscure groep linkse intellectuelen in Parijs,
Berkeley en New York. De wonderen zijn de wereld nog niet uit - maar daar word
je ook niet vrolijker van.

Ian Buruma is schrijver en hoogleraar op Bard College, New York.

Kwaliteitspers wordt afgeschilderd als linkse elitepropaganda

LOAD-DATE: March 2, 2012

LANGUAGE: DUTCH; NEDERLANDS

GRAPHIC: Illustratie Taylor Jones

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              163 of 200 DOCUMENTS



                                NRC Handelsblad

                              2 maart 2012 vrijdag

Breuklijnforceermachine;
De keuken

BYLINE: Wouter Klootwijk

SECTION: Achterpagina; Blz. 24

LENGTH: 407 woorden


Viergraneneierboeren willen dat we geloven dat een ei naar vier granen kan
smaken. Maar wat de kip at, is nauwelijks van invloed op de smaak van het ei.
Het wordt hardnekkig volgehouden; kippen die voer eten met vismeel, leggen
eieren die naar vis smaken. Ik heb het geprobeerd met vis voor mijn kippen, maar
kon de eieren niet vies krijgen. Kakelvers moet het zijn. Dan is een
zachtgekookt ei zo'n beetje het lekkerst denkbare voor de gewone man die kaviaar
niet betalen kan. Je hebt er trouwens, die op zo'n ei een pluk kaviaar laten
doen door de chef en dat er dan aan tafel met een stalen gezicht aflepelen.
Culinairen van stand trekken stalere gezichten dan gewone mensen. En onnozelen
schieten zelfs in de lach om een ei met viseitjes.

Nog zo iets. Een kievitsei is lekker. Maar werkelijk geen snars lekkerder dan
een vers zachtgekookt kippenei. En kwarteleitjes brengen geen spat meer geluk,
behalve in het poppenhuis, dan een ordinair kippenei uit Barneveld. Als het maar
vers is.

Maar hoe eet men een ei? De barbaar pelt het, doet het in zijn geheel in zijn
mond en laat het knappen zodat de vloeibare dooier al zijn smaakpapillen raakt.

Het pelt alleen lastig, een vers ei. Uitlepelen wordt ook keurig gevonden. Men
kan de schaal blutsen en er stukjes van lospeuteren. Maar daar heb je de bruut.
Hij pakt het ei in zijn ene hand en slaat met zijn andere hand een mes door de
kop. Mooi geluid. Maar je moet het durven en kunnen. In het slechtste geval
slaat het mes ook in de vingers van de hand die het ei vasthoudt. En wie
aarzelend slaat, richt een ravage aan met Pasen.

Een apparaatje? Het is er. 25 euro. Op de website  http://'kookwinkel.nl' van
het kookwinkelconcern Oldenhof wordt  slecht uitgelegd wat het ding doet. 'Laat
het balletje vallen en het eitje is getikt', staat er. Het Duitse apparaat wordt
Clack genoemd. Een stalen hoedje past op een ei. Onderin het hoedje zit een
scherpe naar binnen gekeerde rand, nog geen millimeter dik. De rand rust rondom
op de schaal van het ei. Op het hoedje een staaf met om de staaf heen een dikke
stalen kraal die vrij op en neer kan bewegen. Hoedje op het ei. De stalen bal
wordt omhoog getild langs de staaf en losgelaten. Hij valt naar beneden, met een
klap op het stalen hoedje. De scherpe rand aan de binnenkant van het hoedje
maakt in de eischaal rondom een breuklijn. Klaar? Nee, de bruut die durft, moet
er toch nog een mes doorheen jassen. Maar met minder schade aan de schaal.

LOAD-DATE: March 2, 2012

LANGUAGE: DUTCH; NEDERLANDS

GRAPHIC: Eikoppensneller

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              164 of 200 DOCUMENTS



                                NRC Handelsblad

                              2 maart 2012 vrijdag

Homs valt, kritiek van   Rusland op Syrië

BYLINE: Gert van Langendonck

SECTION: Voorpagina; Blz. 1

LENGTH: 940 woorden

SAMENVATTING

Rusland lijkt enige afstand te nemen tot zijn Syrische bondgenoten. Maar
president Assad bracht de rebellen een nederlaag toe.

VOLLEDIGE TEKST:

Terwijl  Assads bondgenoot Rusland in de VN-Veiligheidsraad voor het eerst
meedeed aan kritiek op het Syrische regime, is het Syrische leger de al
wekenlang belegerde wijk Baba Amro  in Homs binnengetrokken. De rebellen van het
Vrije Syrische Leger  besloten gisteren tot een ,,tactische terugtrekking om de
burgerbevolking te sparen".  Twee gewonde westerse journalisten zijn naar
Libanon geëvacueerd.

Het Internationale Rode Kruis kreeg    toestemming   van Damascus   de wijk
binnen te gaan. Maar volgens de Facebook-pagina 'Baba Amro News' is het eerste
hulpkonvooi   aangevallen en zijn alle hulpgoederen gestolen. Dat bericht is
niet uit onafhankelijke bron bevestigd.

De Syrische activist Mohamed al- Homsi zei vandaag op de Saoedische zender Al-
Arabiya dat de soldaten huizen zijn  binnengevallen, en dat alle mannen  ouder
dan 14 zijn weggevoerd. Ook de Mensenrechtenraad  van de Verenigde Naties maakt
zich zorgen. Volgens een woordvoerder heeft de organisatie onbevestigde
berichten gekregen over de standrechtelijke executie  van 17 mensen in Baba
Amro.

Het Syrische persbureau  SANA gaf gisteren een geheel andere interpretatie van
de feiten. Volgens SANA heeft ,,het Syrische leger de door  het buitenland
gesteunde terroristen  uit Baba Amro weten te verdrijven".

Het persbureau  stelde ook dat de  autoriteiten de lichamen hebben geborgen van
drie buitenlandse journalisten: Marie Colvin, Remi Ochlik  en Javier Espinosa.
Colvin, een Amerikaanse journaliste die voor de Sunday Times werkte, en Ochlik,
een  Franse fotograaf, werden vorige  week gedood tijdens de beschieting  van
Baba Amro.

Maar Espinosa kon woensdag al  uit Homs ontsnappen en bevindt  zich nu in
Libanon. Vanochtend ontkende hij aan de telefoon formeel het  SANA-bericht.
Espinosa bedankte  ook de ,,moedige burgerjournalisten" van Baba Amro die hem en
de  andere journalisten hebben geëvacueerd.

Gisteravond wisten ook de  laatste buitenlandse journalisten in  Homs, Edith
Bouvier van Le Figaro  en de Franse fotograaf William Daniels, naar Libanon te
ontkomen.  Bouvier, die vorige week woensdag gewond raakte, bevindt zich nu in
een  ziekenhuis in Beiroet.

De evacuatie van Bouvier en Daniels maakt een eind aan een sage die meer dan een
week duurde, en begon met de  dood van Colvin en Ochlik op 22 februari. Hun dood
en het lot van de  resterende journalisten in Homs kregen wereldwijd veel
media-aandacht, meer wellicht dan Homs anders had gekregen.

Maar volgens de actiegroep  Avaaz zijn ten minste  twintig activisten omgekomen
tijdens de diverse  reddingsoperaties voor de journalisten. ,,Hun dood is een
eerbetoon aan  de ongelooflijke moed van de Syrische burgers", zei
Avaaz-directeur  Ricken Patel gisteren, ,,en een oproep  aan de wereld om die
moed te evenaren met dringende humanitaire hulp  en politieke actie om een einde
te  maken aan de wreedheden in Syrië."

Avaaz is een Amerikaanse website  die actievoerders  wereldwijd steun laat
zoeken bij gewone burgers. Doorgaans gebeurt dat middels  petities of
e-mailcampagnes om druk  uit te oefenen op politici. Maar in Syrië is Avaaz een
belangrijke speler geworden op het terrein. De organisatie zamelde miljoenen
dollars in en  zorgde  deels voor   de bevoorrading  van Baba Amro. Ook de
meeste buitenlandse journalisten zijn via Avaaz  Homs in, en nu weer uit
gesmokkeld.

Gisteren circuleerde op internet een video  waarop te zien is hoe Colvin en
Ochlik  in Homs begraven worden. Door het gebrek aan elektriciteit was het niet
langer mogelijk om  de lichamen te bewaren, legt dokter  Mohammed Ahmed
al-Mohammed  uit op de video.

Al-Mohammed sprak ook een lofrede uit voor de gedode journalisten.  ,,Marie
Colvin is een martelaar; ze  was in Baba Amro om een hemelse  boodschap, een
humanitaire boodschap uit te sturen", aldus de dokter.

Voor de Syrische opstandelingen is  de val van Baba Amro een zware klap.  Hoewel
het regime van  Assad steeds meer onder druk staat, is  de gewapende opstand
veel minder  succesvol dan aanvankelijk in Libië  het geval was. De rebellen
controleren slechts kleine stukjes gebied   in verschillende hoeken van het
land.  Volgens de Verenigde Naties zijn  sinds het begin van de opstand in
maart vorig jaar al meer dan 7.500  mensen gedood.

Kritiek uit Moskou

Voor het eerst in zeven maanden hebben  Rusland en China  gisteren in de
VN-Veiligheidsraad meegedaan met kritiek op het Syrische bewind. Ze schaarden
zich achter  een verklaring   die de ,,snel verslechterende humanitaire
situatie" in Syrië betreurt en ,,diepe teleurstelling" uitdrukt over de Syrische
weigering VN-hulpcoördinator Valerie Amos toe te laten.  In wat lijkt op een
zekere verwijdering van het Syrische regime weigerde premier Poetin gisteren te
speculeren over president Assads kans om aan de macht te blijven. In een
interview met westerse kranten dat door de staatstelevisie werd uitgezonden zei
hij dat  er allang hervormingen in Syrië hadden moeten worden doorgevoerd.
Rusland wil dat  de oppositie en het bewind  nu ,,een consensus vinden en
ophouden elkaar te doden" zei hij.  Maar hij bleef erbij    dat de weigering van
het Westen niet alleen Assad maar ook de oppositie op te roepen het geweld te
staken, had bijgedragen tot de voortzetting van het bloedvergieten. ,,Willen ze
dat Assad zijn troepen terugtrekt zodat de oppositie direct binnentrekt?"

In de Veiligheidsraad blokkeerden Rusland en China  vorige maand een resolutie
die   Assads afrtreden eiste. De 'verklaring van de voorzitter' van gisteren
heeft minder gewicht.

LOAD-DATE: March 2, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              165 of 200 DOCUMENTS



                                NRC Handelsblad

                             1 maart 2012 donderdag

Snijden onontkoombaar

BYLINE: Jeroen Wester

SECTION: In het nieuws

LENGTH: 1005 woorden

SAMENVATTING

Het kabinet moet zwaar bezuinigen. Maar wetswijzigingen kosten tijd en veel
uitgaven liggen voor jaren vast.

VOLLEDIGE TEKST:

Kunnen de overheidsfinanciën zich nog duidelijker op verboden terrein bevinden?
Het begrotingstekort is groter dan in Brussel afgesproken, de staatsschuld is
hoger dan toegestaan en het kabinet overtreedt ook zijn eigen begrotingsregels -
aangescherpte regels die in het najaar van 2010 met veel stelligheid werden
aangekondigd.

De tijd is voorbij dat het kabinet-Rutte de crisis van 2008 of de handelwijze
van de vorige regering als argument kan gebruiken om de financiële problemen op
staatsniveau te verklaren. Nederland kwam al in een speciale Brusselse
strafprocedure terecht voor een te groot begrotingstekort onder Balkenende IV.
Dat kwam niet zozeer door noodhulp aan de banken, maar door een instortende
wereldhandel en samentrekkende Nederlandse economie: minder belastinginkomsten,
meer uitgaven aan sociale zekerheid.

Uit de vanmorgen door het Centraal Planbureau gepubliceerde cijfers blijkt dat
het huidige kabinet bij de uitvoering van de herstelplannen ook zelf van de weg
is geraakt. De afspraak met de Europese Commissie om uiterlijk in 2013 weer een
tekort van minder dan 3 procent van het nationaal inkomen te hebben lijkt
onhaalbaar. Volgende maand mag Den Haag uitleggen hoe een gat van netto 9
miljard euro binnen anderhalf jaar wordt weggewerkt.

En de aangescherpte eigen begrotingsregels - het tekort mag niet meer dan 1
procentpunt negatief afwijken van de planning uit het regeerakkoord - eist
directe actie. Vandaag nog. Sterker, eigenlijk gisteren. Want voor het eerst
wijkt de prognose voor het reeds lopende boekjaar 2012 meer af dan toegestaan.
En niet zo'n beetje ook.

Probleem is dat het landsbestuur slechts beperkte mogelijkheden heeft om op
korte termijn bij te sturen. Wetswijzigingen vergen tijd en de meeste uitgaven
van de overheid liggen voor jaren vast. Bovendien is er nog het beruchte
verschil tussen bruto en netto. Wie 9 miljard euro netto moet bezuinigen heeft
bruto al snel 12 miljard of meer nodig. Om een voorbeeld te noemen: hogere
belastingen remmen de groei waardoor belastinginkomsten tegen zullen vallen.

De gaten zijn ongekend groot, op korte termijn alleen te dichten met 'Griekse'
maatregelen. Gaat het kabinet straks scherpe belastingverhogingen combineren met
verlagingen van AOW-uitkeringen en ambtenarensalarissen? En qua staatsschuld:
niet alleen Schiphol en de NS privatiseren, maar ook de Van Brienenoordbrug en
de Afsluitdijk?

Premier Rutte en minister van Financiën Jan Kees de Jager (CDA) hebben zichzelf
in een vrijwel onmogelijke positie gebracht door in de Europese schuldencrisis
constant te hameren op keiharde handhaving van de begrotingsnormen die ooit in
Maastricht zijn afgesproken. En zelfs die weer aan te scherpen. Nederland gaat
niet alleen kredietwaardigheid maar ook geloofwaardigheid in Europa verliezen.

Meer saneren en meer snijden is volgens veel economen in de huidige situatie
geen oplossing. De Griekse economie kromp in het laatste kwartaal van vorig jaar
met 7 procent. Het rigoureuze hakken dreigt de bedrijvigheid om zeep te helpen
waardoor het land in een neerwaartse spiraal komt.

Het grote probleem is de groei, in Europa en in Nederland. De consument blijft
weinig besteden. En de perspectieven worden er niet beter op. Jan Modaal,
éénverdiener van een gezin met twee kinderen tussen de zes en de elf jaar, ziet
zijn inkomen tussen 2011 en 2015 met 6,5 procent dalen. Dat is uiteraard
exclusief nieuwe bezuinigingsmaatregelen. De economie drijft al jaren op de
export, niet op binnenlandse bestedingen. Hoe moet daar verandering van worden
verwacht?

De koopkracht van Nederlanders daalt al sinds 2010. Het CPB voorspelt tot en met
2015 een stabiele trend. Voor Jan Modaal staan overal minnetjes, hij stevent af
op zes jaar koopkrachtverlies. En hij mag blij zijn als het bij zeven magere
jaren blijft, want het zijn voor een belangrijk deel juist de bezuinigingen van
de overheid die voor welvaartsverlies zorgen.

De problemen op de Nederlandse huizenmarkt komen niet in de koopkrachtcijfers
terug, wel in het gebrek aan vertrouwen en een sombere spaarzame consument. Waar
moet de burger die moed wil houden zich dan aan optrekken? Bijvoorbeeld aan de
verwachting dat de economie volgend jaar 1,25 procent groeit. En de jaren daarna
zelfs 1,5 procent. Of aan de taxatie dat de oplopende werkloosheid van beperkte
duur is, volgend jaar zal die dalen. Vanmorgen werd bekend dat de
inkoopmanagersindex, graadmeter voor vertrouwen in bedrijfsleven, de hoogste
stand in zes maanden heeft bereikt. En grote bedrijven zijn onderweg naar de
Amsterdamse beurs. Gisteren kondigde kabelgigant Ziggo een beursgang aan. En
vanochtend meldde Het Financieele Dagblad dat Douwe Egberts binnenkort ook op
het Damrak debuteert. Een klassiek bakkie troost.

Landen in overtreding

Lidstaten van de eurozone moeten voldoen aan de regels van het Stabiliteits- en
Groeipact. Die regels bevatten twee belangrijke harde criteria. De staatsschuld
mag niet groter zijn dan 60 procent van het bbp. En het financieringstekort niet
meer dan 3 procent. Sinds de vorige economische crisis is het met de begrotingen
van alle eurolidstaten hard achteruit gegaan. De gemiddelde staatsschuld bedroeg
vorig jaar bijna 90 procent en het gemiddelde financieringstekort zo'n 4,7
procent.

Als een land een te hoog tekort heeft, start de Europese Commissie een
zogenoemde excessieve tekortprocedure. Het land dat in overtreding is, krijgt
een deadline gesteld waarop het saldo weer op de maximale grens van 3 procent
tekort moet staan. Overschrijdt een land die termijn, dan kan de Europese
Commissie straffen opleggen aan dat land. Die straf kan bestaan uit een boete of
het korten op bijdrages uit EU-fondsen.

Nederland ging in december 2009 de excessieve tekortprocedure in, en moet
derhalve uiterlijk in 2013 de begroting weer binnen de EU-marges hebben. De
vandaag gepubliceerde CPB-cijfers laten zien dat dat zonder extra bezuinigingen
niet lukt.

LOAD-DATE: March 1, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              166 of 200 DOCUMENTS



                                NRC Handelsblad

                            28 februari 2012 dinsdag

Kinderyoga vs  voetgangersbrug

BYLINE: Andreas Kouwenhoven

SECTION: Achterpagina; Blz. 20

LENGTH: 918 woorden

SAMENVATTING

Krijgt Rotterdam een houten brug dwars door het centrum? Vanaf donderdag kunnen
Rotterdammers een keuze maken uit vijf stadsinitiatieven.

VOLLEDIGE TEKST:

Hij kijkt naar de trams. De stoplichten. Acht zebrapaden telt hij. Veertien
wolkenkrabbers. En auto's, heel veel auto's. ,,Dit is nou het Hofplein", zegt
architect Kristian Koreman (32) met een lichte spot in zijn stem, ,,het hart van
deze stad: een achtbaans verkeersrontonde."

Koreman is de initiatiefnemer van de 'Luchtsingel', een voetgangersbrug die het
Hofplein met het noordelijke deel van de stad verbindt. Het is een van de vijf
stadsinitiatieven waar Rotterdammers vanaf donderdag hun stem op kunnen
uitbrengen. Het plan met de meeste stemmen krijgt van de gemeente Rotterdam 4
miljoen euro voor de uitvoering.

Koreman zit met zijn architectenbureau ZUS op de tweede verdieping van het
Schieblock, een werkplaats voor creatieve bedrijven naast het Hofplein. Vanaf
zijn bureau ziet hij iedere dag duizenden auto's voorbijrazen.

Dat was ooit anders. Het Hofplein gold in de jaren 40 als hét plein waar veel
Rotterdammers samenkwamen. In café Loos, of in de dansclub Pschorr, waar
jazzgrootheden als Louis Armstrong en Duke Ellington optraden. Daarna verrezen
de grote boulevards. Het Weena werd aangelegd, de Coolsingel recht gemaakt.
Sindsdien is het Hofplein vooral een belangrijke verkeersader, omgeven door hoge
kantoren.

Dat moet anders, vindt Koreman. Een 350 meter lange voetgangersbrug zou het
plein kunnen 'verlevendigen', meent hij. De houten brug loopt naar de Hofbogen,
een monumentaal spoorviaduct, en de buurt Pompenburg in Rotterdam-Noord. Een
betere verbinding met deze woonwijken zorgt voor een extra toeloop van mensen,
voorspelt Koreman. ,,Dat is nodig, want in de binnenstad wonen ze niet." Slechts
5 procent van het totaal aantal Rotterdammers woont in het centrum. In een
'normale' stad is dat 10 procent. ,,En meer mensen betekent meer levendigheid",
weet Koreman.

De brug wordt gefinancierd door middel van crowdfunding: Rotterdammers betalen
zelf mee door voor 25 euro een plank hout te kopen, in ruil voor een
naamsvermelding op de brug. Ook wordt de omgeving aantrekkelijk gemaakt met de
aanleg van een stadsparkje, een openluchtbioscoop en kleine winkels.

Wethouder Korrie Louwes (participatie, D66) is enthousiast over het initiatief.
,,Het Hofplein was altijd een bruisend uitgaanscentrum. Nu is het een
verkeersplein. Daar zou deze brug iets aan kunnen doen." Ze is trouwens
enthousiast over álle initiatieven, haast de wethouder zich te zeggen. ,,De
kracht van deze plannen is dat ze door gewone burgers zijn bedacht", zegt ze.
,,Politici zijn vaak voorzichtiger, die zouden niet gauw aankomen met een houten
loopbrug. Maar zo'n ongebonden plan appelleert wel aan de wensen van de
Rotterdammers."

Vanaf donderdag kunnen  inwoners vanaf 12 jaar  hun stem uitbrengen op één van
de initiatieven. Alle Rotterdammers  krijgen thuis een brief met een unieke
webcode waarmee ze online kunnen inloggen.  Volgens Louwes gaat het om ,,een
experiment dat nooit eerder in de wereld is gedaan".

Is dat eigenlijk wel mooi, een brug van hout door het hart van de stad? Louwes:
,,Ehm, hout. Ik had het niet verzonnen. Maar zoals gezegd: dat is juist de
kracht van het plan."

Groente uit je eigen stad

Braakliggende rangeerterreinen en oude havengebieden krijgen een nieuwe
bestemming: stadslandboer Bas de Groot wil er groente gaan verbouwen. Hij is een
van de bedenkers van het stadsinitiatief 'Uit je eigen stad'. Op vier locaties
in Rotterdam worden landbouwbedrijven opgestart waar straks fruit, eieren,
groente worden verbouwd of   vlees en vis geproduceerd. Genoeg om vijftigduizend
Rotterdammers wekelijks te voorzien van een verse maaltijd. Het doel: kinderen
uit de stad duidelijk maken dat ,,een ei niet in een doosje groeit", aldus De
Groot.

Het geluid van Rotterdam

Een manifestatie om te vieren dat Rotterdam een muziekstad is. Dat is het idee
van Evan van der Most, initiatiefnemer van 'Het geluid van Rotterdam'. Hij pleit
voor een digitaal archief waarop alle Rotterdammers filmpjes, foto's en
berichten kunnen   insturen van roemruchte muziekoptredens. Alles bij elkaar
moet dat ,,het muzikale verhaal van de stad" gaan vertellen. Ook wil Van der
Most muziekmateriaal van het gemeentearchief online toegankelijk maken, een
grote muziektentoonstelling realiseren en ,,een jaar lang heel veel optredens"
organiseren.

Meer rust op school

Op jonge leeftijd hebben kinderen al te maken met stress en druk, vinden
yogadocenten Karin Kamstra en Annet Alingh. Daarom hebben zij het 'Stiltepunt
Rotterdam' bedacht: een trainingsprogramma voor kinderen, ouders en leerkrachten
van basisscholen. Op de training wordt kinderen met beweging- en
concentratieoefeningen geleerd zich te ontspannen op school. Door meer te
ontspannen, komt de inspiratie terug en gaan kinderen beter presteren, redeneert
Karin Kamstra. Ook krijgen leraren tips mee hoe zij ,,rustmomenten" in de les
kunnen  inplannen.

Alle inwoners op De Hef

Hoe bedank je Rotterdammers voor hun inzet voor de stad? Jaap Toorenaar denkt
het antwoord gevonden te hebben. Hij wil een digitaal scherm aan de monumentale
Hefbrug laten ophangen, waarop de namen van alle inwoners van Rotterdam
voorbijkomen. Zij verdienen volgens Toorenaar een eerbetoon omdat ze, direct of
indirect, hebben meegeholpen aan de wederopbouw van de havenstad. Het gaat in
totaal om drie miljoen namen. Om de zes seconden zou, in willekeurige volgorde,
een naam plus geboortedatum moeten oplichten.

LOAD-DATE: February 28, 2012

LANGUAGE: DUTCH; NEDERLANDS

GRAPHIC: Door ZUS ontworpen voetgangersbrug gezien vanuit het noorden. De houten
brug loopt van het Hofplein (met de fontein, midden van de foto) naar andere
delen van Rotterdam.
Illustratie ZUS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              167 of 200 DOCUMENTS



                                NRC Handelsblad

                            27 februari 2012 maandag

Geen discussies in de eenmanspartij SP

SECTION: Opinie

LENGTH: 1339 woorden

SAMENVATTING

Het is erg onwaarschijnlijk dat de Socialistische Partij een regeringspartij
wordt, betogen Sjaak van der Velden en Elma Verhey. Dat komt door de
partijcultuur: alles wordt van bovenaf beslist, tegenspraak wordt niet geduld.

VOLLEDIGE TEKST:

De SP staat ongekend hoog in de peilingen en zuigt partij na partij leeg, de
PvdA voorop. Blijkbaar geeft de de partij veel mensen het gevoel dat ze naar hen
luistert en de belangen van de gewone man en vrouw serieus neemt. Zelfs de
partij van Henk en Ingrid verliest zetels aan de volkssocialisten van Emile
Roemer en Jan Marijnissen. Hoe het er in zo'n partij intern aan toegaat,
interesseert de gemiddelde kiezer niet.

Toch is dat van groot belang voor de toekomst. Stel dat de SP echt zo groot
wordt dat er meegeregeerd gaat worden. Waar moet ze dan de ministers en
staatssecretarissen vandaan halen? Uit de eigen gelederen? Of weer gaan shoppen
onder hoogleraren en anderen 'die ons verhaal vertellen' zoals intern wordt
gezegd over niet-partijleden met een mening die de SP-standpunten overlapt.

Dat heeft de partij al eens eerder gedaan en dat is maar matig bevallen. Aan
twee kanten waren de verwachtingen hooggespannen. Maar er wordt minder
enthousiast teruggekeken op het resultaat.

Wij zijn zelf allebei van die mensen die van buiten zijn aangetrokken bij de
vorige euforische golf in de peilingen. De een als hoofdredacteur van het
maandelijks verschijnende partijblad Tribune, de ander als hoofdredacteur van
het eveneens maandelijks verschijnende Spanning, het blad van het
Wetenschappelijk Bureau.

Inmiddels hebben onze wegen en die van de SP zich gescheiden en weten we beter.
Gezien het vertrek van tientallen gemeenteraadsleden, Statenleden, SP-kaderleden
en honderden gewone leden zijn we niet de enigen die zijn gefrustreerd door de
interne partijcultuur. Voor de buitenwereld mag de marxistisch-leninistische
ideologie zijn afgezworen, binnenshuis is de daaruit voortvloeiende dictatoriale
partijcultuur nooit weggeweest.

Mensen die niet op de hoogte zijn van het interne reilen en zeilen van de partij
zal dit waarschijnlijk verbazen. Die zien bij elke demonstratie van
schoonmakers, postbezorgers of bedreigde AOW'ers, een bewogen fractievoorzitter
Emile Roemer, omstuwd door al even strijdbare, soep uitdelende SP'ers. En als
het er echt om spant en de discussie wat diepgravender moet, dan verschijnt daar
Jan Marijnissen, de kale voorman uit Oss - ook al zo'n aardige man. Het doet
vermoeden dat de SP een warm nest is van bevlogen, betrokken kameraden die dag
en nacht werken aan een betere wereld.

Dat is tot op zekere hoogte ook zo. Maar wat die betere maatschappij dan wel
behelst en hoe die moet worden bereikt, is slechts ter beoordeling van de
partijleiding. Binnen de SP worden discussies over de partijkoers van tevoren zó
dichtgetimmerd dat er op congressen niet eens meer de noodzaak bestaat om
anderen toe te laten dan de geaccepteerde afgevaardigden.

Op SP-congressen wordt dan ook slechts gejuicht en gehamerd. Wie van tevoren
discussies wil aanzwengelen - laat staan een gooi wil doen naar het
voorzitterschap - wordt intern afgebrand en haalt het niet eens tot het congres.
Ben je niet van jongs af aan in een dergelijke partijcultuur opgevoed (lees
opgeleid in het klasje voor zeventienjarigen van Jan Marijnissen), dan kun je
daar maar moeilijk aan wennen, zo weten wij uit ervaring.

Eveneens een probleem voor zij-instromers is de algehele interne besluitvorming
door het DB, het dagelijks bestuur. Dat bepaalt de politieke lijn, dat doet de
voorstellen waar op de officieel democratische bijeenkomsten van partijraad en
partijcongres over mag worden gesproken. Het bepaalt zelfs een behoorlijk deel
van het stemgedrag van de Kamerfractie. Neem de vraag of de SP het rookverbod in
de horeca zou steunen, iets waar de fractie, toen nog onder leiding van Agnes
Kant, in eerste instantie  vóór was. De mening van de rokende leden van het DB
gaf echter de doorslag en de schaamlap daarvoor was het belang van de kleine
kroegbaas.

Het derde en misschien wel lastigste probleem voor de nieuwkomers is de grote
man van de SP.  Jan Marijnissen mag dan afscheid hebben genomen als
fractievoorzitter, hij heeft nog steeds een kamer op het Binnenhof en woont als
partijvoorzitter vrijwel alle fractievergaderingen bij.

Deze charismatische en charmante zonnekoning van de SP beschikt helaas over een
januskop. Wie eenmaal tot 'de SP-binnenkant' behoort, krijgt onherroepelijk te
maken met een rouwdouwende, hufterige betweter die alles en iedereen die hem
voor de voeten loopt schoffeert, kleineert en beledigt. Een van ons was volgens
Jan een ,,rat" die zo snel mogelijk moest worden geloosd, de ander een renegaat,
een ,,afvallige ex-PvdA'er die de SP van binnenuit probeerde te ondermijnen".

Wij begonnen enthousiast aan onze SP-klussen: het maken van respectievelijk een
modern blad dat uiteindelijk ook in de stationskiosken zou moeten liggen, en een
open discussieblad voor linkse politiek. Natuurlijk beseften we dat we voor een
politieke partij werkten, waardoor we misschien wel eens wat water bij de wijn
moesten doen. Maar waar we écht tegenaan liepen, was de partijcultuur die geen
enkele open discussie, laat staan tegenspraak duldde.

Gevraagd naar ons vertrek, beweert de partijleiding in de media dat ze een grote
fout heeft gemaakt door het aantrekken van mensen die uiteindelijk niet mee
blijken te willen gaan in de dictaten van hogerhand. Het feit dat we vanwege die
ingrepen zijn weggegaan, wordt genegeerd. Ook bij de tientallen raads- en
Statenleden die vertrokken, of partijleden die zijn afgehaakt, schort het
volgens de partijleiding aan ,,de juiste instelling".  Het toenemend gemor over
de afdracht van (raads)gelden wordt door het bestuur dan ook als ,,subversief
gedrag" gezien en niet als een terechte klacht van goedwillende SP'ers over een
uit de hand gelopen partijdogma.

Toch zal de SP met die houding nog een groot probleem krijgen als er
daadwerkelijk mee moet worden geregeerd. Emile Roemer heeft het zelf al gezegd:
het besturen van een land is andere koek dan het besturen van een gemeente of
provincie. En het valt te betwijfelen of mensen die een kabinetspost namens de
SP in zullen nemen, bereid zijn om het dagelijks bestuur te gehoorzamen.

De SP heeft al heel vroeg gewaarschuwd voor de gevaren van het neoliberalisme
dat de wereld in deze economische crisis heeft gestort. Daarop is de oppositie
tegen de rigoureuze bezuinigingen van het kabinet Rutte gebaseerd. Maar de
SP-partijstructuur maakt een echte doorbraak, waarbij
regeringsverantwoordelijkheid wordt genomen, moeilijk zo niet onmogelijk.

De hoge omloopsnelheid van het ledenbestand en het afhaken van veel SP-politici
en SP-kader de afgelopen jaren zijn niet het gevolg van ,,de groei van de
partij" zoals standaard wordt beweerd. Ze zijn het rechtstreekse gevolg van de
macht van de gestaalde stalinistisch-maoïstische 'kaders' die de SP ooit hebben
opgericht en groot gemaakt. Mannen als Marijnissen of Kox en hun nazaten kijken
neer op de doorsnee SP'er. Ze menen dat zij de enigen zijn die de koers van de
partij moeten en kunnen bepalen. Ze staan daarmee hun eigen wensdroom, een
moderne socialistische partij die regeringsverantwoordelijkheid kan nemen, in de
weg. We kunnen ons zelfs afvragen of een partij die intern zo met haar leden
omgaat, wel de aangewezen instelling is om de maatschappij een menselijker
gezicht te geven. Daar veranderen goede peilingen niets aan.

Sjaak van der Velden is ex-(hoofd)redacteur van Spanning, het maandblad van het
wetenschappelijk bureau van de SP en SP-lid. Elma Verhey is ex-hoofredacteur van
Tribune, het maandblad van de SP en ex-SP-lid.

Rectificaties / gerectificeerd           Correcties & aanvullingen           De
illustratie bij het artikel Geen discussies in de eenmanspartij SP (27 februari,
pagina 14 en 15) is niet van Pavel Constantin, maar van Angel Boligan.

LOAD-DATE: 23 December 2013

LANGUAGE: DUTCH; NEDERLANDS

NOTES:                                Dit artikel bevat een correctie/aanvulling

GRAPHIC:  LIDERcag
Illustratie Pavel Constantin

PUBLICATION-TYPE: Krant

JOURNAL-CODE: NH_ART


                         Copyright 2012 NRC Media B.V.
                              All Rights Reserved

                              168 of 200 DOCUMENTS



                                NRC Handelsblad

                           25 februari 2012 zaterdag

Groeten uit mooi Saksen;
Baedeker * Voltaire * Metropolis * Sixtijnse Kapel  * Chanel *  Engelse tuin *
Plato * Romantiek * Blaeu * de Russische roman * fotografie * De Stijl * Bach *
het boek * Le Corbusier * Pippi * de minirok * ABBAMade in Europe

BYLINE: Pieter Steinz

SECTION: Zaterdag & Zondag; Blz. 23

LENGTH: 1177 woorden

SAMENVATTING

Het Bauhaus, de femme fatale, de polonaise. Europa is meer dan euroscepsis en
oostblok- angst. In een serie over de cultuur die het continent bindt: de
Romantiek volgens Caspar David Friedrich.

VOLLEDIGE TEKST:

Doe je ogen dicht en droom weg over de Romantiek. Welk kunstwerk schiet je het
eerst te binnen? De Winterreise van Schubert, 24 liederen van verlangen? Een
zeegezicht van Turner, met woeste wolken en geprangde penseelvoering? The
Lyrical Ballads van  Wordsworth en Coleridge, vol van 'spontaneous overflow of
powerful feelings'? De sprookjes van Grimm; de 'snikken en grimlachjes' van Piet
Paaltjens; de opera's van Donizetti; of toch een van de vele romans van Walter
Scott (1771-1832), die als grondlegger van de historische fictie tot de
invloedrijkste schrijvers uit de wereldliteratuur behoort? Scott gaf zijn
Schotse geboortegrond een verleden in zijn romans, iets wat hem meer succes
bracht dan zijn werk als romantisch dichter en verzamelaar van balladen. Onder
meer James Fenimore Cooper (De laatste der Mohicanen), Victor Hugo (De
klokkenluider van de Notre-Dame) en Hendrik Conscience (De leeuw van Vlaanderen)
traden in zijn voetsporen; en ook op de kunsten oefenden zijn historische
fantasieën grote invloed uit.

De romans van Scott worden niet veel meer gelezen; dus de kans dat The Heart of
Midlothian of Ivanhoe als hét icoon van de Romantiek wordt gezien, is klein (de
associatie met voetbal of jeugdtelevisie ligt meer voor de hand). Tegenwoordig
denken de meeste kunstliefhebbers in eerste instantie aan de schilderijen van de
Zweeds-Duitse kunstenaar Caspar David Friedrich (1774-1840). De ijszee
bijvoorbeeld, een compositie van wrakhout en scheve schotsen die naar verluidt
symbool staat voor verloren illusies in de politiek. Of een van zijn bos- of
berglandschappen. Machtige natuuropnamen met grillige rotspartijen,
schilderachtige bomen, donkere wolken, veelkleurige zonsondergangen - en soms op
de voorgrond een kleine menselijke figuur, om te onderstrepen hoe kwetsbaar wij
zijn en hoe drastisch vervreemd van de natuur om ons heen.

De hele Romantiek komt in het werk van Friedrich samen. De ideeën van de
filosofische pioniers Jean-Jacques Rousseau (die zich uitsprak tegen de corrupte
'beschaving' en vóór de natuur en de eenvoud) en Johann Gottfried Herder (die
het classicisme verfoeide en op zoek ging naar de authentieke cultuur van 'het
volk'). De fascinatie voor het middeleeuwse verleden, dat vaak alleen nog in
ruïnevorm terug te vinden was. De aandacht voor de 'gewone' man. Het schilderen
vanuit individuele ervaring en emotie, dat zo'n volle weerklank zou vinden bij
de expressionisten. De verheerlijking van het sublieme, het verschrikkelijke en
onpeilbare dat toch zo mooi is. Het pantheïstische wereldbeeld, waarin alles en
iedereen goddelijk is, en zeker de natuur.

Er zijn vele Friedrich-schilderijen met iconische status, of om het minder
plechtig te zeggen: die vaak geparodieerd worden en de omslagen van boeken
sieren. Je kunt denken aan Zonsondergang (De broers), een landschap met heuvels
en een rivier dat wordt gadegeslagen door twee silhouetten met mantel en steek;
of aan Abdij in het eikenbos, waarop de resten van een kerkportaal geflankeerd
worden door kale bomen met grillige takken. Maar het beroemdst is Der Wanderer
über dem Nebelmeer (1818, 'De wandelaar boven de zee van mist'), dat
tegenwoordig het topstuk is van de Kunsthalle in Hamburg. Niet in Dresden, waar
je het eigenlijk zou verwachten, want Friedrich woonde in de hoofdstad van
Saksen en verenigde op het olieverfdoek van 95 bij 75 centimeter een aantal
karakteristieke zandsteenrotsen langs de Elbe; het is eigenlijk een soort
'Groeten uit de Sächsische Schweiz'.

Boven een berglandschap waarover mist is neergedaald, zien we drie rotspartijen
uitsteken. Maar de aandacht wordt meteen getrokken door een krullenbol met
wandelstok in donkere driekwartjas die op een rotspunt op de voorgrond staat -
zijn hart precies in het verdwijnpunt. Zoals meestal bij Friedrich zien we hem
op de rug - dat maakt voor ons identificatie makkelijker (we nemen zijn blik op
het natuurschoon over), terwijl het de schilder verloste van iets waarin hij
naar verluidt slecht was: het afbeelden van mensen. We kunnen onze eigen
gedachten hebben bij het aanschouwen van het imposante nevellandschap. 'Über
allen Gipfeln ist Ruh' citeren we Goethe, die per slot van rekening zijn
carrière begon tijdens  de 'Sturm und Drang' die voorafging aan de Romantiek
(1765-1785). 'Zal ik springen?' denken we (als echo van wat de Amerikaanse
romanticus Edgar Allan Poe 'the imp of the perverse' noemde); of gewoon: 'Het
was vroeg opstaan maar het loont de moeite.'

Der Wanderer über dem Nebelmeer is in veel opzichten een doek met diepte. Het
maakt gebruik van kleurperspectief (van roodbruin op de voorgrond naar
blauwzwart aan de horizon) en biedt een kleurenstaal van mistflarden en
ochtendluchten. Als je door je oogharen kijkt, zie je zelfs een waterval, hét
zinnebeeld van de Romantiek. Veel indrukwekkender kan een schilderij niet
worden, en dus is het onbegrijpelijk dat er ooit een tijd is geweest dat Caspar
David Friedrich niet gewaardeerd werd. Tussen zijn dood in 1840 en de eerste
overzichtstentoonstelling van zijn werk in 1906 was hij nagenoeg vergeten; zijn
verstilde landschappen waren kennelijk niet in trek in het snel moderniserende
Duitsland, zoals ze dat ook niet waren in de jaren zeventig en tachtig van de
twintigste eeuw, toen er weinig sympathie was voor burgerlijkheid en
(ogenschijnlijke) braafheid. De piek van Friedrichs populariteit ligt tussen
1920 en 1950, toen hij een inspiratiebron was voor expressionisten, surrealisten
en existentialisten, én in de huidige tijd, die gekenmerkt wordt door een
onstilbaar verlangen naar spiritualiteit. Dat maakt de cirkel rond, want precies
in zo'n romantisch Umfeld - een reactie op het rationalisme en materialisme dat
met de Verlichting was gekomen - ontstonden Friedrichs schilderijen.

Van Don Quichot tot Don Giovanni

Wat is het culturele DNA van ons continent? In een zoektocht naar Europese
verworvenheden in de kunsten kwamen eerder  aan bod: Lego, Beethoven, Kuifje,
Via Appia, de Nobelprijs, James Bond, gotiek,  Brels  chansons,  Wagners Ring,
het Periodiek Systeem, Kafka, Monty Python, Picasso's Guernica, Beatles, art
nouveau, de auto, Griekse tragedies en de walsen van Strauss.

N.a.v. mijn vraag, vorige week, waarom Socrates anders dan Don Quichot  of Robin
Hood geen literair archetype is geworden, merkt Paul Korenhof op dat Socrates
niet alleen 'een eigenzinnige individualist en een anti-democraat was, maar ook
uit Plato's geschriften naar voren komt als een zelfingenomen betweter; meer een
irritante 'onderwijzer' dan de inspirerende 'leraar' die  in hem wordt gezien,
en meer een Prinzipienreiter dan een  idealist.'

Maar je hoeft natuurlijk geen lichtend voorbeeld te zijn om het als soortnaam
tot de Van Dale te schoppen. Denk maar aan Don Juan of Uilenspiegel.

Voor reacties en voor het verkrijgen van de groslijst van culturele
verworvenheden: p.steinz@nrc.nl

LOAD-DATE: February 24, 2012

LANGUAGE: DUTCH; NEDERLANDS

GRAPHIC:  Der Wanderer über dem Nebelmeer van Caspar David Friedrich.
Sir Walter Scott, auteur van o.a. Ivanhoe )

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              169 of 200 DOCUMENTS



                                NRC Handelsblad

                           25 februari 2012 zaterdag

Dankzij Twitter is de commentator ook lobbyist;
Op wie moet je letten om Den Haag te begrijpen? Oud-correspondent Tom-Jan Meeus,
pas terug uit Washington, kijkt wie op het Binnenhof de meeste invloed heeft en
waarom. Deze week: hoe Twitter een alternatief circuit van politieke
beïnvloeding heeft gecreëerd. Vierde deel van een korte serie.Haagse invloeden

SECTION: Zaterdag & Zondag

LENGTH: 1162 woorden


'Zeg, twitter jij niet?"  Politici en anderen met wie ik de laatste tijd in Den
Haag kennismaakte, bleken me niet te googelen, zoals in de VS gebruikelijk is.
Ze keken wat ik had getwitterd. En omdat ze niets konden vinden, waren ze
ontregeld: wie wás ik dan?

Wat vroeger visitekaartjes waren, is nu in Den Haag Twitter. Dus de laatste
weken twitter ik (alle begin is moeilijk, volg mij maar niet). Het deed me
denken aan een avond in een Ierse pub in Washington, jaren geleden. Eelco Bosch
van Rosenthal, correspondent van het NOS Journaal, had het nieuwe medium ontdekt
en zat de hele avond met zijn duimen op een versleten Blackberry te duwen: kijk
deze tweet, en die en die. Hij was razend enthousiast, dit moest ik ook gaan
doen! Als slow adopter wist ik zeker dat de hype zou overwaaien. Nu heeft hij
(stand van afgelopen donderdag) 18.028 volgers. Ik 271.

Het verschil is wel dat Twitter in de Nederlandse politiek groter is dan in de
Amerikaanse. Senatoren die tweeten tijdens een beleidsdebat, waren in mijn tijd
zeldzaam. Kamerleden doen niet anders. In hun werkhok hebben ze Teletekst
(pagina 101) vaak vervangen door een computerscherm met een Twitter-feed. Ook
getalsmatig loopt Nederland voor. De Republikeinse presidentskandidaten Romney
en Santorum hebben 344.000 respectievelijk 138.000 volgers. In Nederland, met
een bevolking die twintig keer zo klein is, heeft Geert Wilders er 158.000.

Er is al een gemeenschap ontstaan, vertellen ze in Den Haag, die zich via
Twitter toegang verschaft tot politici. Een gemeenschap die zich onttrekt aan
het oog van ouderwetse Binnenhof-watchers. Bij twitterende politici zelf kom je
niet ver. Dat zijn vooral zenders - persberichten, reisverslagen, 'gezellig
koken met mijn dochter'; dat werk.

Een student communicatiewetenschappen van de Universiteit Utrecht, Martijn
Weghorst, analyseerde in 2010 de contacten van alle Kamerleden op Twitter. Hij
selecteerde twitteraars die door meer dan vijf Kamerleden werden gevolgd, en
bekeek daarna wie van hen de beste toegang tot Kamerleden heeft. Hij legde
onbedoeld een nieuw circuit bloot. Niet columnist Paul Jansen van De Telegraaf
stond bovenaan, niet topambtenaarBuijink van EZ of een slimme departementale
woordvoerder. Bovenaan stond Bas Paternotte (35) uit Utrecht. ,,Hij heeft het
meeste contact met politiek belangrijke mensen op Twitter", zegt Weghorst.

Maar wie is Bas Paternotte? Een fenomeen, dat om te beginnen. In een Utrechts
café vertelde hij me deze week dat hij de afgelopen drie jaar 120.000 tweets
publiceerde. ,,Honderd per dag", zei hij, snipverkouden nippend aan een glas
thee. Op zijn werkkamer staan twee schermen: op het ene doet hij zijn werk, op
het andere twittert hij, vaak tot voorbij middernacht.

Hij is freelancejournalist met een ongebruikelijk breed bereik: hij werkt voor
de website van HP/De Tijd en GeenStijl, waar hij een politieke column verzorgt.
Eerder was hij Haags verslaggever met een neus voor nieuws bij Metro en bedreef
hij stuntjournalistiek voor Panorama. Zijn Twitter-tijdlijn is een mix van
politieke analyse, tv-kijken, ironie, Sinatra en woedeaanvallen:
,,S-c-h-a-n-d-a-l-i-g dat [CDA-Kamerlid] Mirjam Sterk haar afval niet scheidt."

Een campagne is bij hem zo geboren. Dan gooit Bas Paternotte er in een minuutje
een stuk of tien tweets uit (veel ,,man, man, man", veel ,,poep"). Maar mensen
moeten dat natuurlijk niet letterlijk nemen. ,,Zelf zit ik dan rustig koffie te
drinken." Een ,,beetje rellen" is gewoon leuk. Controverse loont. Toen
Paternotte op de site van HP liet zien dat Dion Graus een potje maakte van zijn
werk in de commissie-De Wit, typeerde de PVV'er hem op televisie als
,,klotskop". ,,Leverde meteen 150 volgers op."

Hij doet veel op Twitter, ook met politici, omdat het medium een goede bron is.
,,Het is handel. Stukjes. Ik leef ervan." Bij zijn volgers maakt hij reclame
voor zijn stukjes, en Twitter is ,,een alleraardigste manier van netwerken".

Hij relativeert zijn invloed, maar noemt tegelijk voorbeelden waaruit die
blijkt. Twee weken voor haar officiële vertrek kon hij mede dankzij
Twitter-contacten in HP/De Tijd beschrijven dat Femke Halsema het leiderschap
van GroenLinks zou neerleggen. GroenLinks is misschien wel het belangrijkste
blijk van zijn invloed: op GeenStijl mag hij de partij graag weglachen (,,Henk
en Ingrid maar dan met kruidenthee en ecologische koekjes"), toch heeft hij door
Twitter ook in die partij aanzien verworven: toen Job Cohen deze week zijn
aftreden bekendmaakte, vroeg ex-partijleider Halsema, op reis in Congo, of
Paternotte ,,even van minuut tot minuut twitterupdate [kon] geven van persco".
,,Ja, mevrouw", schreef Paternotte, en zo geschiedde. Het is de variatie tussen
verslaggeving, ironie en opinie die Twitter voor hem zo aantrekkelijk maakt.
,,Die vermenging van rollen is nieuw voor de journalistiek en dat vind ik
interessant.''

Dit laatste heeft, als principe, grotere gevolgen dan het lijkt. Ik telefoneerde
uitvoerig met Sywert van Lienden (21), een Amsterdamse student die in het
onderzoek van Weghorst ook naar voren kwam als twitteraar met veel hoogwaardige
politieke contacten. Ook hij valt buiten traditionele Haagse invloedssferen. En
hij gaat verder dan Paternotte. Hij is, heel openbaar, niet altijd meer wie hij
is. Op Twitter presenteert hij zich als ,,politiek commentator en publicist",
maar in de praktijk is hij ook adviseur en lobbyist in Den Haag, vertelt hij.

Van Lienden zegt dat hij groot werd op Twitter door uitzonderlijk veel mensen
(bijna drieduizend) te volgen. Daardoor heeft hij nieuws snel, en ,,snelheid
wordt beloond" op Twitter. ,,Ik merk dat ik in Den Haag gevolgd word." Hoewel
hij zich als commentator voordoet (hij werkt ook mee aan radioprogramma's van de
publieke omroep), wil hij onder geen beding journalist genoemd worden. Daarom
neemt hij ,,de ethische normen van een journalist op Twitter niet over".
Zodoende voelt hij zich vrij om naast zijn werk als publicist ook Haags
lobbywerk te doen.

Hij beschouwt het als zijn succes dat hij VVD-Kamerlid Afke Schaart, in een
vorig leven werkzaam bij KPN, op Twitter definieerde als 'KPN-lobbyist', toen
zij KPN vorig najaar in omstreden kwesties verdedigde. ,,Op die manier kun je
reuring veroorzaken. Ik werd erop aangesproken door journalisten en medewerkers
van Kamerleden."

Voor wie Van Lienden lobbyt, wil hij niet zeggen. Zijn opdrachtgevers staan hem
dat niet toe. ,,Je ziet in Den Haag steeds vaker dat mensen verschillende rollen
spelen", legt hij uit. ,,Ze zijn parttime bestuurder en parttime lobbyist. Op
sociale media kun je een andere rol aannemen dan je feitelijk vervult." Twitter
lijkt openheid te bevorderen, zegt hij, maar juist daardoor blijft het oogmerk
van invloedrijke twitteraars vaak in het verborgene: nieuwe politieke duiders op
Twitter ,,hebben lang niet altijd een journalistiek motief", zegt Van Lienden.
,,Vaak is het omgekeerd van wat het lijkt."

Ik neem de ethische journalistieke normen niet over op Twitter

Twitteraar Sywert van Lienden

LOAD-DATE: February 24, 2012

LANGUAGE: DUTCH; NEDERLANDS

GRAPHIC: Illustratie Hajo

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              170 of 200 DOCUMENTS



                                NRC Handelsblad

                           22 februari 2012 woensdag

Kapitaal van de wrok;
Column

BYLINE: H.J.A. Hofland

SECTION: Opinie

LENGTH: 859 woorden


Wat we er verder ook van mogen vinden, de PVV heeft de beste propagandistische
talenten. Dit wordt opnieuw bewezen door het succes van het meldpunt dat de
burger in staat stelt om dronken Polen, stelende Bulgaren en zakken rollende
Roemenen aan te geven. Het zijn misdadigers uit de MOE-landen. Op zichzelf is
dit een vondst. 'Midden- en Oost-Europees' is afgekort 'MOE'. Dit hoef je niet
verder uit te leggen.

Intussen zijn er al duizenden meldingen binnengekomen. Het afgelopen jaar was de
partij wat in de versukkeling geraakt, maar volgens de peilingen van Maurice de
Hond heeft ze er nu weer vier zetels bij. Ambassadeurs van de betrokken landen
hebben geprotesteerd. Hun brief is afgedrukt op de voorpagina van deze krant. In
de MOE-landen worden tegenmaatregelen overwogen.

Vier jaar geleden was de natie ook in rep en roer, door de film Fitna. Hierin
werd de islam  ontmaskerd als een fascistische godsdienst. Onze omroepen waagden
zich er niet aan. De Nederlandse ambassades in de Arabische landen werden in
staat van paraatheid gebracht. Ten slotte is de film op internet uitgebracht en
binnen drie uur door drie miljoen mensen bekeken. Door geen andere partij worden
deze prestaties geëvenaard.

Dit is knap, maar zal het helpen? Toen er destijds door de PVV een tsunami van
moslims werd aangekondigd, die tot elke prijs moest worden gekeerd, in Gouda
desnoods door de troepen uit Uruzgan terug te roepen om het openbaar vervoer te
bewaken, heb ik in de krant voorgesteld dat de PVV ook hiervan een leerzame film
zou maken, en een futuristisch drama over de toestand in 2020, als Eurabië een
feit zou zijn. Hoe zou dit volgens de verbeeldingskracht van de PVV in zijn werk
gaan?

Een film maken, een meldpunt instellen, een kopvoddentaks invoeren - het is
allemaal in overeenstemming met de vrijheid van meningsuiting, dat hoge goed,
zoals we zeggen, maar vallen zulke voorstellen praktisch te verwezenlijken? Laat
eens in een film zien hoe je je dat voorstelt.

Onder leiding van Pim Fortuyn hebben we de eerste revolutie van de 'verweesde
burger' meegemaakt. De 'Goddelijke Kale', zoals Theo van Gogh hem noemde, zei
wat hij dacht en deed wat hij zei. De islam was een achterlijke godsdienst. Dit
kun je vinden, maar wat laat je er praktisch op volgen? Kort voordat hij werd
vermoord, zei Fortuyn tegen zijn vrienden Harry Mens en Albert de Booy dat hij
het volk wakker had gemaakt en dat hij zijn plicht had gedaan. Daarna hebben we
de roemloze ondergang van de LPF gekregen.

Rita Verdonk heeft met haar Trots op Nederland de volgende kans gewaagd en is op
ongeveer dezelfde manier mislukt.

Nu hebben we de PVV, die kennelijk veel  heeft geleerd van de voorgangers. Er is
hier en daar wel een schandaaltje geweest, maar hiervan heeft de partij geen
blijvende schade opgelopen. De continuïteit van het succes bewijst dat het
Nederlandse electoraat een betrekkelijk vast bestanddeel van radicaal
ontevredenen heeft - op het ogenblik zo'n 20 tot 25 procent. Door politiek
wanbeheer, zoals de vorige twee keren, leek het verschrompeld, maar bij een
kundige exploitatie mogen we aannemen dat het nog kan groeien.

Bovendien heeft de PVV het maatschappelijk tij mee. De praktische grondslag van
haar politiek is xenofobie, in dit geval geformuleerd tot het standpunt dat luie
en zich misdragende buitenlanders - Arabieren, Polen, dat maakt geen verschil -
de hard werkende Henk en Ingrid proberen uit te zuigen. Door het dreigende
nationaal faillissement van Griekenland, dat door de Europese Unie met
gigantische kredieten moet worden voorkomen, zijn de Grieken (ook lui) hier nog
bijgekomen. Het hele maatschappelijk klimaat - de crisis, groeiende
werkeloosheid, korting op pensioenen - kan zich ontwikkelen ten gunste van de
PVV. Zo bekeken zit de partij op een electorale goudmijn.

'Links' krijgt onveranderlijk de schuld van alle misère. Dit is niet de uitkomst
van een redenering, maar een kwestie van mentaliteit. Vorige week donderdag
heeft deze krant de oratie van de Maastrichtse hoogleraar Sjaak Koenis
afgedrukt: De democratisering van het ressentiment. De overheersende politieke
gevoelens in deze tijd zijn boosheid, woede, miskenning en verongelijktheid.
Koenis citeert de Duitse filosoof Max Scheler. Het ressentiment kan zich op twee
manieren uiten: het kan de motor zijn voor een sociale actie, gericht op
verbetering, of het kan een doel op zichzelf worden. Woede, miskenning en wrok
worden een lustbeleving. In de woorden van Menno ter Braak: de mens van het
ressentiment koestert zijn wrok.

Hebben we dit stadium bereikt? Doe een proef. Raadpleeg bijvoorbeeld de
internetkrant http://nu.nl. Deze heeft een uitstekende, snelle
nieuwsvoorziening. Je kunt ook de reacties lezen, door 'nujij' aan te klikken.
Dan kan zich, afhankelijk van het nieuws, een baaierd van gekanker, ruzies, haat
en kabaal openen, met andere woorden: de zuiverste democratisering van het
ressentiment, vaak eindigend met veel uitroeptekens. De gummiknuppels der
machtelozen.

De PVV beheert op het ogenblik het politieke kapitaal van de wrok. Misschien zou
het een succes worden, als Nederland het enige land op aarde was.

Woede, miskenning, wrok worden tot een lustbeleving

LOAD-DATE: February 22, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              171 of 200 DOCUMENTS



                                NRC Handelsblad

                            21 februari 2012 dinsdag

Koninklijk leed als journalistiek avontuur

BYLINE: Sjoerd de Jong

SECTION: Media

LENGTH: 1127 woorden

SAMENVATTING

Het artikel op de voorpagina van NRC Handelsblad van zaterdag over prins Friso
heeft tot veel kritiek geleid. Ombudsman Sjoerd de Jong pleit voor distantie.

VOLLEDIGE TEKST:

Prins Friso is een publieke figuur, en geniet minder privacy dan een gewone
burger. Maar de aandacht die de media over hem uitstortten na zijn ongeluk in
het Oostenrijkse Lech was ronduit verbijsterend. Overal verschenen paginagrote
portretten van de prins - alsof hij al dood was. We wilden de Elfstedentocht,
maar we kregen een koninklijk ski-ongeluk.

NRC Handelsblad bracht zaterdag op de voorpagina een opzienbarende primeur van
Jannetje Koelewijn die dankzij haar echtgenoot Kees Tulleken, gepensioneerd
neurochirurg, toegang had gekregen tot het ziekenhuis in Innsbruck waar de prins
wordt verpleegd.

Dat stuk was opgeschreven als een avontuur. Eerste zin: ,,We lopen door de
sneeuw in de bergen boven Innsbruck, mijn man en ik, als we via de telefoon het
slechte nieuws horen ". Ooit brachten journalisten alleen het nieuws,
tegenwoordig maken ze iets mee.

Volgde een uitgebreid verslag hoe de verslaggeefster via haar echtgenoot
informatie had gekregen van een arts over de patiënt: dat hij met een
temperatuur van 32 graden onder de sneeuw was gevonden, maar vooral dat hij
geen schedelbasisfractuur had. Dat was nieuws.

Het stuk leidde tot een storm van kritiek. Teneur: sensatiezucht,
Telegraafjournalistiek.

De krant verdedigde zich gisteren met stukken van de hoofdredacteur (,,Dat is nu
eenmaal onze taak"), een selectie van positieve en negatieve brieven (,,NRC gaf
opheldering"  versus  ,,Ik verwacht beschaving"), een interview met Tulleken en
een stuk van Marc Chavannes over de toestand in Amerika en Frankrijk.

Teneur: de krant deed weloverwogen zijn plicht. Dat moet ook wel, want in de
,,24 uurs media-economie" (Chavannes) wil ,,iedereen meeleven" (Tulleken).

Het eerste is waar. Een krant is er natuurlijk niet om nieuws te verzwijgen.
Zoals Frits Wester van RTL mij ooit uitlegde: nieuws is nieuws, en nieuws moet
de krant in omdat het nieuws is. Dit nieuws was bovendien een vorm van
,,maatschappelijke geruststelling", aldus media-ethicus Huub Evers in Trouw.

Toch zijn er vraagtekens over het  journalistieke ambacht te plaatsen bij de
manier waarop Tulleken via de krant de natie geruststelde.

Allereerst. Een krant is niet per se gebonden aan het medisch beroepsgeheim -
als de pers altijd de beroepscodes van nieuwsbronnen zou moeten respecteren, zou
er geen journalistiek overblijven. Maar er moet wel sprake zijn van een urgent
algemeen belang.

Welk belang was dat hier precies? Prins Friso is geen lid van het Koninklijk
Huis, komt niet in aanmerking voor opvolging, en heeft zich ook altijd verre
willen houden van de mediacratie rond zijn familie. Dit is dus geen
constitutionele zaak, maar een kwestie van human interest, koninklijk leed in
een herkenbaar wintersportgebied. Zoals Chavannes gisteren schreef: dit raakt de
,,harten van velen". Mogelijk heeft de zaak gevolgen voor het functioneren van
de koningin, wél constitutioneel relevant, maar dat weten we nog niet.

Eigenlijk geeft Kees Tulleken, de 'man van', het meest concrete motief. Hij zegt
in een interview in de krant van gisteren: ,,Ik vond dat er een eind moest komen
aan de foutieve berichtgeving". Oostenrijkse en Nederlandse media gonsden immers
van het gerucht dat de verongelukte prins een schedelbasisfractuur zou hebben -
en dan is het vrijwel zeker afgelopen. Dus dat hij geen schedelbasisfractuur
had, was, zoals Tulleken zegt, ,,positief nieuws".

Akkoord. Maar wel vreemd is, dat Tulleken zegt dat hij ook ,,minder positieve
berichten" te horen kreeg. Die deelde hij niet met zijn vrouw, die zelf trouwens
ook heeft verklaard dat ze sommige feiten bewust niet heeft gemeld. Hij zegt
ook: ,,Als de conditie van de prins slechter was geweest (..) had ik die
informatie niet met mijn vrouw gedeeld." Ook volgens de hoofdredactie zijn er
enkele medische details niet gepubliceerd, omdat die voor meerdere uitleg
vatbaar zijn - kennelijk ook voor negatieve. Hoe doorslaggevend was dit
positieve nieuws dan?

Koelewijn deed haar werk ter plekke secuur: haar echtgenoot stelde haar voor als
journalist en zij beschreef hoe ze te werk was gegaan. Maar ze was wel
afhankelijk van haar man, die blijkbaar uitgesproken opvattingen heeft over het
beroepsgeheim en de voorlichting aan het volk. Ze zegt zelf, ook in de krant van
gisteren: ,,Mijn echtgenoot zei dat het belangrijk nieuws was".  Was er altijd
een tweede, of derde, check?

Dan de vorm. Geen nieuwsbericht, maar een persoonlijk stuk met veertien keer
,,ik"  (en twee keer de opmerking dat het ,,klote voor die jongen" was). Dat was
de juiste vorm, volgens de hoofdredacteur, want ,,we wilden meteen openheid
geven over de opmerkelijke manier waarop dit nieuws tot ons was kwam".
Transparantie voorop.

Maar als het zo transparant was, waarom moest Koelewijn het dan in de krant van
gisteren nog een keer allemaal uitleggen?

Ik vond de vorm niet transparant, maar juist verwarrend. Medische feiten,
reportage, persoonlijke noten - alles in een stuk. Niet sensationeel, maar wel
een avontuur in ik-vorm, met de auteur en haar man als personages, waaruit de
lezer het nieuws moest destilleren en wegen.  De kop 'Hoe zal het brein van
prins Friso zich houden?' hielp niet echt.

Gezien de emotionele reacties vermoed ik dat juist die vorm bij veel lezers
verkeerd is gevallen. Met een feitelijk, duidend nieuwsbericht had de krant ook
zijn plicht gedaan: eerst de informatie checken en die zakelijk brengen; zoals
Koelewijn een dag later ook deed op de site van de krant, met dank aan
,,betrouwbare bronnen". Verantwoorden hoe het precies gegaan is kan altijd nog,
in tweede instantie. Trouwens, dat moest de krant nu toch ook, in tweede, derde
en gisteren op televisie zelfs in vierde instantie.

Dat had denk ik ook beter het beoogde effect van Tulleken gesorteerd:
geruststellen, in plaats van lezers tegen de haren instrijken.

Verschillende lezers trokken nu een vergelijking met de zaak-Ruben - het
jongetje dat na de vliegramp in Libië in zijn ziekenhuisbed een verslaggeefster
van De Telegraaf aan de lijn kreeg. Die vergelijking gaat niet op. Ruben was een
kind, en hem ondervragen een perverse vorm van 'wat gaat er door je
heen'-journalistiek. Koelewijn zocht juist geen emoties, maar informatie over de
medische toestand van de prins.

Toch is er een parallel. Dat is het enthousiasme waarmee de krant het reporters
luck  van Koelewijn aangreep en presenteerde.

Uitgever Hans Nijenhuis twitterde dat hij ,,als lezer" zelden ,,zo dichtbij" was
geweest, dankzij het stuk van Koelewijn. Dat klopt. Maar veel lezers wilden
juist wat meer op afstand blijven - en terecht. De krant moet nieuws brengen.
Maar soms maakt distantie het verschil.

LOAD-DATE: February 21, 2012

LANGUAGE: DUTCH; NEDERLANDS

GRAPHIC: Koningin Beatrix met Mabel, echtgenote van prins Johan Friso, op weg
van Lech naar Innsbruck.
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              172 of 200 DOCUMENTS



                                NRC Handelsblad

                            21 februari 2012 dinsdag

Jan Modaal  zal de schurken van  Wallstreet nabootsen;
Bruce Springsteens Wrecking Ball is zijn meest sociaal bewogen album  sinds
Nebraska, dat dertig jaar geleden verscheen

BYLINE: JAN VOLLAARD

SECTION: Cultuur

LENGTH: 1048 woorden

SAMENVATTING

De kloof tussen Amerikaanse droom en werkelijkheid. Daar draait het om bij de
muziek van Bruce Springsteen, zegt hij bij de presentatie van zijn nieuwe album
Wrecking Ball.

VOLLEDIGE TEKST:

Wrecking Ball is Bruce Springsteens meest sociaal bewogen album sinds Nebraska
(1982), waarop hij zich verplaatste in de gewone man en zijn beslommeringen in
een door crisis en werkloosheid geplaagd Amerika. De recente bankencrisis -
Amerikanen die hun baan, huis en pensioen kwijtraakten en het protest van Occupy
Wall Street, inspireerden hem tot een samenhangende songcyclus. ,,Mijn werk
heeft altijd gedraaid om de manier waarop de Amerikaanse droom zich verhoudt tot
de werkelijkheid", zegt een gebruinde, geheel in het zwart geklede Bruce
Springsteen (62) op een persconferentie in Parijs.

Op een steenworpafstand van de Champs Elysées ligt het Théâtre Marigny, sinds de
opening in 1883 een van de voornaamste muziektheaters van Parijs.  Bruce
Springsteen presenteert er zijn nieuwe album Wrecking Ball aan 150 journalisten.
Op nadrukkelijk verzoek van Springsteen wordt eerst het album afgespeeld in het
donker. De teksten worden op een scherm geprojecteerd. Wie de muziek wilde
doorgronden moest vooral de teksten aandachtig volgen, was de boodschap.

The Boss is boos, leren we uit die teksten. Bankiers zijn de schuldigen in
grimmige nummers als Jack of all trades, over de klusjesman die geen werk meer
kan vinden. ,,Banker man grows fat, working man grows thin", zingt hij. ,,If I
had me a gun, I'd shoot the bastards down".

Gewone Amerikanen zijn zo wanhopig dat ze naar draconische middelen grijpen,
verklaart Springsteen de folksong Easy money waarin een man overweegt om zijn
pistool te pakken en een roofoverval te plegen. ,,Hij imiteert de schurken van
Wall Street en grijpt naar illegale middelen om gemakkelijk aan geld te komen.
Bankiers zijn jarenlang weggekomen met het stelen van gewone mensen die geen
enkele mogelijkheid hadden om hen ter verantwoording te roepen. Occupy Wall
Street was voor mij het signaal om het groeiende  protest een stem te geven in
mijn muziek."

Springsteen laat zich in Parijs echter niet  overhalen tot directe uitspraken
over de Amerikaanse politiek. Over president Obama wil hij alleen kwijt dat die
,,goed werk heeft gedaan voor de arbeiders in Detroit door General Motors van de
ondergang te redden".

De titelsong van Wrecking Ball is een metafoor, zegt hij over het strijdvaardige
lied dat geïnspireerd werd door de afbraak van het oude Giants Stadium. ,,Soms
moeten oude structuren met de grond gelijk gemaakt worden om op de resten iets
nieuws te kunnen beginnen. Aan de fundamentele Amerikaanse waarden mag niet
gemorreld worden. Mijn moeder was kostwinner, mijn vader worstelde met zijn
werkloosheid. Vooral geestelijk trok dat een zware wissel op zijn functioneren
als gezinshoofd."

Waar de Verenigde Staten in deze fase naar moeten streven, zegt Springsteen, is
het creëren van werkgelegenheid voor iedereen. ,,Dat is de enige manier waarop
we allemaal het hoofd omhoog kunnen houden, van bankier tot automonteur."

Het album begint met We Take Care of Our Own, dat op twee manieren kan worden
uitgelegd. Amerikanen zorgen voor elkaar, maar ook: een kleine groep verrijkt
zich ten koste van anderen. De manier waarop de autoriteiten in de Verenigde
Staten omgingen met de slachtoffers van orkaan Katrina in New Orleans was
Springsteens directe inspiratie voor het nummer. Hij vertelt hoe hij in alle
nummers een verschillend personage opvoert, om hun verhalen ten slotte tot een
samenhangend geheel te smeden.

Aan het eind gloort de hoop van spirituele verlossing, vormgegeven in de trein
naar de vrijheid die hij opvoert in Land of Hope and Dreams. ,,People be ready",
luidt de oproep die hij rechtstreeks aan de gospelmuziek ontleende. In
slotnummer We are alive figureren de geesten van de betogers, de stakers en de
onderdrukten die zich vanuit het graf blijven roeren.

Elk lied begon als een folksong op zijn akoestische gitaar. Producer Rob Aniello
maakte hem enthousiast voor de sampletechniek; hij besloot een aantal songs te
baseren op loops van elektronische percussie, Ierse folkritmes en zelfs een
zweem van hiphop. Zangeres Michelle Moore maakt zich in Rocky Road los uit het
gospelkoor voor een door Springsteen geschreven rap. De muziek werd naderhand
opnieuw ingespeeld door de kern van de vertrouwde E Street Band, afgewisseld met
muzikanten die betrokken waren bij het folkalbum The Seeger Sessions uit 2006.

,,Uiteindelijk komt het allemaal weer uit bij folk en gospel", zegt Springsteen
over zijn 17de studioalbum dat dankzij de E Street Band bij vlagen stevig rockt.
,,Ik prijs me gelukkig dat ik ben opgegroeid met een muziekvriend als (gitarist)
Steve Van Zandt, met wie ik in het verleden eindeloos kon bakkeleien over de
vraag of Led Zeppelin wél of niet beter was dan de Jeff Beck Group. Iedere
muzikant die nu opgroeit, gun ik vrienden die invulling kunnen geven aan je
muzikale horizon."

Nieuw is dat Springsteen veelvuldig gebruikmaakt van zijn falset, een deel van
zijn bereik dat hij pas op latere leeftijd ontdekt heeft. ,,Dat kon ik nog niet
op mijn veertigste", lacht hij na een kleine demonstratie van zijn kopstem.

Als eerbetoon aan de in 2011 overleden Clarence Clemons, die sinds 1971 bij de E
Street Band speelde, bevat Wrecking Ball veel stemmige trompetpartijen en weinig
saxofoonspel. De enige saxsolo op het album is van Clemons zelf, in het nummer
Land of hope and dreams dat al in 2009 werd opgenomen. In de vijfkoppige
blazerssectie die met Springsteen en The E Street Band op Pinkpop zal spelen,
figureert Jake Clemons, de zoon van de broer van Clarence. Live is de hele band
vijftien man sterk; de grootste versie van de E Street Band die Springsteen ooit
op tournee meenam.

,,Het verlies van Clarence voelt alsof er een natuurverschijnsel uit mijn leven
is weggenomen", zegt Springsteen. ,,Net zo leeg als wanneer het plots niet meer
zou regenen. Vanaf mijn 22ste schreef ik nummers waarin ik rekening hield met
zijn saxofoonsound.  Op tournee nemen we nu een complete blazersgroep mee. Er
zijn veel mannen nodig om The Big Man te vervangen."

De cd Wrecking Ball verschijnt op 6 maart bij Sony. Springsteen & the E Street
Band, 28/5 op Pinkpop.

Nieuw is dat Springsteen zijn falsetstem gebruikt

LOAD-DATE: February 21, 2012

LANGUAGE: DUTCH; NEDERLANDS

GRAPHIC: Bruce Springsteen (r) en gitarist Nils Lofgren van de E Street Band,
vorige week tijdens de uitreiking van de Grammy Awards in Los Angeles.
Foto Reuters

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              173 of 200 DOCUMENTS



                                NRC Handelsblad

                           16 februari 2012 donderdag

Over de haag

SECTION: Binnenland

LENGTH: 462 woorden


Ook nog eens vader (1)

PvdA'er Diederik Samsom, straatcoach en daardoor misschien wel het stoerste
Tweede Kamerlid, heeft ook een zachte kant. In Mama Magazine beschermt hij zijn
dochter - ,,iedere man die met mijn dochter uitgaat, is per definitie een grote
boef" - en vertelt hij wat de geheimen zijn van een goed huwelijk met een
parlementariër. ,,Ik weet, steeds beter, wanneer de telefoon en de computer uit
kunnen." ,,Telefoongesprekken voer ik als mijn vrouw naar bed gaat." En:
,,Stukken lees ik meestal 's nachts, dan heeft het gezin er geen last van."

Ook nog eens vader (2)

Mama Magazine gaat er vol in bij Samsom, ook ex-Greenpeace. Wat doet hij
allemaal voor het milieu? Daar gaan we. Hij heeft een hybride auto. Groene
stroom. Groen gas. Een geïsoleerd huis. Is vegetariër, net als vrouw en dochter.
,,En we hebben een manmoedige poging gedaan ecoluiers te gebruiken." Het
mislukte, maar waarom blijft onduidelijk. Het tijdschrift heeft het uitgerekend:
de twee kinderen van Samsom zijn samen goed voor 10.000 vieze luiers en 30.000
vochtige doekjes. Conclusie: ,,Geen kinderen is milieuvriendelijker."

Thuiswerken maal drie

Prominent in de Volkskrant vanmorgen: GroenLinks dient met het CDA een
initiatiefwet in om thuiswerken te bevorderen. Klinkt bekend. In 2009 probeerde
GroenLinkser Ineke van Gent het al eens alleen, tevergeefs. Het haalde de krant.
In 2010 had ze versterking georganiseerd van CDA-collega Eddy van Hijum. Opnieuw
in de krant. De aanhouder wint: ditmaal lijkt er een Kamermeerderheid voor hun
idee te zijn.

Kermit de Kikker?

De Muppets zijn terug. In de bios. Bij de Albert Heijn. In de Kamer. PvdA'er
Jacques Monasch had wel iets van de mopperaars in de loge bij de Muppets, zei
Ineke van Gent. Monasch schoot terug naar de volslanke Van Gent: ,,Dan zal ik
maar niet zeggen aan welke Muppet u me doet denken."

Wilders in het Catshuis

Geert Wilders mag zijn intrek nemen in het Catshuis. De gedoogpartner schuift
over een week of drie aan bij premier Rutte en vicepremier Verhagen voor
onderhandelingen over nieuwe bezuinigingen. Het Catshuis moet voor de nodige
rust zorgen. De media kunnen er bijvoorbeeld gemakkelijk op afstand worden
gehouden. Voor Wilders is te hopen dat het pand uit de zeventiende eeuw
voldoende bereik heeft voor laptop of mobiele telefoon. Henk en Ingrid rekenen
op een paar informatieve tweets per dag.

Marks baas is boos

Strijd vanuit New York. Daar wonende expats maken bezwaar tegen het kabinetsplan
Nederlanders hun paspoort te ontnemen als ze een nieuwe nationaliteit aannemen.
Idee van de PVV. Het aantal ondertekenaars van de petitie blijft stijgen:
20.000, inclusief Antony Burgmans, voorheen Unilever. En dus de oude baas van
Mark Rutte.

'Over de haag' is een rubriek over de achterkant van het politieke bedrijf.

LOAD-DATE: February 16, 2012

LANGUAGE: DUTCH; NEDERLANDS

GRAPHIC: BIN_binnenhof2

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              174 of 200 DOCUMENTS



                                NRC Handelsblad

                           16 februari 2012 donderdag

De democratisering van het ressentiment

SECTION: Opinie

LENGTH: 2225 woorden

SAMENVATTING

Democratie maakt de burger boos. In het oude systeem van rangen en standen wist
hij niet waarnaar hij zou moeten streven. Tegenwoordig weet hij dit wel, maar is
het vaak nog steeds onbereikbaar, stelt Sjaak Koenis.

VOLLEDIGE TEKST:

Het zal niemand ontgaan zijn dat het politieke klimaat de laatste jaren
bijzonder guur is geworden. Veel mensen zijn tegenwoordig boos, op de overheid,
op de politieke en culturele elite, op de banken, op elkaar. Zij uiten hun
boosheid op talloze manieren, vooral via de nieuwe sociale media, die een
geschikte uitlaatklep vormen voor de anonieme of half-anonieme expressie van
onbehagen. Een aardig voorbeeld, niet afkomstig uit een nieuw, maar een oud
medium, Dagblad De Limburger, in de vorm van een strip:  komt een vrouw bij een
gemeenteloket, zegt de ambtenaar: ,,U moet nog 3.576 euro aan openstaande boetes
betalen, mevrouw." Zegt de vrouw: ,,Wat??? Daar komen jullie nu pas mee?! Het is
toch van de zotte dat jullie dat zo laten oplopen!" En ze vervolgt: ,,Zitten
jullie de hele dag te slapen of zo van mijn belastingcenten?!"

Wat is hier aan de hand? Deze mevrouw is boos op de prioriteiten die de overheid
stelt. Dat ze zélf ook deel van het probleem is, wil er bij haar niet in. Zulke
kortzichtige boosheid kan men zeker niet alle burgers in Nederland aanwrijven,
maar uit onderzoek van het Sociaal en Cultureel Planbureau over de stemming in
Nederland blijkt wel dat deze mevrouw, net als veel andere burgers, de problemen
vooral buiten zichzelf plaatst: 'met mij gaat het goed, met ons gaat het
slecht'.

Zijn mensen tegenwoordig bozer dan ze vroeger waren? Moeilijk te zeggen: hoe zou
je zoiets kunnen meten? Wel herinner ik me dat de journalist Henk Hofland in
Tegels lichten, het boek uit 1972 over het naoorlogse herstel van 'Het Bestel'
in Nederland, verwijst naar wat hij ,,de stoottroepen van de rollende waanzin"
noemt, de harde kern van gekken, jodenhaters, dreigers, schelders en mensen die
een doos uitwerpselen stuurden, zoals naar Mies Bouman, na een uitzending van
het succesvolle VARA-programma Zo is het toevallig ook nog eens een keer over
Beeldreligie.   Ook toen, in 1963, waren veel mensen heel boos, maar het is
mogelijk dat we er tegenwoordig door de nieuwe media meer van merken.

Veel mensen denken dat de huidige boosheid een teken is van het recente falen
van de democratie. Dat falen zou dan blijken uit de opkomst van het populisme in
de personen van Pim Fortuyn, Rita Verdonk en Geert Wilders. Zonder het populisme
zou deze boosheid verdwijnen als sneeuw voor de zon. Ik denk dat deze mensen
oorzaak en symptoom met elkaar verwarren. Wat je ook veel hoort, is dat met name
de PVV van Wilders een bedreiging vormt voor de democratie. Volgens Rob Riemen
van het Nexus Instituut uit Tilburg worden we zelfs geconfronteerd met een
nieuwe opleving van het fascisme.  Ik denk dat er iets anders aan de hand is.
Het populisme is niet de oorzaak van de huidige woede, maar geeft er wel
uitdrukking aan. Maar wat belangrijker is: de boosheid is volgens mij niet het
gevolg van de bedreiging of het falen van de democratie, maar juist het gevolg
van het succes van de democratie.

Hoe kan boosheid nu het gevolg zijn van het succes van de democratie? Democratie
associëren we toch met mooie dingen als tolerantie, vrijheid en gelijkheid? Met
het streven naar emancipatie? Zijn er juist niet ontzettend veel mensen in de
wereld, denk aan de Arabische Lente, die boos zijn omdat ze te weinig democratie
hebben? Die mooie dingen vormen inderdaad een belangrijk aspect van democratie,
en geven ons ook voldoende reden om democratie na te streven. Maar er zit ook
een meer duistere kant aan democratie, één die progressieven liever niet onder
ogen zien, omdat zij democratie vereenzelvigen met deze mooie zaken en de
problemen van de democratie willen oplossen met méér democratie. Waar ik op doel
is dat democratie ook afgunst en ressentiment voortbrengt. Democratie heeft een
Januskop: het ene gezicht toont democratie als een bron van emancipatie en
empowerment; het andere toont democratie als een bron van ressentiment, dat zich
uit in afgunst en boosheid.

Waarom zou democratie een bron van ressentiment zijn? Om dit te begrijpen moeten
we ons in de woorden van de Franse historicus Ferdinand Braudel op la longue
durée, dus op de lange duur richten, in het bijzonder op twee processen:  zowel
toenemende (stands)gelijkheid als toenemende onttovering.

Toenemende gelijkheid. Hoe leidt toenemende gelijkheid nu tot ressentiment? Ik
kan dit niet beter uitleggen dan Alexis de Tocqueville dit heeft gedaan in de
jaren dertig van de negentiende eeuw, in zijn beroemde boek Over de democratie
in Amerika. Hij wijst erop dat democratische instellingen het gevoel van afgunst
in het menselijk hart tot zeer grote ontwikkeling brengen. Dat is volgens
Tocqueville niet zo omdat democratische instellingen mensen de middelen bieden
om de anderen te evenaren, maar omdat deze middelen voortdurend tekortschieten.
Democratische  instellingen wekken de hartstocht voor gelijkheid (in de
betekenis van gelijkwaardigheid) op en wakkeren die aan, maar kunnen deze
hartstocht nooit volledig bevredigen. De standen waaruit de oude samenleving
bestond, worden in een democratie gelijk, maar de prijs is dat afgunst, haat en
minachting voor de buurman en hoogmoed en overdreven zelfvertrouwen zich van
mensen meester maken.

Democratie is een maatschappijvorm (dus meer dan een politieke institutie)
waarin mensen formeel aan elkaar gelijk zijn. Daarin verschilt de democratie van
oudere standensamenlevingen, waarin ongelijkheid geïnstitutionaliseerd was en
mensen ook letterlijk 'hun plek wisten'. Het is in Nederland de democratisering
geweest die in een paar etappes de oude standensamenleving heeft ondermijnd. Een
van die etappes is de verzuiling geweest. De zuilen vormden voor sommige groepen
een middel tot emancipatie, maar tevens werden de grote tegenstellingen die aan
de basis bestonden, aan de top gepacificeerd door een hiërarchisch ingestelde
elite. In de ontzuiling, die Hofland in Tegels lichten documenteert, gaat de
ontmanteling van het regentendom hand in hand met het luidruchtig naar buiten
treden van de boze burger. Emancipatie en ressentiment, de twee gezichten van
democratie, worden hier mooi zichtbaar.

Toenemende gelijkwaardigheid is steeds hand in hand gegaan met de ervaring van
ongelijkheid, eenvoudigweg omdat mensen verschillen in talent, energie en in wat
het lot voor hen in petto heeft. De wrijving tussen formele gelijkheid en
feitelijke ongelijkheid wordt op de spits gedreven in onze 'diplomademocratie',
waarin een premie staat op 'excellentie'.  De tweedeling waar Joop den Uyl in de
jaren zeventig van de vorige eeuw over sprak, lijkt zich in een andere gedaante
voltrokken te hebben: niet die tussen klassen, maar die tussen hoger en lager
opgeleiden. Deze wrijving veroorzaakt veel van de maatschappelijke hitte die
naar buiten komt in de vorm van ressentiment.

We kunnen met filosoof Max Scheler stellen dat ressentiment zich op twee
manieren kan uiten: het kan leiden tot sociale actie die gericht is op het
aanpakken van de als kwalijk ervaren toestand, of het kan de vorm aannemen van
ressentimentskritiek die gericht is op het in stand houden van de boosheid, en
niet op het oplossen van het onderliggende probleem. Met behulp van dit
onderscheid krijgen we meer oog voor het dubbelzinnige karakter van sociale
bewegingen, zoals het socialisme of het feminisme: behalve emancipatiebewegingen
zijn dit ook altijd ressentimentbewegingen geweest; emancipatie en ressentiment
zijn inniger met elkaar verbonden dan veel mensen willen toegeven. Ressentiment
levert de brandstof voor de motor van de emancipatie, het is de zuurstof die de
emancipatie-idealen voedt. Dezelfde dubbelzinnigheid geldt mijns inziens ook
voor het hedendaagse populisme: populisme kan men niet wegzetten als louter een
rancunebeweging. Toegegeven: Geert Wilders is een meester in
ressentimentskritiek - neem bijvoorbeeld zijn beruchte voorstel voor een
'kopvoddentaks'.  Tegelijk kondigt zich met het populisme een nieuwe vorm van
emancipatie aan, die van de boze burgers. Deze burgers breken met wat zij
ervaren als misplaatste, door een linkse elite opgelegde politieke correctheid
die hun de mond snoerde. Luister maar naar Joost Eerdmans, die op doordeweekse
avonden nadrukkelijk het 'andere' geluid van WNL laat horen.

Ik had het over het streven naar gelijkheid. Maar ressentiment als product van
toenemende gelijkheid heeft niet alleen betrekking op de positie van mensen op
de maatschappelijke ladder, dus op wat de sociale kwestie wordt genoemd. Het
gaat ook om wat ik de culturele kwestie wil noemen. Daarmee kom ik op het tweede
proces, dat van onttovering. Ressentiment tast ook iedere geleding van de
cultuur aan, of het nu gaat over het onderscheid tussen hoge en lage cultuur of
de tegenstellingen tussen levensbeschouwingen. De verdedigers van de hoge
cultuur zijn bang voor de commerciële massacultuur. Zij hebben het onderscheid
tussen hoge en lage cultuur nodig om hun positie te markeren. Tegenover deze
pleitbezorgers van de hoge cultuur zou je verwachten dat zich de verdedigers van
de lage cultuur opstellen, maar die zijn er helemaal niet. Er zijn wel veel
mensen die het onderscheid tussen hoog en laag afwijzen en er zijn ook mensen
(van wie veel vertegenwoordiger zijn van populistische partijen) die tegen
elitekunst aanschoppen met het argument dat de gewone man daar helemaal niets
aan heeft.

Nogal wat mensen worden nerveus van het gegeven dat traditionele opvattingen
over de Nederlandse cultuur tegenwoordig ter discussie staan. Hierbij gaat het
niet om de vraag of Nederland wel of geen cultuur heeft, maar om het feit dat
die traditionele noties door processen van globalisering en migratie sterk onder
druk zijn komen te staan. De strijd om cultuur speelt zich tegenwoordig af
tussen kosmopolieten en antikosmopolieten, en zal ertoe leiden dat nieuwe
opvattingen over onze cultuur of gemeenschap veld zullen winnen. Maar ook hier
zal deze strijd leiden tot een onttovering van het idee van één Nederlandse
cultuur. Dat zo veel mensen nieuwe vormen van betovering denken te vinden in de
canon van dorp, stad, regio, in het Nederlands landschap, de Nederlandse
klassieke muziek, de Nederlandse geschiedenis en literatuur, is geen weerlegging
van deze stelling, maar vormt juist de bevestiging ervan. Het Rijksmuseum en al
die andere historische musea die Nederland rijk is, waren bij elkaar niet genoeg
om Nederlanders (en toeristen) over onze geschiedenis te informeren. Nee, er
moest per se een nieuw Nationaal Historisch Museum komen om tegemoet te komen
aan ons verlangen om onze cultuur en geschiedenis te monumentaliseren. Nu dit
museum van de baan is, zal het verlangen zich ongetwijfeld aan nieuwe zaken
hechten.

Steeds worden min of meer canonieke verbeeldingen van cultuur, van wie wij zijn,
van de ideale gemeenschap, aangetast door het zuur van het ressentiment. Deze
onttovering zullen sommigen alleen maar negatief duiden, als de teloorgang van
de Nederlandse cultuur en het verlies van wat zij als het monumentale verleden
van Nederland zullen zien. Populisten  zijn bijvoorbeeld vergeefs op zoek naar
een hartland, dat uiteraard alleen als mythe bestaat. Toch dragen ook zij
ongewild met zulke nieuwe interpretaties van cultuur bij aan de 'creatieve
destructie' van deze monumentale cultuur, en daarmee aan een nieuwe fase in het
debat over de Nederlandse identiteit. Ik vind het wel jammer dat tegenover deze
populistische mythe van het hartland zo weinig andere beelden worden geplaatst
van wat  historicus Johan Huizinga ons nationaal besef heeft genoemd.

Veel gevestigde burgers zijn niet meer in staat de strijd van (veelal
islamitische) migranten en hun kinderen om in Nederland een plek te verwerven te
herkennen als een emancipatiestrijd. Terwijl in de dagen van de verzuiling nog
een - wellicht gemankeerd - besef van pluriformiteit heerste, overheerst
tegenwoordig een benauwend streven naar culturele homogeniteit. En onder die
deken van homogeniteit gaat een statusgevoelige samenleving schuil die in 1830
al door Tocqueville is voorspeld. Hij meende dat in democratische tijden de
mensen niets hebben wat hen scheidt of op hun plaats houdt. Zij vinden met
buitengewone snelheid de weg omhoog of omlaag. Alle klassen zien elkaar,
imiteren elkaar en zijn afgunstig op elkaar. Dit brengt het volk op een massa
ideeën, begrippen en verlangens die het niet zou hebben gehad als de rangen
waren gesloten en de samenleving immobiel was geweest.  Ziet u nu ook
onwillekeurig de beelden van tv-programma's waarin iedereen kan gaan voor
vijftien minuten van faam? Omdat in deze statusgevoelige samenleving inspanning
en beloning niet meer duidelijk met elkaar verbonden zijn, is de reikwijdte van
ressentiment vergroot.   Iedereen is boos op iedereen, en maakt er ook een punt
van dit te tonen. Of, zoals Arnon Grunberg in de Volkskrant van 14 oktober 2011
schreef: ,,De burgers zijn niet boos omdat hun onrecht is aangedaan, maar omdat
de woede hun leven zin geeft."

Sjaak Koenis is bijzonder hoogleraar sociale filosofie aan de Universiteit
Maastricht. Dit is een bekorte versie van zijn oratie, die hij vanmiddag in
Maastricht uitspreekt.

Zij gaan snel omhoog of omlaag. Alle klassen zien elkaar, imiteren elkaar en
zijn afgunstig op elkaar

LOAD-DATE: February 16, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              175 of 200 DOCUMENTS



                                NRC Handelsblad

                           15 februari 2012 woensdag

Ook  bij Wilders geldt: er zit een knop op dat ding;
Column

BYLINE: Jan Kuitenbrouwer

SECTION: Opinie

LENGTH: 622 woorden


Mark Rutte heeft groot gelijk. Als de oppositie Geert Wilders wil helpen met het
agenderen van de Oostblokintifada die onze straten onveilig maakt, van die
tsunami van moelanders die dit land overspoelt, dan is dat het volste recht van
de oppositie. Maar daar hoeft een premier niet aan mee te doen. Als het om
Wilders gaat,  is de politiek net die  gereformeerdebonder die vanuit Putten of
Staphorst een lange busreis maakt naar de rosse buurt van Amsterdam om daar eens
lekker aanstoot te nemen aan het zedelijk verval. Of die televisiekijker die
maar zit te klagen dat er weer niks fatsoenlijks te zien is, in plaats van de tv
uit te zetten. Ook bij Wilders geldt: er zit een knop op dat ding!

Het ergst is D66. Alexander Pechtold zou zijn haar misschien wat donkerder
moeten verven en net zo opföhnen als Wilders, om visueel nog duidelijker te
onderstrepen wat zijn rol op het Haagse toneel is: de Antigeert.

Geert Wilders en zijn sidekick Martin Bosma lijken op Koot en Bie, al was het
maar in hun productie van neologismen, maar met 'Henk en Ingrid' lieten zij een
steekje vallen, dacht ik aanvankelijk. Ik zág ze niet, zoals je typetjes van
Koot en Bie vaak de volgende dag al tegenkwam. Maar dat is natuurlijk juist de
kracht van Henk en Ingrid. Als Wilders ze had gegrimeerd en aangekleed, waren
het personages geworden, die je kunt relativeren en ridiculiseren, zoals Cor en
Cock van der Laak. Van een ware populist kan dat nooit de ambitie zijn, de
populist spreekt namens 'iedereen'. Slim gedaan dus. Wat doet Alexander
Pechtold? Die schrijft een boek, met de namen Henk en Ingrid in de titel, om uit
te leggen dat ze niet bestaan. Voor een niche van sociologische fijnproevers zal
het vast interessant zijn, maar het doet toch een beetje denken Howard Belsey in
On Beauty van Zadie Smith, die al elf jaar werkt aan een proefschrift getiteld
Against Rembrandt.

Met dat meldpunt van de PVV zie je hetzelfde. Het hele mediapolitieke
planetarium draait weer om één punt: Wilders. Alarm!  Wilders roept iets,
iedereen op zoek naar een standpunt! De Nederlandse politiek in één woord: niet
bewegen langs een lijn, maar staan op een punt.

Als je zo veel standpunten moet genereren, kan de kwaliteit niet altijd optimaal
zijn, de media gunnen je ook geen tijd meer om eens even goed na te denken, en
voor je het weet zit je in een catch-as-catch-can van argumenten.

Het is een 'internationale rel' - zo'n formulering die je kunt gebruiken voor de
Cubacrisis, maar ook voor een burenruzie in Baarle Nassau. Maar liefst tien
ambassadeurs zijn boos! Tja, veel van die landjes vormden natuurlijk ook ooit
één geheel, dat haal je er niet zo gauw uit. Block voting, bij het
Eurovisiesongfestival kunnen ze ervan meepraten. Het morele gezag van die
ambassadeurs staat uiteraard ook niet ter discussie, want in de landen die zij
vertegenwoordigen, staat het minderhedenbeleid zoals bekend op een voorbeeldig
niveau.

En dan die internationale schaamte. Progressieve politici ontpoppen zich als
onbezoldigde VNO-NCW-lobbyisten en bekreunen zich om de 'imago- en
reputatieschade' die Wilders het land berokkent. Dat je een minderheid
denigreert,  nou ja, enfin, maar dat het gezeur geeft bij handelsmissies en
internationale contacten, dát is toch wel even een puntje. Nederland
koopmansland.

Kortom: de commotie vertoont weer hysterische trekjes en dat Mark Rutte geen zin
heeft zich ook nog eens in dat gekrakeel te begeven, kan ik mij goed
voorstellen.

Zoals de grote politieke filosoof Cesar Millan (ook bekend als de
Hondenfluisteraar) het altijd formuleert: aandachttrekkerij corrigeren is
aandachttrekkerij honoreren. De enig juiste reactie is: negeren. Rutte is denk
ik de enige Nederlandse politicus die af en toe naar dat programma kijkt.

LOAD-DATE: February 15, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              176 of 200 DOCUMENTS



                                NRC Handelsblad

                           15 februari 2012 woensdag

Sarkozy neemt het op tegen zichzelf

SECTION: In het nieuws

LENGTH: 1273 woorden

SAMENVATTING

Nicolas Sarkozy stelt zich vanavond kandidaat voor zijn herverkiezing als Frans
president. Niet hij is favoriet, maar de socialist François Hollande. Al sinds
vijf maanden na zijn aantreden denken meer kiezers slecht dan goed over Sarkozy.
De neergang begon al voor de crisis. Zijn stijl stoot Fransen af.

VOLLEDIGE TEKST:

16 mei 2007: een nieuw begin. Bij zijn beëdiging als president is  Sarkozy heel
populair. De verwachtingen zijn hoog na zijn energieke campagne, waarin hij een
rupture had beloofd: een breuk met het Frankrijk van de stagnatie. Hij wil werk
belonen, de economie drastisch hervormen en de criminaliteit aanpakken -
desnoods met een 'Kärcher', de welbekende hogedrukspuit.  Al voor zijn beëdiging
krijgt de nieuwe president kritiek, door vakantie te vieren aan boord van een
luxe plezierjacht van een bevriende miljardair. Hij creëert het imago van een
president van de rijken, door op de avond van zijn beëdiging te dineren met
vrienden en donoren in het dure restaurant  Fouquet's in Parijs. Maar het keert
zich nog niet tegen hem.

Juli 2007: Sarkozy de Redder. Sarkozy houdt van internationaal spektakel, en hij
heeft ook beloofd alle vrouwen in nood te redden. Nu claimt hij zijn eerste
buitenlands-politieke succes: de vrijlating in juli 2007 van vijf Bulgaarse
verpleegsters en een Palestijnse arts die in Libië ter dood waren veroordeeld op
beschuldiging van het verspreiden van het hiv-virus. Zijn echtgenote Cécilia
krijgt grootmoedig de credits. Zij vloog tweemaal naar Libië voor overleg met
Gaddafi. Sarkozy zag de zaak met de verpleegsters ook als een kans om zijn
banden aan te halen met kolonel Gaddafi, die hij vier jaar later met
NAVO-bondgenoten zou verjagen uit Tripoli. Na de vrijlating werden
overeenkomsten getekend over Frans-Libische militaire samenwerking en de
levering van een Franse kernreactor. Cécilia verschijnt hierna drie maanden niet
in het openbaar aan de zijde van de president: het gaat slecht met hun huwelijk.

Oktober 2007: blingbling!  Sarkozy maakt soms indruk als president, maar wie
houdt echt van hem? Zijn vrouw Cécilia scheidt van hem - een première in de
Franse Republiek.  Critici verwijten het Elysée dat het nieuws wordt
bekendgemaakt terwijl de eerste grote stakingen plaatshebben tegen hervormingen
van Sarkozy. Is alles dan politiek? In december maakt Sarkozy een wandeling met
zangeres en ex-topmodel Carla Bruni in Disneyland Parijs. Even later showt hij
Bruni van Egypte tot Jordanië, op vakantie. Bij Fransen wekt het  protserige
privéleven en de ordinaire stijl van de 'blingbling-president' afschuw. Intussen
scheldt hij de gewone man uit. Op een landbouwbeurs bijt Sarkozy een lompe
passant toe: ,,Casse toi alors... casse toi alors pauvre con", (,,Rot op,
klootzak"). Vanaf dit moment gaat zijn populariteit naar beneden.

Juli 2008: staatsman en omnipresident. Sarkozy grijpt het Franse voorzitterschap
van de Europese Unie aan om een internationale leidersrol op te eisen. Hij richt
in juli 2008 de 'Unie voor het Middellandse-Zeegebied' op in Parijs, van
EU-landen, Turkije, Israël en enkele Arabische landen. Van de veertig staats- en
regeringsleiders is de Syrische president Bashar al-Assad, wiens vader door
oud-president Chirac in de ban was gedaan,  een van de contentste aanwezigen.
Egyptisch president Mubarak wordt co-voorzitter van de Unie. De internationale
crises tijdens het Europese voorzitterschap komen gelegen. Sarkozy  is vaak op
zijn best als de tijden spannend zijn. De Russische inval in Georgië in augustus
biedt  hem een kans zich als vredesstichter te profileren. Wanneer de
kredietcrisis uitbreekt, haalt de 'omnipresident' Europese leiders naar Parijs
voor toppen buiten  de geijkte structuren. En hij eist luidkeels het vaderschap
op van de de eerste echte G20-top in Washington. Sarkozy krijgt alom lof voor
zijn rol als voorzitter: Europa staat weer op de kaart.

Oktober 2009: nepotisme. Sarkozy blijkt niet alleen een president van
blingbling, maar ook van nepotisme. Jean Sarkozy, de dan 23-jarige zoon van de
president, krijgt een wel heel belangrijke functie voor een tweedejaars
rechtenstudent. Hij is in beeld als voorzitter van de EPAD, het publieke orgaan
dat zakenwijk La Défense bij Parijs bestuurt. Na ophef en verontwaardiging over
het plan in de media - in La Défense zwaaien betogers met bananen naar
'bananenrepubliek' Frankrijk - blaast Sarkozy de aftocht. Jean ziet af van zijn
ambities.

December 2009: rechtse lijn. Sarkozy begint een 'breed maatschappelijk debat'
over nationale identiteit. In honderden plaatselijke debatten moest een "beter
beeld" van de Franse identiteit ontstaan. Het debat wekt veel weerstand en
verzandt. Sarkozy geeft zijn rechtse koers niet op en begint een campagne tegen
illegale Roma. Zij krijgen premies om naar herkomstlanden als Roemenië te
vertrekken, hoewel ze vaak snel weer terug zijn.  Volgens critici is de rechtse
koers van de president bedoeld om de aandacht af te leiden van de zogeheten
Bettencourt- affaire. De rijkste vrouw van Europa, grootaandeelhouder van
L'Oréal Liliane Bettencourt, zou Sarkozy's verkiezingscampagne in 2007 illegaal
hebben gefinancierd. Over de energieke hervormer hoort niemand meer.

Oktober 2010: stakingsbreker. De vakbonden en de linkse oppositie mobiliseren de
Fransen tegen Sarkozy's de pensioenhervorming . Miljoenen gaan de straat op
tegen de verhoging van de pensioenleeftijd van 60 naar 62 jaar en de
gelijktijdige verhoging van het verplichte aantal jaren dat pensioenbijdrage
moet worden betaald. Er wordt gestaakt en er vinden blokkades plaats, onder meer
van raffinaderijen, en er ontstaan brandstoftekorten. Oud-presidenten als
Jacques Chirac bogen voor de druk van de straat. Maar Sarkozy is hard en houdt
stand: hij laat blokkades door de ME opbreken en loodst de hervorming met
slechts beperkte aanpassingen door het parlement.

Maart 2010: Waaghals. Na het begin van de opstand in Libië denkt aanvankelijk
niemand dat ingrijpen van het Westen verantwoord is. Maar Sarkozy, die de
Libische leider Gaddafi in 2007 nog met alle égards in Parijs ontving, neemt de
leiding in militaire acties tegen de kolonel. Samen met de Britse premier
Cameron stuurt Sarkozy aan op de val van Gaddafi. Sarkozy laat zich leiden door
zijn vriend de filosoof Bernard-Henri Lévy, regelmatig bezoeker van
crisishaarden, die in media en bij Sarkozy aandringt op humanitaire
interventie.  Sarkozy erkent het nieuwe gezag in Libië als eerste westerse
leider. Franse en Britse commando's nemen deel aan de strijd om Tripoli. Als
Gaddafi uit Tripoli is verjaagd, krijgen Cameron en Sarkozy een heldenonthaal in
Benghazi, waar de opstand begon. De top over Libië in Parijs wordt een klassieke
Sarko-show.

Januari 2012: president van de downgrade. De afwaardering van Frankrijk begin
dit jaar, door kredietbeoordelaar Standard & Poor's, van AAA naar AA+, tekent de
laatste maanden van Sarkozy's (eerste) termijn. Precies honderd dagen voor de
eerste ronde van de presidentsverkiezingen op 22 april vindt de downgrade
plaats. Het economisch sterke Duitsland van Angela Merkel behoudt de AAA-status;
het is symbolisch voor de ondergeschikte positie van de Franse president in het
koppel 'Merkozy' dat de leiding neemt in de bestrijding van de eurocrisis.
Sarkozy trekt een les waarmee hij de verkiezingen ingaat: Frankrijk moet Duitser
worden: harder werken, meer produceren. Het lijkt veel op de boodschap waarmee
Sarkozy in 2007 de verkiezingen won. Op tv keert hij zich opnieuw tegen het
lange uitblijven van hervormingen. Maar nu is het ook zijn eigen
verantwoordelijkheid. Geen president begon zo impopulair aan een campagne om
herkozen te worden.

LOAD-DATE: February 15, 2012

LANGUAGE: DUTCH; NEDERLANDS

GRAPHIC: Sarkozy onthaalt Ingrid Betancourt (2008).
Foto AP
Kolonel Moammar Gaddafi op het Elysée (2007).
Foto AFP
Carla Bruni helpt haar man (2011).
Foto Reuters
Echte Fransman (2009)
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              177 of 200 DOCUMENTS



                                NRC Handelsblad

                            14 februari 2012 dinsdag

Geef Institut Néerlandais tijd om meer te verdienen

SECTION: Opinie

LENGTH: 754 woorden

SAMENVATTING

De bezuinigingen op het Institut Néerlandais passen in het straatje van het
kabinet, maar zijn onverstandig. Gun Henk en Ingrid behalve Disneyland ook
Rembrandt, stelt Margot Dijkgraaf.

VOLLEDIGE TEKST:

Je kon er vergif op innemen: het Institut Néerlandais (IN) in Parijs zou niet
aan de radicale bezuinigingen van dit kabinet ontsnappen. Als gevolg daarvan is
er sprake van het schrappen van de maatschappelijke debatten en de literaire
avonden. Ook de taalcursussen - en vooral de winstgevendheid daarvan - worden
onder de loep genomen.

Het IN, nauw verbonden met de Nederlandse ambassade en de Fondation Custodia,
die de collectie tekeningen en prenten van kunstkenner en -verzamelaar Frits
Lugt beheert,  is doorgeefluik, podium en uitvalsbasis voor de Nederlandse
cultuur in Frankrijk. De Nederlandse taal en cultuur behoren tot haar
corebusiness. Maar het heeft ook een makelaarsfunctie. Franse en  Nederlandse
organisaties worden aan elkaar  gekoppeld, ervaringen worden uitgewisseld en
knowhow wordt gedeeld.

En het IN is de ontmoetingsplaats voor kunstenaars, beleidsmakers, historici,
academici - maar vooral voor de gewone Fransman en de gewone Nederlander. De
Fransman die verliefd is op een Nederlandse of zijn specifieke carrièrekansen
wil vergroten, leert er Nederlands. De Nederlander die in Parijs terechtkomt,
ontmoet er zijn buurman.

Het ministerie van Buitenlandse Zaken, dat  op veel plekken in de wereld
diplomatieke posten sluit, is de grootste financier van het IN. Ook de Franse
tegenhanger van het IN in Nederland, het Maison Descartes, ondervindt de
gevolgen van bezuiniging aan den lijve. Cultuur is voor de Fransen van oudsher
een instrument geweest in de geopolitieke ambities van het land,  veel meer dan
voor Nederland. Maar ook dit Franse instituut krijgt jaarlijks met de kaasschaaf
te maken. Recent kregen alle door de staat gefinancierde Franse instituten niet
alleen voor de zoveelste keer minder subsidie, maar ook een nieuwe naam,
Institut Français - efficiëntie, samenwerking en kostenbesparing was het parool.
Instituten in Europa werden gesloten,  nieuwe instituten werden geopend in de
opkomende economieën Brazilië, China en India.

Ook het IN is onderdeel van de Nederlandse buitenlandse culturele politiek. De
afgelopen jaren werd culturele diplomatie het motto, halen én brengen was het
wachtwoord, nieuwsgierigheid werd beleid. Geen instelling kan in de
globaliserende wereld meer louter de eigen taal en cultuur of handelswaar
promoten, het gaat om uitwisseling, dialoog, geven en nemen, kruisbestuiving en
wederzijdse inspiratie. Wie nog enigszins wil meetellen, zet de ramen open en
kijkt van daaruit wat er aan de hand is.

Minister Rosenthal (Buitenlandse Zaken, VVD) gooit de hele culturele diplomatie
uit dat openstaande raam en verheft economische diplomatie tot het enige
buitenlandse instrument van de BV Nederland. Het internationale cultuurbeleid is
vereenvoudigd, verengd tot de euro.

Dominee en koopman gingen eeuwen hand in hand, nu gaat de koopman in zijn eentje
verder, met zijn handeltje van Hollandse tomaten, bloembollen, chemicaliën, kaas
en watermanagement. Met cultuur heeft die alleenheersende koopman niets op.
Precies zoals de onlangs overleden schrijfster Hella S. Haasse in 1988 al zei,
is hij doordrenkt van ,,wantrouwen jegens alles wat te maken heeft met
creativiteit op cultureel gebied".

Laat het IN zijn creativiteit aanwenden om te tonen wat haar waarde is, ook
economisch. En geef het een beetje tijd. Juist een dergelijke
grensoverschrijdende instelling kan partnerschappen sluiten en als brug
functioneren voor de wetenschap en het bedrijfsleven. Niet alleen uitgevers en
organisatoren van festivals kunnen de weg naar de Rue de Lille vinden, maar ook
advocaten, hoogleraren, docenten, architecten en specialisten op het gebied van
dijken en polders.

Verhuur, vraag toegang, verhoog de inschrijvingen voor de cursussen, doe aan
crowdfunding, start bijzondere fondsen, vergroot de bekendheid van het IN in
Nederland, opdat straks Henk en Ingrid, die een weekendje naar Disneyland Paris
gaan, óók de beroemde tekeningen van Rembrandt in hun combinatieticket hebben,
en geef ook de Fransen een podium in het IN.

Maar schrap niet de literatuur en het maatschappelijk debat, nota bene juist de
zaken waarvoor de Fransen zich bij uitstek interesseren, uit de programmering.
De échte koopman verkoopt ook een heel assortiment en niet alleen tomaten.

Margot Dijkgraaf is medewerker van NRC Handelsblad.

De Nederlandse  koopman is nu een alleenheerser

LOAD-DATE: February 14, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              178 of 200 DOCUMENTS



                                NRC Handelsblad

                            13 februari 2012 maandag

Pijnlijk Brits onderzoek naar journalistieke grenzen;
Buitenland Verenigd Koninkrijk

BYLINE: Titia Ketelaar

SECTION: Media

LENGTH: 872 woorden

SAMENVATTING

De arrestatie van vijf Sun-journalisten schokt de Britse krantenwereld, maar het
parlementair onderzoek van rechter Brian Leveson is ingrijpender: daar staat de
hele Britse pers terecht.

VOLLEDIGE TEKST:

Niemand die enige illusies koesterde over hoe paparazzi en tabloids te werk
gingen in hun jacht naar nieuws. Daar brengen ook de vijf arrestaties van
afgelopen weekeinde bij the Sun geen verandering in.

Maar voor rechter Brian Leveson staat ondertussen de héle Britse pers terecht.
Leveson heeft van de Britse regering de opdracht gekregen om onderzoek te doen
naar de werkwijze van de media.  Hij moet bekijken of er een vorm van
persregulering nodig is en, zo ja, hoe die er dan uit moet komen te zien. Dat
kan wel eens een grotere impact hebben op de Britse pers dan arrestaties bij the
Sun, of de opheffing van News of the World.

In rechtszaal 73 van de Royal Courts of Justice in Londen hoort Leveson sinds
eind november vier keer per week getuigen. Als eersten waren dat gewone burgers,
onder wie de ouders van vermoorde kinderen, en beroemdheden. Ze schetsten een
bedrijfstak die niet meer onder controle is en hun slachtoffers opjaagt. Die
niet geïnteresseerd is in feiten, maar slechts in verhalen die passen in een
vooroordeel. En die vervolgens weinig wil weten van wederhoor of rectificaties.

De afgelopen weken werd de pers zelf gehoord. En het beeld van de Britse media
werd er niet beter op. Verslaggevers vertelden hoe ze gedwongen worden een
bepaald invalshoek te kiezen,  en hoe ze liegen, hacken en achtervolgen om aan
scoops te komen. Zelfs de hoofdredacteur van The Times moest toegegeven dat er
ook bij die gerespecteerde krant was gehackt.

Natuurlijk, er waren journalisten die zich tegenover Leveson verdedigden voor
hun werkwijze. In het publieke belang moeten er soms grenzen worden
overschreden, zeiden zij. Er werd veel naar The Daily Telegraph verwezen, die
door heling aan de bonnetjes kwam waarmee de krant aantoonde dat Lagerhuisleden
sjoemelden bij hun declaraties.

Maar waar eindigt publiek belang en begint privacy? Paul Dacre, de machtige
hoofdredacteur van de Daily Mail, zei dat sterren ,,beroemd zijn omdat ze
daarvoor kiezen" en daarom ook niet die ,,publiciteitskraan uit en aan kunnen
zetten wanneer het hun uitkomt."

Buiten de rechtszaal vragen veel journalisten zich inmiddels hardop af: wat is
er van ons geworden? Tijdens een discussie vorige week zei Kevin Marsh,
oud-hoofdredacteur van het BBC-radioprogramma Today: ,,Als dit bij enige andere
bedrijfstak was gebeurd, hadden wij allang uitleg geëist en de hoofden van
diegenen die verantwoordelijk waren." Hij noemde het Leveson-onderzoek
,,pijnlijk" om aan te zien.

Dat vindt ook Paul Connew, voormalig adjunct-hoofdredacteur van News of the
World en de Mirror. Hij zei zich zorgen te maken over ,,luie journalistiek."
,,Hacken heeft niets te maken met veldwerk of een netwerk bouwen; het geploeter
dat nodig is voor een goed verhaal, zelfs als dat over beroemdheden gaat." Dat
het ook niet werkt, leidt hij af uit de artikelen die Clive Goodman schreef,
koninklijkhuisverslaggever van News of the World en de enige die tot nu toe is
veroordeeld wegens hacken. ,,Middelmatig geroddel."

Maar hij is wel bang dat 'Leveson' leidt tot (zelf)censuur. Er zijn al
verschillende voorstellen gedaan voor bijvoorbeeld vergunningen: ,,Rauwe,
oneerbiedige pers hoort bij dit land. Tabloids zijn net zo Brits als de zondagse
lunch met biefstuk en Yorkshire pudding." Connew ziet al dat er sinds het begin
van Leveson een bepaalde terughoudendheid is: ,,De manier waarop over Liam Fox
[de afgetreden minister van Defensie] is geschreven, laat dat zien. Dat was nu
echt een verhaal in het publiek belang, en daar had de pers veel meer in kunnen
duiken." Fox trad af nadat was gebleken dat hij zijn beste vriend had meegenomen
op zakenreizen, die zich daarbij als adviseur had voorgedaan.

Leveson is nu op de helft van zijn onderzoek. Vanaf maart komen politie en
politiek aan het woord, en wordt gekeken naar onder meer betalingen van
journalisten aan agenten, en de manier waarop politici omgaan met de pers.

Wat leerden we?

Dat 829 mensen zijn afgeluisterd in opdracht van journalisten. Scotland Yard
doet onderzoek naar hacken en afluisteren, en naar het omkopen van
politiefunctionarissen. Twintig journalisten zijn gearresteerd.

Dat de definitie betrouwbare informatie per krant verschilt. Bij de Financial
Times moet nieuws altijd door minimaal twee bronnen worden bevestigd, de Daily
Mirror neemt genoegen met één bron, net als the Guardian , maar bij de laatste
alleen als die bron heel betrouwbaar is. Bij de Daily Telegraph hangt het af van
de ervaring van de verslaggever hoeveel bronnen er nodig zijn.

Dat internet lastig blijft. Journalisten kunnen  wegens laster worden
aangeklaagd, of wegens minachting van de rechtbank als een zaak nog onder de
rechter is. Dat geldt echter niet voor bloggers of twitteraars.

Dat de Press Complaints Commission, de Britse Raad voor de Journalistiek, door
geen enkele hoofdredacteur serieus  wordt genomen. De Daily Starr negeert de
PCC, de Financial Times heeft een eigen gedragscode die strenger is dan die van
de PCC. De raad wordt verweten dat hij niet ingreep toen het afluisterschandaal
bekend werd.

LOAD-DATE: February 13, 2012

LANGUAGE: DUTCH; NEDERLANDS

GRAPHIC: Voorpagina's van The Sun van vandaag en van vrijdag 3 februari.

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              179 of 200 DOCUMENTS



                                NRC Handelsblad

                           11 februari 2012 zaterdag

Groen is  voorbij

SECTION: Opinie & Debat

LENGTH: 957 woorden

SAMENVATTING

Duurzaamheid, ecologie, de planeet - 'groen' was de afgelopen jaren een
toverwoord, maar mede dankzij ongenadige commercialisering hebben we er nu
alweer genoeg van, betoogt Jan Kuitenbrouwer.

VOLLEDIGE TEKST:

Het pochet is de nieuwe stropdas,  Griekenland is de nieuwe Koran en klein is
het nieuwe groot. Ik geef het u maar even mee, al was ik op de website van de
'trendwatcher des vaderlands' Adjiedj Bakas naar iets anders op zoek.  Namelijk
naar het antwoord op de vraag: is 'groen' inderdaad 'uit', of denk ik dat maar?

In zijn prognose van 2012 is er niets over te vinden, maar het zou voorbarig
zijn om te concluderen dat groen volgens Bakas  onverminderd in is. Nee, zoals
het zo'n ziener betaamt, was hij er eerder bij, hij signaleerde de in-out-shift
van 'groen' reeds in zijn prognose van 2011! Wij worden ,,groenmoe", schreef hij
toen.

Groenmoe. Dat is het.

Duurzaamheid blijft onverminderd belangrijk, zeker, zonder meer, maar inderdaad,
we zijn een beetje groenmoe.

Zou het zijn omdat het een kleur is? Dat we inmiddels zo geconditioneerd zijn op
de jaarcyclus van de mode-industrie dat we neuropsychologisch niet meer in staat
zijn om langer in de ban van een kleur te zijn dan de redactie van Vogue of
Eigen Huis? En daar, in de boetieks en de bladen, is de kleur groen dus
inderdaad in geen velden of wegen meer te bekennen. Nooit erg in trek geweest,
overigens. Het blijft tenslotte de kleur van de natuur, de erfvijand van de
mode.

Of is het de hoge bloeddruk van het mediasysteem, de almaar toenemende snelheid
waarmee de tekenen des tijds ons om het hoofd razen, opgewerkt in het reactorvat
genaamd internet, die cyclotron van beelden en ideeën, stemmingen en koersen,
waarin je soms niet meer weet of je een trend in de ogen of in de aars kijkt.
Ideeën die al doodverklaard zijn als je er voor 't eerst kennis van neemt.

Het is een politieke wetmatigheid: problemen die slepen zonder te worden
opgelost, krijgen telkens een nieuwe naam. Je ziet het met immigratie
(gastarbeider, etnische minderheid, migrant, allochtoon, nieuwkomer, medelander)
en met 'het milieu' doen we het ook. Vervuiling, ecologie, CO2, de planeet, het
klimaat, duurzaamheid, enzovoorts.

Groen. Op een gegeven moment is zo'n woord 'op'. Afgezaagd, uitgekauwd.

,,Groen moet je doen."

,,Yeah, been there, done that."

,,Groen? Moe!"

Vergelijk dat met de kwijlende wellust waarmee het begrip een paar jaar geleden
van mond tot mond en hand tot hand ging. De groene verf was niet aan te slepen.
Tonnen accijnsvrije, CO2-uitstotende straalvliegtuigen werden de hangar
ingetrokken en kwamen even later groen weer tevoorschijn. Bij de incheckbalie
van het vliegveld stond een groene computerzuil waarop je je vlucht voor een
paar euro alsnog groen kon maken, alsof er dan nog snel een mannetje naar het
toestel rende, twintig liter kerosine uit de tank haalde en verving door
biodiesel, of zoiets. Nee, dat ging met 'rechten' en 'aandelen' en
'compensatieprogramma's'. Met ecologische credit default swaps, zeg maar.

Ja, daar heb je het weer: het fictiedenken van de neoliberale
spreadsheetzeloten: de businessbèta's met hun hyperingenieuze
transactiemodellen, waarin je het gif dat in de Oekraïne uit een schoorsteen
komt neutraliseert door in het Amazonegebied een stekje te planten, besteld met
een creditcard op Eindhoven Airport. Bij een bedrijf met Green in de naam,
opgericht door twee iets te dikke bachelormajors uit Rotterdam, die via de TROS,
BNR en Harry Mens verkondigen dat 'groei' en 'groen' wel degelijk heel goed
samengaan, hoewel ze die woorden zelfs soms freudiaans verwisselen. Zo doe je
dat. Het begrip 'groen' werd in korte tijd wel zo ongenadig commercieel
uitgewoond dat we het niet meer willen horen, zoals je ook niet wilt kijken naar
een vrouw die met gescheurde netkousen en een gebroken hak in een portiek zit.

GroenLinks wil er nu ook vanaf. Tja, als de mensen die het zó belangrijk vonden
dat de aarde gered werd dat ze er speciaal een politieke partij voor oprichtten,
die ambitie openlijk laten varen, wat kun je dan eigenlijk nog van gewone
burgers verwachten? Dan vormt ook dat 'Groen' van GroenLinks met terugwerkende
kracht weinig meer dan een trendy accessoire. ,,Groen ligt niet zo goed meer",
heette het onlangs in een stuk over de onvrede bij  de partij. Die dus ook al op
zoek is naar een verhaal. Pardon, een nieuw verhaal. Want wat ze hadden, is dus
eigenlijk zó vorig jaar. Of nou ja, vorig decennium, vorige eeuw, whatever.

Het is typisch Nederlands, ook dat nog. Eigenlijk zouden wij Je Maintiendrai
moeten inruilen voor onze echte nationale lijfspreuk: 'Geen Daden Maar Woorden'.
Idealen zijn goed, tot ze uit de mode raken natuurlijk.

Een andere stroming binnen GroenLinks wil niet van 'Groen' af, maar juist van
'Links'. Waarschijnlijk gaat de partij binnenkort verder onder de naam
'LiggendStreepje'.

Groen is 'uit' en de hybride auto's vliegen de showrooms uit. Dat ook ik laatst
een proefritje in zo'n auto maakte, is vooral omdat een gemiddeld verbruik van 1
op 7 voor onze twee auto's met de huidige benzineprijzen een beetje begrotelijk
begint te worden. Poen is het nieuwe groen.

Jan Kuitenbrouwer is journalist en schrijver.

Businessbèta's neutraliseren  gif uit Oekraïne  met een stekje in de Amazone

Groen of links?

Vandaag, zaterdag, houdt GroenLinks haar partijcongres in Utrecht. NRC-redacteur
Derk Stokmans beschreef vorige week de richtingenstrijd in de partij.

Partijleider Jolande Sap vertelt daarin hoe er wordt gefilosofeerd over de
koers. ,,Je kijkt; moeten wij ook niet in deze tijden toch wat meer winst kunnen
incasseren?", zegt ze. ,,Moeten we wel zo sterk op groen inzetten als groen in
deze tijd niet zo lekker ligt? Is dat de investering waard? Daar wordt af en toe
verschillend over gedacht."

LOAD-DATE: February 10, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              180 of 200 DOCUMENTS



                                NRC Handelsblad

                            10 februari 2012 vrijdag

ramsj

BYLINE: Henk Lagerwaard

SECTION: Boeken; Blz. 16

LENGTH: 669 woorden


Madelon de Keizer & Marije Plomp (red.): Een open zenuw. Hoe wij ons de Tweede
Wereldoorlog herinneren. Paperback, Bert Bakker 2010, 558 blz., van EUR36,50
voor EUR7,50. Selexyz Scheltema Amsterdam, Selexyz Donner Rotterdam

Interessant boek over de dynamische, steeds veranderende kijk van Nederlanders
op WO II. Aan de orde komen 48 'herinneringsplaatsen' (lieux de mémoire), niet
alleen oorlogsbegraafplaatsen, monumenten en gebouwen als de Hollandsche
Schouwburg, maar ook films (De overval), kunst (van Armando) en zelfs
uitlatingen als 'Hamas, Hamas, alle joden aan het gas!' Elf bijdragen gaan over
de Japanse bezetting van Nederlands-Indië, zoals over de Birmaspoorweg en het
Indisch verzet.

Ingried Brugger (Hrsg.): Augenschmaus. Vom Essen im Stillleben. Paperback,
Prestel 2010, 244 blz., van EUR40,- voor EUR20,-. Parimar/De Boekenmarkt Den
Haag (070-3658226)

'Augenschmaus', dat je zou kunnen vertalen als 'smulpartij voor de ogen', was de
titel van een expositie die in 2010 in Wenen werd gehouden, met als thema
stillevens van uiteenlopend voedsel (van fruit tot aan vlees- en visgerechten).
Naast fraaie reproducties van het werk van  ongeveer tachtig kunstenaars, bevat
het boek ook een tiental recepten. Zoals bijvoorbeeld van 'Königsberger Klopse
vom Lamm mit geräuchertem Aal und Erdäpfelpüree' -  zie dat maar eens in één
keer vloeiend uit te spreken.

Paul Lamp: Drie eeuwen Wedgwood in Nederland. Gebonden, Damon 2004, 222 blz.,
van EUR42,50 voor EUR12,50. Roelants Nijmegen (024-3221734)

Grondige studie over 250 jaar betrekkingen tussen Nederland en de befaamde
Engelse aardewerkfirma Wedgwood: vanaf 1763 toen Samuel Tabor, een in Rotterdam
wonende Engelse koopman,  'Tepots' bij Wedgwood bestelde, tot aan 2004 toen
AH-klanten konden gaan sparen voor een speciaal voor AH ontworpen Wedgwood
servies.

J.L. Grootaers (ed.): Ubangi. Art and Cultures from the African Heartland.
Gebonden, Mercatorfonds 2007, 328 blz., van EUR99,95 voor EUR39,95. Parimar/De
Boekenmarkt Den Haag

Ubangi is niet alleen de naam van een rivier die dwars door Centraal- Afrika
loopt, maar ook de verzamelnaam van 17 volkeren - met als bekendste de Zande -
die daar in de regio wonen en op linguïstisch en kunstzinnig terrein een sterke
gelijkenis vertonen. In  dit prachtige standaardwerk zowel aandacht voor de
kunst en de cultuur van de volkeren, als voor de (koloniale) geschiedenis van
het gebied, met name voor de eerste Franse en Duitse expedities die omstreeks
1900 Centraal-Afrika in kaart brachten.

Brenda Wineapple: White Heat. The Friendship of Emily Dickinson & Thomas
Wentworth Higginson. Gebonden, Knopf 2008, 416 blz., van EUR29,90 voor EUR12,50.
Roelants Nijmegen

'Biography at its very best. It brings these two to life more exactly, more
sympathetically and vividly than ever before,' aldus een recensent. Onderwerp is
de wonderbaarlijke vriendschap tussen de als kluizenaar levende Dickinson
(1830-1886) en Thomas Higginson (1823-1911): schrijver, dominee, fel
abolitionist, commandant in de Burgeroorlog van een regiment van bevrijde
slaven, en de eerste die de genialiteit van Dickinsons poëzie herkende.

Jan Blokker (samenst.): De Nederlandse reisliteratuur in 80 en enige verhalen.
Gebonden, Prometheus 2011, 1038 blz., van EUR24,95 voor EUR7,50. Selexyz
Scheltema en Het Martyriumin   Amsterdam, Selexyz Donner Rotterdam

Pil van een bloemlezing van Nederlandse reisliteratuur, waarbij alle stromingen
aan bod komen: 'fictie én non-fictie, zakelijk én fantastisch, literair én
niet-literair, toeristisch én professioneel,' zoals de flaptekst stelt.

Koen Wessing: China 85/07. Gebonden, Stichting Voetnoot 2009, 134 blz., van
EUR29,- voor EUR12,99. De Slegte

Ruim honderd zwart-witfoto's van Koen Wessing (1942-2011), gemaakt tijdens
reizen naar China in de jaren tachtig en in 2006/7. Veel indrukwekkende foto's
van het straatleven in Peking en Shanghai, met extra aandacht - typerend voor
Wessing - voor de gewone man die het hoofd boven water tracht te houden in de
grote Chinese economische transformatie.

LOAD-DATE: February 10, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              181 of 200 DOCUMENTS



                                NRC Handelsblad

                            10 februari 2012 vrijdag

Het hart gelooft  de mond niet

BYLINE: Floris van Straaten

SECTION: Boeken

LENGTH: 1125 woorden

SAMENVATTING

Als geen andere criticus laat de gevangen dissident Liu Xiaobo in een bundel het
morele bankroet van het huidige China zien.

VOLLEDIGE TEKST:

Liu Xiaobo (samengesteld door Liu Xia en Tienchi Martin-Liao): Ik heb geen
vijanden, ik ken geen haat. Uitgeverij De Geus, 412 blz. EUR22,95

Wie zich eind 2010 afvroeg waarom de Chinese regering zich toch zo opwond over
de toekenning van de Nobelprijs voor de Vrede aan de gevangen Chinese dissident
Liu Xiaobo, krijgt daarvoor met terugwerkende kracht enig begrip. Uit dit boek
komt Liu naar voren als een man die scherper en overtuigender dan wie ook het
morele bankroet van het Chinese politieke systeem aantoont. En daarvan is het
totalitaire bewind met zijn grote internationale ambities niet gediend.

Liu (56), die al sinds de jaren tachtig een vooraanstaande rol speelt bij
pogingen China te democratiseren, beperkt zijn kritiek niet tot de partij-elite.
Hij richt zijn pijlen ook op de Chinese bevolking in het algemeen. Die is
volgens hem vanouds tot het immorele geneigd en is nu vervallen tot een diep
cynisme. 'Men gelooft nergens meer in, er is een breuk tussen woord en daad en
het hart gelooft niet meer wat de mond zegt', noteerde hij in 2004. De
meerderheid, ook onder intellectuelen, geeft zich over aan een plat materialisme
en een 'sekscarnaval', zoals hij het noemt. Alles is te koop voor mensen met
macht en geld.

Architect van deze ontwikkeling is de ook in het Westen dikwijls bewierookte
Deng Xiaoping. Nadat die de ontkiemende democratisering in 1989 op het Plein van
de Hemelse Vrede keihard had keihard neergeslagen, zette hij de deur open voor
economische liberalisering en privatisering.

Maar de partij hield de regie stevig in handen. 'Privatisering in Chinese zin is
die van rovers. Ze heeft lak aan wetten en argumenten', schrijft Liu. Waarbij de
partijbonzen,  de 'machtsadel', de rovers zijn.

Het regime bestendigt zijn greep op het land verder met een niets ontziend
nationalisme, dat Liu Xiaobo verafschuwt. De bevolking wordt ingeprent dat China
is voorbestemd de Verenigde Staten voorbij te streven als de nieuwe leider van
de wereld.

Wie macht heeft, kan die meestal straffeloos gebruiken tegen de gewone man, die
kwetsbaar blijft. Zo bespreekt Liu het geval van het 15-jarige meisje Li Shufen,
dat in 2008, kort voor de Olympische Spelen in Peking, werd verkracht en
vermoord. Haar lijk werd in een rivier gevonden. Zelfmoord, concludeerde de
lokale politie zonder nader onderzoek. Een oom die zich erover kwam beklagen
werd door de politie prompt zo toegetakeld dat hij overleed. Ook een tante werd
mishandeld. Het leidde tot een volksprotest, dat met geweld de kop werd
ingedrukt ten koste van nog een dode.

Ontzag

De beste remedie tegen zulke misstanden is volgens Liu Xiaobo democratisering,
zodat overheidsfunctionarissen verantwoording moeten afleggen over hun daden.
Samen met anderen stelde Liu eind 2008 Charta '08 op, een krachtig pleidooi voor
democratische hervormingen en respect voor mensenrechten. De naam verwijst naar
Charta '77, waarmee Tsjechische dissidenten, onder wie Vaclav Havel, 35 jaar
geleden naar buiten traden. Liu valt in moed, welsprekendheid en passie voor de
waarheid trouwens heel goed met de onlangs overleden Havel te vergelijken.
Alleen mist hij, althans in zijn teksten, diens milde ironie.

Want Liu Xiaobo is streng. Niet alleen voor anderen maar in de eerste plaats ook
voor zichzelf. Steeds weer probeert hij, al lezend en schrijvend, ook zijn eigen
beperkingen en tekortkomingen op te sporen. Zo ontdekte hij naar eigen zeggen
bij een bezoek aan de kunstschatten het Metropolitan Museum in New York in maart
1989 hoe beperkt zijn wereldbeeld nog was.

Gelukkig hebben de samenstellers van het boek ook de indrukwekkende verklaring
opgenomen die Liu aflegde bij zijn proces in 2009 voor hij voor elf jaar achter
slot en grendel verdween. Ontroerend is de passage waarin hij de liefde voor
zijn vrouw betuigt. 'Ik dien mijn straf uit in een tastbare gevangenis, jij bent
veroordeeld tot wachten in de niet-tastbare gevangenis van je hart. Jouw liefde
is als het zonlicht dat over de hoge muren en door ijzeren tralies gaat, ze
streelt elke centimeter van mijn huid, verwarmt elke cel van mijn lichaam', zei
hij. 'Mijn liefde voor jou, zo vol van berouw en schuldgevoel, is bij tijden zo
zwaar dat ze me doet wankelen.' Het is van een diepe menselijkheid, die het
regime doorgaans zo ontbeert. Sinds zijn veroordeling heeft Liu Xia haar man
voor zover bekend welgeteld twee keer mogen bezoeken.

Maar Liu kan ook hoop putten uit andere ontwikkelingen. Het ontzag voor de
partij verdampt. De tolerantie voor machtsmisbruik neemt snel af. Steeds meer
boeren verzetten zich tegen het inpikken van grond door partijfunctionarissen.
En het internet biedt ongekende nieuwe mogelijkheden tegen de doofpotcultuur van
de elite.

Tevreden constateerde Liu al enkele maanden voor zijn arrestatie in 2008: 'De
slinger van de macht in het huidige China zwaait de laatste tijd steeds meer in
de richting van het volk.'

De meerderheid geeft zich over aan plat materialisme

Democratisering alleen van onderaf

Ze heeft hem nog nooit in levenden lijve ontmoet, toch heeft Tienchi
Martin-Liao, de Taiwanese voorzitter van de schrijversorganisatie Independent
Chinese PEN centre, het gevoel Liu Xiaobo intiem te kennen. ,,Het was alsof ik
naast hem zat wanneer ik hem via ons frequente skypecontact een lucifer hoorde
afstrijken voor een sigaret", vertelt ze tijdens een gesprek in Den Haag. ,,Maar
hij mocht China niet uit en ik er niet in."

Ze kende hem van het PEN Centre, dat Liu in 2001 hielp oprichten, en hielp hem
in 2005 bij de publicatie van een  boek. Na zijn veroordeling in 2009, maar nog
voordat hij de Nobelprijs had gekregen, werd ze in Duitsland, waar ze woont,
door Fischer Verlag benaderd voor een uitgave van zijn teksten. Zo'n 800
artikelen en elf boeken van Liu nam ze door. Zijn vrouw Liu Xia, zelf dichteres,
koos vijftien gedichten van haar man uit.

Weinigen zijn zo vertrouwd met Liu's ideeën als Tienchi. Liu zond haar ook een
eerste versie van Charta '08 voor commentaar.  ,,Ik vroeg hem: besef je wat dit
voor je situatie betekent? Ja zeker, zei hij, maar ik wil er toch mee doorgaan.
Maar niemand had gedacht dat hij zo'n zware straf zou krijgen.''

Kern van Liu's opvattingen is, volgens Tienchi, dat substantiële veranderingen
alleen van beneden af kunnen worden aangezwengeld. Van de rijke, machtige
bovenlaag valt weinig te verwachten. ,,Hij voorzag al dat mensen niet alleen
voor zichzelf zouden protesteren, als ze onrecht zagen, maar ook voor anderen.

,,Dat zie je nu ook gebeuren in het dorp Wukan, waar de burgers na fraude nieuwe
lokale verkiezingen hebben afgedwongen. Liu heeft zulke dingen al jaren geleden
voorzien." (FvS)

LOAD-DATE: February 10, 2012

LANGUAGE: DUTCH; NEDERLANDS

GRAPHIC: Het portret van Liu Xiaobo op een tentoonstelling in het Nobel
Vredescentrum in Oslo, 2010
Foto AFP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              182 of 200 DOCUMENTS



                                NRC Handelsblad

                            4 februari 2012 zaterdag

Intimidatie van Tibetanen in Chengdu

BYLINE: Oscar Garschagen

SECTION: Cultuur

LENGTH: 1797 woorden

SAMENVATTING

Tibet is hermetisch van de buitenwereld afgesloten. Oscar Garschagen sprak
Tibetanen in Chengdu, toegangspoort tot de Tibetaanse gebieden. ,,Het vuur
brandt opnieuw en de Chinezen proberen dat vuur met geweld te blussen. Maar hoe
groter de druk op de Tibetanen, hoe koppiger zij worden." Verslag uit een
gespannen stad.

VOLLEDIGE TEKST:

Juist als de Tibetaanse monnik Laren Bovenqi uitlegt waarom alleen al in januari
vier Tibetaanse monniken zichzelf in brand hebben gestoken, wordt er stevig op
de voordeur van het appartement geklopt. Een vrouwenstem roept vriendelijk:
,,Doe open, er is een probleem met jullie  airco, die lekt."

Gastvrouw Yvonne Wang, een  Han-Chinese volgeling van de Tibetaanse 'levende
boeddha', doet open en wordt meteen hard weggeduwd.  Een seconde later is de
zitkamer gevuld met streng kijkende mannen en vrouwen, 22 politiemannen en 9
agenten van de staatsveiligheidsdienst in Chengdu, de hoofdstad van de provincie
Sichuan in het Zuid-Westen van China.

,,Wat doen jullie hier, dit is een illegale bijeenkomst, jullie mogen hier niet
zijn, jullie zorgen alleen maar voor problemen", gromt de commandant, terwijl
zijn manschappen paspoorten, identiteitskaarten, maar ook tassen en apparatuur
in beslag nemen.

De Tibetaanse gebieden mogen dan honderden kilometers van de regionale metropool
Chengdu (14 miljoen inwoners) verwijderd zijn, de stad met een Tibetaanse wijk,
verschillende kloosters en verbindingen naar de Tibetaanse gebieden staat voel-
en zichtbaar onder hoogspanning.

Chengdu vormt de zuidwestelijke toegangspoort tot de Tibetaanse Autonome Regio
(TAR) en de gebieden waar het de afgelopen weken en maanden tot hevige botsingen
is gekomen tussen Tibetanen - monniken en gewone burgers - en een voortdurend
uitdijende Chinese politie- en legermacht.

,,De situatie in alle Tibetaanse gebieden is bijzonder gespannen", zegt een
Tibetaanse overheidsfunctionaris, die in Chengdu is om hetTibetaanse nieuwjaar
met familie te vieren. ,,Ik heb het nog nooit zo erg meegemaakt. Het begint te
lijken op de opstand van 1959 toen de Tibetanen massaal in verzet kwamen tegen
het communistische bestuur en er duizenden doden vielen. Het vuur brandt opnieuw
en de Chinezen proberen dat vuur met geweld te blussen. Maar hoe groter de druk
op de Tibetanen, hoe koppiger zij worden. Er is volgens mij sprake van een nieuw
Tibetaans ontwaken."

In Wuhouci Hengjie, een straat met talloze Tibetaanse restaurants en winkels,
patrouilleren speciale legereenheden met machinegeweren en worden wandelaars
gefilmd en gefotografeerd door gewapende camerateams van de politie.

Nerveuze agenten van de staatsveiligheid eisen dat de laptops worden geopend en
willen ook zien wat er op de camera's staat van de vijf aanwezige vrouwen en de
buitenlandse journalist. Laren, een rondreizende Tibetaanse monnik uit het
Larung-klooster in Sertar (Seda in het Chinees) met een aanhang onder
Han-Chinese gelovigen, wordt apart genomen als politiemannen beginnen aan een
grondige huiszoeking.

,,Wat moet je met deze Tibetaanse troep", vraagt een agent aan een van de
vrouwen als hij uit haar Gucci-tas een gebedsboekje  heeft gehaald.  ,,Waar
bemoei je je mee? Dit boek kan je in iedere winkel in Chengdu kopen. We doen
niets illegaals", snauwt zij terug.

Rondreizende monniken als Laren worden nauwlettend in de gaten gehouden. Zijn
Chinese volgelingen, vooral gefortuneerde zakenmensen,  en zijn bezoekers worden
onderworpen aan intimiderende controles. Zij worden, zeker zolang zij in Chengdu
zijn, permanent gevolgd en waarschijnlijk ook afgeluisterd.

Vlak voor de inval van de politie en de staatsveiligheid vertelde Laren Bovenqi
hoe hij tussen 24 en 28 januari getuige was van de demonstraties in Sertar
(Seda), waarbij twee Tibetaanse doden vielen.  De slachtoffers werden beschoten
toen zij op een van de acht tanks en pantservoertuigen klommen die het leger had
ingezet om de demonstratie te onderdrukken. Feiten die inmiddels ook bevestigd
zijn door de Chinese autoriteiten.

In het appartement van mevrouw Wang eist de staatsveiligheidsdienst dat de
bijeenkomst wordt opgebroken, ondanks heftige protesten van de aanwezigen. Een
jonge officier - moderne coiffure,  Pierre Cardin-spijkerbroek, North Face-jack
en uitgerust met een iPad 2 - blijkt de leiding van de hele actie te hebben. Als
hij na vele telefonades heeft vastgesteld dat de papieren van de buitenlandse
journalist in orde zijn, dreigt hij met arrestatie van de Chinese vrouwen en hun
familie als het gesprek met de monnik wordt voortgezet.

,,Dit is het echte China, dit is geen loos dreigement. Het is beter als jullie
gaan", fluistert Yvonne Wang.

Diezelfde avond krijgt zij bericht dat de huur van het appartement, dat zij had
betrokken om samen met andere Chinese gelovigen hun persoonlijke leermeester en
gids Laren te kunnen ontvangen, met onmiddellijk ingang is opgezegd. Zij moet
ook stoppen met het sponsoren van de monnik, want dat wordt beschouwd als
'hoogverraad' en een bedreiging van de nationale veiligheid. Ook de andere
vrouwen worden met lange opsluiting bedreigd.

De Tibetaanse lama heeft ,,het advies" gekregen nog voor het begin van de
Tibetaanse nieuwjaarsviering Chengdu te verlaten. Anders wacht ook hem het
gevang.

Met Laren naar zijn klooster in Sertar (Seda) in de Sichuanse prefectuur Ganzi
reizen  blijkt een onuitvoerbaar plan. Alle Tibetaanse gebieden zijn fysiek,
digitaal en telefonisch afgesloten. Chinese en Tibetaanse chauffeurs en gidsen
in Chengdu hebben ,,de wenk" gekregen geen ,,tijd en benzine" te verkwisten aan
buitenlanders die naar Ganzi en Aba willen. Ook Chinese toeristen worden geweerd
met het argument dat de besneeuwde bergwegen onbegaanbaar zijn.

,,Buitenlandse journalisten worden op het ogenblik meer gevreesd dan
terroristen", legt later op de avond een Tibetaanse televisiereporter in Chengdu
uit. ,,Tenzij je je haar zwart verft, je ogen laat opereren en je huid  een
kleurtje geeft en wordt verborgen onder een lading maiskolven kom je er niet
in."

De  riskante  ontmoeting met deze Tibetaanse journalist, die wordt vergezeld
door een bevriende Tibetaanse zakenman en de eerder genoemde Tibetaanse
overheidsfunctionaris,  vindt plaats in een  pas geopend vijfsterrenhotel in
Zuid-Chengdu en  na lange omwegen om de staatsveiligheid (in twee zwarte Audi's
A6)  af te schudden.

Alle drie zijn lid van de Communistische Partij van China (CPC) omdat het ,,de
enige manier is om aan een behoorlijke baan te komen". Zij zijn in Chengdu om
bij familie het Tibetaanse nieuwjaarsfeest te vieren. Hun namen en leeftijd
mogen niet worden gepubliceerd. Ondanks hun binding met de CPC verdedigen zij
geen van drieën  ,,het onverklaarbaar kortzichtige beleid" van Peking in de
Tibetaanse gebieden.

De journalist in staatsdienst laat recente foto's zien van optrekkende
legercolonnes en van Chinese soldaten in wijnrode monnikendracht, waaruit  hun
machinegeweren omhoog steken.

De vraag waar zijn diepste loyaliteit ligt, beantwoordt de Tibetaanse ambtenaar
met een zucht: ,,Uiteindelijk bij mijn eigen volk, want Chinezen zullen ook ons
nooit echt accepteren. Ze blijven op ons neerkijken ook al werk je nog zo hard
voor hen."

De decennia-oude grieven van de Tibetanen tegen de dominantie van de
Han-Chinezen zijn bekend en dateren van de jaren 50.  De vraag is daarom waarom
juist nu een nieuwe brand woedt. ,,Na de gewelddadigheden van 2008 is de
situatie verder verslechterd ondanks beloftes van Peking om de toestand te
verbeteren. Duizenden monniken en gewone Tibetanen worden nog steeds vermist, de
Chinese onderdrukking is alleen maar groter geworden, veel Tibetanen zijn
wanhopig geworden. Niet alleen de monniken, maar ook de gewone mensen zoals
wij", zegt de zakenman.

,,We moeten op het werk en op de scholen tegenwoordig ook iedere ochtend het
Chinese volkslied zingen. Het lijkt de Culturele Revolutie wel",  zegt de
overheidsfunctionaris die in die jaren nog op een kloosterschool zat.

Bij oude sociaal-economische grieven over de Han-Chinese dominantie en de
controles op de kloosters door het Bureau voor Religieuze Zaken zijn nieuwe
klachten gekomen. In de Tibetaanse gebieden in Sichuan en de provincie Gansu
zorgen grote, nieuwe  bouwprojecten - nieuwe steden, industrieterreinen en
spoorverbindingen - voor conflicten over land, compensatieregelingen en
belastingen.

De Tibetaanse journalist: ,,Herders worden gedwongen hun graslanden te verlaten
en een eeuwenoude vorm van levensonderhoud op te geven. De communisten vinden
dat die herders in feodale omstandigheden leven, en dat is misschien ook zo,
maar daar hebben die mensen wel voor gekozen en het is nu hun enige bron van
inkomsten. De spanning doet zich steeds opnieuw voor doordat de Chinezen de
herders dwingen in steden te gaan wonen en belasting te betalen."

De zakenman,  die het va-et-vient in de hotelbar scherp in de gaten houdt,
verduidelijkt: ,,Het gaat echt niet alleen om de manier waarop de Chinezen de
dalai lama schofferen of de monniken controleren, het gaat er ook om dat gewone
Tibetanen totaal gemarginaliseerd worden. Jonge Tibetanen, vooral degenen die
niet het klooster in willen, zijn in de Chinese economie kansloos door het
slechte onderwijs. Zij komen nu ook in opstand, omdat zij helemaal niets te
verliezen hebben. Dat blijkt uit de demonstraties en de zelfmoorden onder
jongeren."

De Tibetaanse regeringsfunctionaris: ,,Zelfmoord plegen druist tegen het
Tibetaanse boeddhisme in. Het nemen van een leven, ook al is het je eigen leven,
is een zonde. Maar misschien is het beter om allemaal samen te sterven, want het
leven hier heeft steeds minder betekenis." Zijn vrienden knikken zwijgend.

,,Ik heb het nog nooit zo erg meegemaakt. Het begint te lijken op de opstand van
1959

'Ik heb het nog nooit zo erg meegemaakt. Het begint te lijken op de opstand van
1959'

Geweld tekent geschiedenis Chinese bezetting Tibet

In 1950 viel het Chinese Volksbevrijdingsleger van Mao Zedong Tibet binnen, dat
na de val van het Chinese keizerrijk in 1912 de facto onafhankelijkheid genoot.
In 1959 kwamen de Tibetanen in opstand tegen China; er vielen duizenden doden.
De dalai lama, de politieke en spirituele leider van Tibet, vluchtte naar India.
In Dharamsala richtte hij een regering-in-ballingschap op. Tijdens de Culturele
Revolutie in de jaren 60 en 70 probeerden de communisten ook in Tibet de religie
uit te bannen. Duizenden boeddhistische kloosters en beelden werden vernietigd
en honderdduizenden Tibetanen kwamen om. Na een periode van liberalisering,
vanaf eind jaren 70, sloeg China in 1987 en '89 twee opstanden in Lhasa neer. In
2008 kwam het weer tot geweld. Bij de herdenking van de opstand van 1959 braken
rellen uit. Onduidelijk is hoeveel slachtoffers hierbij vielen.

De afgelopen weken was het onrustig in de Tibetaanse autonome prefectuur in de
provincie Sichuan.

LOAD-DATE: February 3, 2012

LANGUAGE: DUTCH; NEDERLANDS

GRAPHIC: Politiemensen  houden Tibetane in Chengdu nauwlettend in de gaten.
Foto's AFP, AP

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              183 of 200 DOCUMENTS



                                NRC Handelsblad

                            3 februari 2012 vrijdag

Alexander ging op de koffie bij de Henks en Ingrids van Nederland

BYLINE: Herman Staal

SECTION: Binnenland

LENGTH: 1215 woorden

SAMENVATTING

D66-leider Pechtold sprak met PVV-stemmers en schreef daar een boek over. Die
PVV'ers willen Wilders liever niet als premier, constateert Pechtold met enig
plezier.

VOLLEDIGE TEKST:

Alexander Pechtold sprak met Henk en Ingrid. Zijn conclusie: Henk en Ingrid
bestaan niet.

Geert Wilders gebruikt deze benaming alleen maar om eenheid te scheppen terwijl
er geen eenheid is. De onvrede onder de PVV-stemmers, zo stelt Pechtold in een
vandaag verschenen boek, heeft sterk verschillende oorzaken. PVV'ers hebben ook
uiteenlopende politieke opvattingen.

D66-leider Alexander Pechtold was jarenlang de felste bestrijder van Geert
Wilders. Dat bezorgde hem veel aandacht, en ook extra zetels. ,,Zonder Wilders
geen Pechtold", zei Geert Wilders wel eens. Het laatste jaar richtte Pechtolds
oppositie zich veel minder op de PVV-leider, maar op de partijen die met hem
samenwerken. Hij zei hierover in oktober: ,,Ik richt me nu minder op Wilders,
maar veel meer op degenen die zich laten besmetten met het gevoel van dat het
allemaal zo zwart-wit en extreem moet." VVD'ers en CDA'ers.

Maar vandaag publiceert hij het boek Henk, Ingrid en Alexander. Hij voerde in
het najaar dertien gesprekken met PVV-stemmers. De weerslag daarvan, en zijn
gedachten erover, liet hij - ,,omdat ik nog altijd meer een spreker ben dan een
schrijver" -  optekenen door publicist Bart Snels, voorheen de woordvoerder van
GroenLinks-leider Femke Halsema.

Het is dus een diverse groep, valt Pechtold op. Eén overeenkomst is er wel: de
afkeer van de PvdA. ,,Wat ik de PvdA kwalijk neem is dat ze geen standpunt meer
hebben. Ze zijn een windvaan op een dobberend schip", zegt een PVV'er in het
boek. Pechtold houdt één van hen nog wel voor dat Job Cohen als staatssecretaris
ooit een strenge asielwet invoerde. Het maakt weinig indruk. ,,Ik hoop dat de
PvdA nooit meer regeert. Ik ben blij dat de SP er is. Die houdt de PvdA klein",
zegt de 28-jarige Joris den Oetelaar tegen Pechtold.

Nog een opvallend punt: de meeste Wilders-aanhangers die Pechtold sprak  hebben
eigenlijk weinig tegen de islam. Ze zeggen: ,,Wat Wilders zegt over de islam,
daar sta ik niet altijd achter. Ik heb niets met religies." Of: ,,De islam is
een ander geloof, maar ik heb er geen last van." Over zijn voorstel voor een
kopvoddentaks zijn ze ook niet echt te spreken. ,,De kopvoddentaks, dat was niet
handig. Het is ook geen islamitisch stemvee, maar buitenlands stemvee", zegt de
één. Een ander: ,,Ik denk dat hij de kopvoddentaks niet echt wilde invoeren."

Een enkeling is wel duidelijk tegen de islam: ,,Ik wil geen moskeeën. Of dat
consequent is of niet, dat maakt me niet uit. Ik wil hier kerken zien." Pechtold
vond dit de lastigste gesprekken, omdat argumenten er niet meer toe doen. ,,Mijn
gesprekspartners verwachten dat politici consequent en helder zijn, maar zelf
hoeven ze dat kennelijk niet te zijn." Een deel van de aanhang, zo stelt hij
vast, ziet het cultuurverschil met moslims als een onoverbrugbare kloof. ,,Voor
hen zijn de Nederlandse waarden en normen het houvast voor een nostalgisch idee
dat het vroeger beter was."

Met enig plezier laat Alexander Pechtold optekenen dat zijn aanhang Wilders niet
ziet als toekomstig premier. ,,Dat is een stap te ver." En een ander: ,,Nee,
geen premier, geen vicepremier, geen minister van Buitenlandse Zaken. Dat kun je
niet maken." Het zou Nederland te veel schade berokkenen in het buitenland.

De poging van Pechtold om de PVV-aanhang beter te begrijpen leert hem meer. Dat
ze zich afkeren van de traditionele middenpartijen omdat die geen duidelijke
standpunten meer hebben. Wilders geeft die duidelijkheid wel, en is eerlijk als
hij een politieke draai maakt. Dat hij dat bijvoorbeeld deed met de verhoging
van de AOW-leeftijd nemen ze hem niet kwalijk. Van massale xenofobie is geen
sprake. De meeste zorgen betreffen hun  werk, hun inkomen, de gezondheidszorg.
Geld voor ontwikkelingssamenwerking kan beter aan binnenlandse problemen worden
besteed. Ook over Europa denken de gesprekpartners negatief, al zijn ze
genuanceerder dan Wilders zelf.

D66 haalde de gesprekpartners voor een deel uit eerdere publicaties over de PVV.
Zo sprak hij met drie mannen die in 2009 figureerden in een stuk in NRC
Handelsblad. Op basis van twintig interviews trok deze krant de conclusie al dat
de PVV een brede volksbeweging is. Stemmers hebben veel of weinig geld. Ze zijn
christelijk of tegen godsdienst. Laagopgeleid of student aan de universiteit. Ze
leven geïsoleerd of hebben juist een grote vriendenkring. Een deel kent stadse
probleemwijken uit eigen ervaring, anderen komen zelden of nooit hun dorp uit.
Dat is  ook het beeld dat uit het boek van Pechtold oprijst: ,,Hun stem is
vooral een stem tegen andere politieke partijen en hun onvrede betreft
verschillende aspecten van de samenleving."

Wat doet Pechtold met zijn opgedane kennis? Hij toont zich, vanzelfsprekend, een
partijpoliticus. Hij probeert de lezer van zijn gelijk te overtuigen. ,,Ben ik
anti-Wilders? Nee, ik ben pro-beschaving." Hij haalt hier en daar vilein uit
naar andere politieke tegenstanders. ,,De opmerking die me het meest raakte, was
die van Mark Rutte, die in november 2009 in Buitenhof zei: 'Wilders en Pechtold
hebben elkaar nodig, dat zijn vriendjes geworden.' Wie heeft zich volledig
afhankelijk gemaakt van de PVV? Wie zit er elke dag in het Torentje dankzij zíjn
politieke vriendschap met Wilders? Wat nou vriendjes?"

Pechtold profileert zich in zijn boek zoals hij het laatste jaar D66 graag
neerzet: eenzaam en radicaal in het midden. Hij maakt zich zorgen over de
bestuurbaarheid van Nederland; de oude middenpartijen bewegen zich naar de
flanken; de PvdA richting SP, de VVD en CDA richting PVV. Terwijl de grote
uitdagingen altijd in het centrum worden aangepakt. Uiteindelijk is de analyse
van de D66-oprichters in de jaren zestig nog altijd actueel: ,,De achterkamer is
drukbevolkt, het regentendom herleeft. Zie hoe minister Donner zijn functie bij
de Raad van State via het CDA heeft binnengesleept." Met meer transparantie en
meer democratie zal het vertrouwen van burgers in de politiek en de overheid
vergroten, denkt de D66-leider. Het is nodig Europa democratischer te maken en
beter het nut ervan uit te leggen - beter dan hij zelf als minister deed in
2005. Het stemt hem hoopvol dat deze mensen niet alleen maar 'boe' roepen maar
willen meedoen aan het debat over de toekomst van ons land.

Henk en Ingrid bestaan dus niet, zegt Pechtold. Misschien moet zelfs Wilders
deze term niet al te vaak meer gebruiken, want de PVV-stemmers reageren geërgerd
als Pechtold ze zo aanspreekt. ,,Ik ben geen Henk", zegt  student Jeffrey Pol.
,,Dat zijn stereotypen, eenvoudige mensen die ook op de SP kunnen stemmen. Het
is een marketingconcept." Wilders moet ook nog wel wat inspanning doen om deze
mensen achter zich te houden. ,,Ik heb maar één keer op hem gestemd. Ook andere
mensen zullen achter hun oren krabben of ze dat de volgende keer weer doen",
zegt juwelier Wim Eweg.

Maar naar Pechtold gaan ze niet. Henk en Ingrid, of hoe ze ook mogen heten,
lieten zich in dertien uitvoerige gesprekken niet van zijn gelijk overtuigen.

Alexander Pechtold: 'Henk, Ingrid, en Alexander'. Uitgeverij Prometheus/Bert
Bakker, 207 pag, EUR 14,95

'Ik ben geen Henk', zegt  student Jeffrey Pol  tegen Alexander Pechtold

LOAD-DATE: February 3, 2012

LANGUAGE: DUTCH; NEDERLANDS

GRAPHIC: Illustratie Ruben L. Oppenheimer

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              184 of 200 DOCUMENTS



                                NRC Handelsblad

                            30 januari 2012 maandag

cartoon uit Puerto Rico

SECTION: De Wereld

LENGTH: 1 woorden

LOAD-DATE: January 30, 2012

LANGUAGE: DUTCH; NEDERLANDS

GRAPHIC: Ook in Puerto Rico wordt Mitt Romney beschimpt om zijn weelde, zoals
door cartoonist Taylor Jones.  Romney wordt bij de Republikeinse
voorverkiezingen gehinderd door de perceptie dat hij een multimiljonair is
zonder gevoel voor de zorgen van de gewone man.

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              185 of 200 DOCUMENTS



                                NRC Handelsblad

                            28 januari 2012 zaterdag

Citaten

SECTION: Opinie & Debat

LENGTH: 267 woorden


,,Met het moderne columnisme heb ik bijzonder weinig affiniteit. Alwéér zo'n
stukje over hun weggelopen kater of over dat interessante oude mannetje dat ze
zijn tegengekomen... Wát een ellende, al die stukjes."

Columnist H.J.A. Hofland van NRC Handelsblad en De Groene Amsterdammer, in Vrij
Nederland, 21 januari.

,,Moderne verzoeningsbegrippen: sociale vlaktaks; radicale midden. Het wachten
is op: vierkante cirkel, vreedzame oorlog, duurzame verspilling."

Oud-fractievoorzitter van het CDA Willem Aantjes, op Twitter, 24 januari.

,,Hoe vaak kun je roepen dat je de stoerste rapper van het universum bent? Na
verloop van tijd heb je je punt wel gemaakt en is het nog steeds niet waar. Het
bereiken van een groot publiek zit hem in muziek maken die uit je hart komt."

Rapper Lange Frans over dat hij geen nummers meer schrijft waarin hij beschrijft
hoe geweldig hij is, in het Algemeen Dagblad, 27 januari.

,,We gaan op zoek naar een list. Via mazen in de wet zullen we de gekozen
anonimiteit van Henk en Ingrid beschermen."

Tweede Kamerlid Hero Brinkman (PVV) over de nieuwe wet die openheid verplicht
stelt rond giften aan politieke partijen, in de Tweede Kamer, 26 januari.

,,Bijzonder. Een medewetgever zou een fundamenteel andere houding passen."

Minister Liesbeth Spies (Binnenlandse Zaken, CDA), in reactie op Brinkman, 26
januari.

,,Ik ga voortaan niet meer volledig af op diagnoses en ongetwijfeld goedbedoelde
adviezen van huisartsen, maar zal meer dan ooit luisteren naar de signalen die
mijn lichaam zelf uitzendt."

Actrice Sylvia Kristel over haar slokdarmkanker, in het Algemeen Dagblad, 27
januari.

LOAD-DATE: January 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              186 of 200 DOCUMENTS



                                NRC Handelsblad

                            28 januari 2012 zaterdag

Cor van der Laak, dr. Clavan  en Tedje van Es zijn onsterfelijk

BYLINE: Herman Pleij

SECTION: Zaterdag & Zondag

LENGTH: 1134 woorden

SAMENVATTING

Na jaren vragen gaven Kees van Kooten en Wim de Bie interviewer Coen Verbraak
toestemming voor een documentaire over hun leven en werk als tv-duo. Hoe werkten
ze? En welke betekenis hadden ze? Hoogleraar Herman Pleij ziet in hun satire een
vooruitwijzing naar de tijd van nu. Inclusief Tegenpartij.

VOLLEDIGE TEKST:

Vaststellen dat Van Kooten en De Bie hun tijd vooruit waren is weinig origineel,
maar daarom niet minder waar. Populisme, de marxistische heilstaat, de
verbeelding aan de macht en de verruwing van de omgangsvormen werden trefzeker
geridiculiseerd in de oudere jongere Koos Koets, de Vieze Man en zwerver Dirk.
Wethouder Hekking van Juinen lijkt zelfs geboren voor Facebook en andere podia
voor zelfpromotie. Telkens zijn gezicht voor de camera schuivend verbeeldde hij
de postideologische honger naar prestige van nu. Het geloof in hemelse
beloningen of arbeidersparadijzen op aarde is vervaagd, je moet hier en nu aan
je trekken komen want later is te laat.  Daarbij werd ook de draak gestoken met
wat later het routinegedrag vormde van menig politicus. Hekking keek recht de
camera in en overviel de kijker met een quasipersoonlijke benadering, lang
voordat deze techniek goed en wel bestond.

Egocentrisme vulde ook het programma van De Tegenpartij waarmee Jacobse en Van
Es aan de verkiezingen wilden deelnemen. Ze presenteerden zich als vrije jongens
die lak hadden aan de Haagse machtspelletjes. Geen plucheplakkers maar zichzelf
bedruipende ondernemers die de taal van het volk spraken. Zij garandeerden dat
de massa nu ook aan zijn trekken zou komen, zoals de partijleuzen aankondigden:
'Geen gezeik, iedereen rijk' en 'Samen voor ons eigen'.

Zo'n tegenpartij is er ook gekomen, inclusief de stuitende onbeschaafdheid in
woord en gedrag. Die zet zich inderdaad af tegen het establishment, schuift alle
frustraties van de gewone man in de schoenen van de Haagse uitbuiters en bepleit
de handhaving van de Oudhollandse waarden. Jacobse en Van Es kwamen zo
overtuigend over, dat er zich werkelijk kiezersvolk aanmeldde om de beweging de
Tweede Kamer in te helpen. Daarop besloten de makers, met alweer vooruitziende
blik, hun helden op het Binnenhof om zeep te brengen.

Populisme stond destijds in goede reuk bij de progressieven: de arbeider aan de
macht, weg met de vermolmde structuren, de dood aan het gezag der vaderen. In
plenaire vergaderingen zou het gezonde verstand iedereen een rijk bestaan
bezorgen. Heel wat intellectuelen werden beheerst door zulke gedachten die men
vooral binnen de universiteiten in praktijk probeerde te brengen - van de
fabrieksvloeren werden ze snel verwijderd door echte arbeiders.

Maar ook die waren niet veilig voor Van Kooten en De Bie. Vakbondsleider Aad van
der Naad was een wandelende ontwenningskuur voor elk optimisme over arbeiders
aan de macht. En de creativiteit van Koos Koets bleek te vervliegen in
hasjdampen en het gemompel van zijn strijdkreet 'Mozes kriebel'. Daarmee werd
het opgeruimde populisme van toen de nek omgedraaid en vervangen door het
vooruitzicht op collectieve verhuftering.

Alles werd opgehangen aan typetjes. Die beheersen nu het tv-amusement. Maar de
allegorische personages van het duo zijn daarbij wel vervlakt tot imitaties van
werkelijke personen. Zelf deden ze dat ook een enkele keer. Maar hun echte typen
boorden diepere sentimenten aan door de belichaming van ondeugden en humbug op
elk vlak van de samenleving. Dat komt harder aan dan na-aperij van bestaande
figuren. Inhakend op het populaire onderuithalen van autoriteiten - Wim Kan was
hun grote voorbeeld - ontwierpen ze de tv-deskundige. Die is onsterfelijk
gemaakt in Dr. Remco Clavan, Oost-Europakenner. Niet alleen werd met deze
binnensmonds galmende windbuil de wetenschap te kijk gezet, ook de journalistiek
kreeg verregaande gemakzucht aangewreven door het inzetten van een 'geleerde' in
plaats van het eigen vernuft: Clavan had niets van enige betekenis te vertellen.

Zelf zegt het duo graag dat de werkelijkheid hun satire heeft ingehaald. Daarbij
zijn de gesignaleerde misstanden niet alleen door hun humor tegengehouden maar
ook bevorderd. Eigenlijk voorspelden ze fundamentele maatschappelijke
veranderingen, waarmee ze menigeen bewust maakten van nieuwe opties. En dat kon
ten goede en ten kwade uitpakken. Misschien is het eerder zo dat ze de tijd
bespeelden. En een enkele keer dirigeerden ze de toekomst.

Zo werden de obsessies over goed en fout in de Tweede Wereldoorlog opgeschud
door de daden van de gebroeders Gé en Arie Temmes. Die ruzieden permanent over
onbenullige zaken. Juist daardoor brachten ze het nodige reliëf aan, wat de
erkenning van veel grijs gedrag gedurende de Bezetting ook in bredere kringen
mogelijk maakte. Tijdens de Dodenherdenking stonden ze onder een wapperende
driekleur stram in de houding voor hun tuinhuis.

Arie maakte van de gelegenheid gebruik om ook hun vader te gedenken. Maar die
was in 1957 overleden, fluisterde Gé, mag dat wel? Meteen kreeg hij op zijn
donder van zijn broer, want hoorde je niet doodstil te zijn tijdens deze
plechtigheid? Samen herdachten ze ook een eigen verzetsdaad. Een Duitser, op
zoek naar het station, was met doodsverachting door Arie om de tuin geleid. 'Do
ist de Bahnhof', had hij gezegd, een heel andere kant opwijzend - de broers
waren er nog vol van.

De tijd werd het sterkst bewogen door De Bie's oud-leraar Duits. Die was niet
speciaal leuk. Hij verbeeldde de barse autoriteit van wie Nederland zich zojuist
bevrijd had - zeker in het onderwijs. Daar droegen de leraren inmiddels truien
en spijkerbroeken, terwijl ze de kinderen dwongen om je en jij te zeggen. Maar
deze Germanist hield verbitterde tirades tegen de achterlijkheid van zijn
gewezen leerlingen en hun gebrek aan goede manieren. Niets wisten of wilden ze.
Nee, dan vroeger: iedereen kon rijtjes opdreunen en Goethe citeren. Daarvan gaf
hij aandoenlijke demonstraties, soms met het schuim op de mond.

Deze leraar Duits had ook iets tragisch in zijn verzet. De kijker kon moeilijk
menen dat de door hem verdedigde waarden totaal zonder betekenis waren. De
tragiek zat vooral in het wanhopige van zijn eenzame strijd, zelfs gereflecteerd
in het meegevoerde boodschappennetje voor een halfje melk. Nooit vond hij
weerklank. En zijn getier stokte abrupt, waarna hij woedend weg beende.

Toch heeft deze leraar gelijk gekregen. De onverschillige omgang met cultuur en
de losse manieren zijn inderdaad ontaard in ordinaire zelfpromotie. Maar dat
vond die leraar Duits ook al.

Zulke satire is fenomenaal. Dat geldt ook voor heel wat van hun andere typetjes
die voor scherpe maatschappijvisies staan. Van Kooten en De Bie hielden niet
alleen een spiegel voor, maar haalden de tijd ook overhoop. En soms wisten ze
die zelfs onze kant op te duwen.

Soms wisten Van Kooten en De Bie de tijd zelfs onze kant op te duwen

LOAD-DATE: January 30, 2012

LANGUAGE: DUTCH; NEDERLANDS

GRAPHIC: Kritisch Avro-lid en regelneef Cor van der Laak  met zijn vrouw Cock en
zoon Ab.
Burgemeester Hans van der Vaart en wethouder Tjolk Hekking van Juinen.
Oost-Europadeskundige Dr. Remco Clavan.

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              187 of 200 DOCUMENTS



                                NRC Handelsblad

                            27 januari 2012 vrijdag

De prachtwijkpioniers;
De bouwmachine loopt nu vast

BYLINE: Bernard Hulsman; Bernard Hulsman

SECTION: Boeken

LENGTH: 1740 woorden

SAMENVATTING

De geschiedenis van de Nederlandse stedenbouw is ook de geschiedenis van
Nederland, zo toont een monumentaal boek aan. Maar liepen onze stedenbouwers
echt zo voor de troepen uit als altijd wordt gedacht?

VOLLEDIGE TEKST:

Cor Wagenaar: Town Planning in the Netherlands since 1800. Uitg. 010, 639 blz.
EUR 49,50

Weer is Hendrik Petrus Berlage de klos. Ontmaskerde de historicus Auke van der
Woud in Sterrenstof de architect Berlage (1856- 1934) een paar jaar geleden als
de onechte, want reactionaire vader van het Nederlandse modernisme, nu krijgt de
stedenbouwer Berlage verrassend weinig aandacht in Town Planning in the
Netherlands since 1800. Het door Berlage ontworpen Amsterdam-Zuid, wereldberoemd
in Nederland, en zijn al dan niet uitgevoerde plannen voor Groningen, Den Haag
en andere steden krijgen niet meer dan een paar bladzijden in de monumentale
geschiedenis die Cor Wagenaar schreef over de Nederlandse stedenbouw van de
Franse tijd tot nu.

Ook van Berlage als theoreticus heeft de architectuurhistoricus Wagenaar (1960)
geen hoge pet op. Berlages opvatting dat een nieuwe bouwstijl pas gestalte kan
krijgen als de maatschappij fundamenteel is veranderd, was bijvoorbeeld
gemeengoed onder de architecten van zijn generatie.  'Hij kan nauwelijks worden
gezien als een hoogst oorspronkelijk denker', aldus  Wagenaar die Town Planning
direct in het Engels schreef. 'Zijn grootste belang voor de Nederlandse
architectuur en stedenbouw ligt eerder in de invoering en bewerking van noties
uit het buitenland.'

Dat buitenland was vooral Duitsland, dat iets eerder dan Nederland kreeg te
maken met de gevolgen van industrialisatie. Duitsland is de bakermat van de
stedenbouw, een vak dat voor 1800 wel bestond maar geen opleidingen en
handboeken had. De eerste gedegen stedenbouwboeken werden geschreven door Duitse
ingenieurs die in de tweede helft van de 19de eeuw werden  geconfronteerd met de
razendsnelle en chaotische groei van Duitse steden. Voor hen was stedenbouw
vooral een kwestie van ordening, techniek en hygiëne, zo laat Wagenaar zien.
Later volgde Camillo Sitte, de Oostenrijkse kunsthistoricus die in zijn Der
Städtebau nach seinen künstlerischen Grundsätzen uit 1889 de stad als kunstwerk
beschouwde en die grote invloed had op Berlage.

Niet alleen de stiefmoederlijke behandeling van Berlage, maar ook de lange
algemeen historische beschouwingen maken Town Planning tot een ongewoon en
vooral ook rijk boek over stedenbouw. Vanuit de opvatting dat in (stedelijke)
ruimte 'de tijd kan worden gelezen' - een gedachte die Wagenaar heeft ontleend
aan het werk van de Duitse 'stedenlezer' Karl Schlögel  - legt hij steeds
verbanden tussen maatschappelijke ontwikkelingen en de stedenbouw. Soms lijkt
Town Planning zelfs op een algemene geschiedenis. Uitgebreid laat Wagenaar
bijvoorbeeld zien dat de liberale politicus Thorbecke niet alleen de geestelijke
vader van de Grondwet van 1848 was, maar ook de drijvende kracht achter de
modernisering van Nederland. Thorbecke zette zich persoonlijk in voor de aanleg
van kanalen en (spoor)wegen en zorgde zo voor de infrastructuur die nodig was
voor de industrialisering van Nederland.

Ook haalt Wagenaar regelmatig het werk aan van schrijvers als Albert Camus,
Claudio Magris, F. Bordewijk,  W. F. Hermans en de onvermijdelijke Robert Musil
wiens Mann ohne Eigenschaften als de belichaming van de 20ste- eeuwse massamens
herhaaldelijk opduikt. Maar hij gebruikt ook veel onbekende bronnen. Zo begint
hij het zesde van de zeven delen van zijn boek, 'Modernism Re-invented 1968-
1989', met een artikel van twee journalisten uit de communistische DDR die
Nederland in 1970 bezochten. Ze keken hun ogen uit. Langs de weg van Amsterdam
naar Haarlem zagen ze overal 'slaapmachines' in aanbouw en ze verbaasden zich
over de vele campings die ze 'recreatiemachines' noemden. Over Rotterdam, 'een
spiksplinternieuwe stad die volgens de nieuwste stedenbouwkundige opvattingen is
gebouwd' raakten ze zelfs opgewonden. Maar uiteindelijk was hun oordeel over
Nederland negatief. Rotterdam bleek 's avonds te lijden aan de 'Amerikaanse
ziekte', waarmee ze bedoelden dat het stadscentrum dan leeg is, en Nederland
vonden ze 'een spiritueel lege consumptiemaatschappij.'

Zo kent Town Planning wel meer verrassingen. Wie bijvoorbeeld denkt dat 'de
westerse mens als  nomade' een modieus stedenbouwkundig idee uit de jaren
negentig was, zal ontdekken dat dit idee uit de 19de eeuw stamt. Ook de
hedendaagse zorgen over de verrommeling en fragmentatie van het Nederlandse
landschap zijn al oud. De tweede (1966), derde (1974) én vierde (1988) Nota's
voor de Ruimtelijke Ordening hadden slechts één doel: beteugeling van een
ongebreidelde suburbanisatie die heel Nederland zou bedekken.

Wat voor Berlage geldt, gaat op voor bijna alle Nederlandse stedenbouwers: ze
keken vooral naar het buitenland, eerst Duitsland en later ook Engeland, waar
omstreeks 1900 de eerste tuinsteden werden gebouwd. Na de Tweede Wereldoorlog
werd vooral Amerika een bron van inspiratie. Onderdeel van de Marshall- hulp was
een studiereis van architecten en stedenbouwers naar de Verenigde Staten. Hier
zagen ze met eigen ogen welke immense gevolgen de verbreiding van het autobezit
voor steden had. Terug in Nederland hielden ze er rekening mee dat  hier auto's
steeds meer ruimte zouden vergen en de steden drastisch zouden veranderen.

Toch kreeg de Nederlandse stedenbouw uiteindelijk wel een eigen karakter. De
door en door gerationaliseerde bouwmachine die de bouwindustrie en de
rijksoverheid na de Tweede Wereldoorlog op poten zetten om de woningnood,
'volksvijand nummer 1', te bestrijden, is op zichzelf niet Nederlands. Maar de
gigantische omvang ervan en de overheidssturing zijn wel uniek. Dit geldt ook
voor het resultaat: Nederland heeft veel meer sociale huurwoningen dan de ons
omringende landen.

Ook de 'wijkgedachte' uit de wederopbouwtijd is bijna exclusief Nederlands.
Nieuwbouwwijken, zo vond bijvoorbeeld Lotte Stam- Beese, de ontwerpster van
Pendrecht in Rotterdam, moesten woningen en voorzieningen omvatten voor zo'n
20.000 bewoners van divers pluimage, van gezinnen tot alleenstaande ouderen. Zo
zou de grote stad bestaan uit overzichtelijke eenheden waar de bewoners zich
niet verloren voelen. De bloemkoolwijken die van midden jaren zeventig tot diep
in de jaren tachtig overal werden gebouwd, zijn zelfs onvervalst Nederlands; de
rest van de wereld kent ze niet. Ze waren een reactie op de grootschalige
buitenwijken. Met hun grillige straatjes en 'woonerven' omzoomd door huizen met
allerlei uitbouwtjes, moesten de bloemkoolwijken voor Nederlandse gezelligheid
zorgen.

Voor Wagenaar bij de Duitse stedenbouw van eind 19de eeuw belandt, heeft hij in
een lange proloog de 17de-eeuwse uitbreidingen van de toen snel groeiende
Nederlandse steden uit de doeken gedaan. Stedenbouwers keken toen niet naar het
buitenland, integendeel: hun diensten waren een exportproduct. Maar na de Gouden
Eeuw was het afgelopen met de groei van de  steden. Pas ver in de 19de eeuw,
toen de industriële revolutie ook Nederland bereikte, kwam de trek van het
platteland naar de steden weer op gang en werden nieuwe stadsuitbreidingen
noodzakelijk.

Hoe verscheiden de stadsontwerpen die sindsdien zijn gemaakt ook zijn, ze hebben
volgens Wagenaar allemaal met elkaar gemeen dat de Verlichting er op een of
andere manier een rol in speelt. De kritiek die Aldo van Eyck bijvoorbeeld al
eind jaren vijftig had op de eenvormigheid van de  nieuwbouwwijken stond in het
teken van de Verlichting. Door de dorpen van de Dogons in Mali als model voor
herbergzame woonwijken te geven, pleitte Van Eyck  voor een terugkeer naar de
door Rousseau bezongen natuurlijke staat van de mens. Maar het streven van de
gekritiseerde modernisten om de 'gewone man' een goede woning in een groene
buurt te geven was net zo goed een belichaming van 'vrijheid, gelijkheid en
broederschap'.

Door de Verlichting als rode draad te nemen, beklemtoont Wagenaar de
continuïteit in de Nederlandse stedenbouw. Zelfs in het modernisme ziet hij geen
breuk. 'Licht, lucht en ruimte' waren al leidende beginselen in de stedenbouw
voor modernisten als Cornelis van Eesteren, de ontwerper van Amsterdams beroemde
Algemeen Uitbreidingsplan uit 1934, ze toepasten. Dat mag zo zijn maar door zijn
nadruk op de continuïteit heeft Wagenaar te weinig oog voor het revolutionaire
karakter dat de modernistische stedenbouw toch echt had. Het verschil tussen een
open en een gesloten bouwblok lijkt misschien klein, maar een stadswijk met
strokenbouw heeft een wezenlijk ander karakter dan een met traditionele,
gesloten bouwblokken. In plaats van besloten straten en pleinen, de grondstof
van de traditionele stad, hebben modernistische wijken een volstrekt andere,
eindeloze ruimte die tussen de strokenbouw door slingert.

Ook de duistere kanten van de Verlichting krijgen weinig aandacht in Town
Planning. Aan de collectieve vooruitgangswaanzin waardoor stedenbouwers in de
jaren zestig en zeventig waren bevangen en hun plannen om veel oude binnensteden
plat te gooien en te vervangen door hoogbouw en snelwegen, wijdt Wagenaar
slechts enkele bladzijden. Hoog Catharijne in Utrecht vindt hij zelfs een
redelijk geslaagde rigoureuze vernieuwing van een oude stad.

Toch eindigt Town Planning met een breuk, een abrupte zelfs. In het laatste
hoofdstuk stelt Wagenaar vast dat de Vinexwijken, het resultaat van de Vierde
Nota voor de Ruimtelijke Ordening Extra uit 1992, de laatste grote
stadsuitbreidingen in Nederland zijn. Mede door de crisis in de bouw is de
Nederlandse bouwmachine, die meer dan een halve eeuw lang buitenwijken uit de
grond stampte, vastgelopen.

Ook de centrale sturing van de ruimtelijke ordening behoort tot het verleden.
Volkshuisvesting en Ruimtelijke Ordening vormen geen eigen ministerie meer, maar
zijn sinds anderhalf jaar opgeheven of ondergebracht bij Infrastructuur en
Milieu. Ruimtelijke ordening is nu officieel een zaak van provincies en
gemeenten. Enkele jaren geleden verscheen nog wel een Vijfde Nota voor de
Ruimtelijke Ordening, maar die bevat nauwelijks aanwijzingen voor de inrichting
van Nederland, constateert Wagenaar. Wel maakte die duidelijk dat het in de
nabije toekomst zal gaan om het hergebruik van oude gebouwen en de herinrichting
van bestaande stukken stad. Voor het eerst sinds 1850 ligt de toekomst van de
Nederlandse stedenbouw niet buiten, maar binnen de steden.

Grillige straatjes en woonerven waren gezellig

LOAD-DATE: January 27, 2012

LANGUAGE: DUTCH; NEDERLANDS

GRAPHIC: Luchtopname van Wateringen, gemaakt door Karel Tomeï. (Sinds deze week
is een iPad versie van Tomeïs boek 'De bovenkant van Nederland' te downloaden.
De link naar de (gratis) lite-versie is: http://bit.ly/A7NlCj)
 De straat  Molenwieken in Veghel
Foto uit 'Nederland-uit voorraad leverbaar' van Hans van der Meer, tot 4 april
a.s. te zien in het Nederlands Architectuurinstituut in Rotterdam

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              188 of 200 DOCUMENTS



                                NRC Handelsblad

                            27 januari 2012 vrijdag

Wet partijgiften is te ontwijken

BYLINE: Tom-Jan Meeus

SECTION: Voorpagina; Blz. 1

LENGTH: 508 woorden

SAMENVATTING

Voor een wet die politieke giften openbaar moet maken bestaat een
Kamermeerderheid. Maar de wet kan zonder problemen worden ontweken. Kabinet en
Tweede Kamer laten het daarbij.

VOLLEDIGE TEKST:

Uitbundig prees PVV-Kamerlid Hero Brinkman gisteren ,,de mazen in de wet" aan.
De PVV zou die opzoeken om niet bekend te hoeven maken van wie de partij geld
krijgt. In het Kamerdebat noemde minister Spies (Binnenlandse Zaken, CDA) dit
,,heel bijzonder". Maar aan het eind van het debat bleek dat alle partijen,
mochten ze dat willen, in de toekomst de identiteit van hun financiers geheim
kunnen houden.

De hele Kamer vond het met Ger Koopmans (CDA) ,,schokkend" dat de PVV openlijk
aankondigt dat de partij de mazen in de nieuwe wet zal zoeken. ,,Een novum" en
,,een anti-democratisch feit", zei Tofik Dibi (GroenLinks). Maar Kees van der
Staaij (SGP) wees erop dat ook linkse fracties in het verleden hoopvol op het
omzeilen van nieuwe wetgeving wezen, bij voorbeeld bij de bespreking van de
antikraakwet. ,,Dus nieuw is dit niet."

De Wet financiering politieke partijen, waarvoor een ruime Kamermeerderheid
bestaat, regelt op papier dat giften vanaf 1.000 euro landelijk geregistreerd
worden en giften vanaf 4.500 euro gepubliceerd. Het heeft zeven jaar
voorbereiding gekost.

Brinkman zei dat deze ,,anti-PVV-wet" bedoeld is om Henk en Ingrid af te
schrikken als zij hun zakcentjes aan Wilders willen schenken. Het is een publiek
geheim dat de PVV vooral donoren werft in de VS, waar bezoekers van een
fundraiser voor Wilders luisteren naar namen als Elliot en Aubrey, aldus een
presentielijst uit 2009 in bezit van deze krant.

Kamerlid Gerard Schouw (D66) vroeg naar de NRC-publicatie van woensdag waarin
staat dat Wilders per avond met gemak 25.000 dollar in de VS kan verdienen. In
één geval haalde een Amerikaanse organisator al eens 75.000 dollar binnen op een
avondje met de PVV-leider. Brinkman beaamde daarop dat het de PVV óók om Elliot
en Aubrey te doen is.

,,Het geld dat daarvandaan komt is nog lang niet genoeg", riep hij. ,,Ik roep
Amerika op om nog veel meer voor de Stichting Vrienden van de PVV te storten."
De PVV, die rijkssubsidie weigert, teert niet op de Staat zoals andere partijen,
sneerde hij. Maar de identiteit van gulle Amerikaanse gevers blijft onbekend:
,,Het gaat niemand iets aan."

En er zijn genoeg mogelijkheden donoren aan het zicht te onttrekken, liet
Brinkman doorschemeren. Schouw vroeg hem naar een limitatieve opsomming, waarna
de PVV'er hem aanbood dat ,,voor 100.000 euro per uur" te doen. ,,Geen
probleem!"

Eén gat in het wetsvoorstel werd openlijk besproken, zonder dat de Kamer
aanstalten maakte het te dichten. Er wordt niets geregeld voor provinciale en
lokale partijafdelingen, volgens minister Spies omdat de rijksoverheid geen
jurisdictie heeft. Het gevolg is dat een gift die via een lokale afdeling op het
landelijk partijkantoor binnenkomt niet onder de nieuwe wet valt. Alleen als
eenmaal is gebleken dat een partij zo'n achterommetje heeft gebruikt kan het
Rijk herhaling voorkomen, zei Spies.

LOAD-DATE: January 27, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              189 of 200 DOCUMENTS



                                NRC Handelsblad

                           26 januari 2012 donderdag

Eiland op zoek naar betekenis

SECTION: Cultureel Supplement

LENGTH: 1352 woorden

SAMENVATTING

In het kader van de Olympische Spelen vaart er deze zomer een kunstwerk in de
vorm van een eiland langs de Engelse kust.

Bianca Stigter

VOLLEDIGE TEKST:

In 2004 ontdekte de Engelse kunstenaar Alex Hartley een nieuw eiland voor de
kust van Spitsbergen. Duizenden jaren was de grond onder een dikke laag ijs
verborgen geweest. Willem Barentsz had het niet kunnen ontdekken. Toen was het
veel kouder dan nu. Het is maar een heel klein eiland, ongeveer zo groot als een
voetbalveld. Harvey ontdekte het expres. Over de ontdekking schreef hij: ,,Na
dagen zoeken voer onze boot in de richting van Sonklarbreen. Ons doel was het
vinden van een nieuw eiland dat bloot kwam te liggen door de terugtrekkende
gletsjers en het te claimen. Het eiland waar we nu heen voeren, overtrof alle
verwachtingen. Ongeveer honderd stappen lang, vijftig stappen breed en dertig
voet hoog. Het terrein bestond voornamelijk uit modderige morene die een grote
variëteit aan steensoorten in zijn bevroren greep hield. We stuitten op de
nesten van eidereenden en zagen een paar paarse zandlopers opvliegen."

Hartley was op Spitsbergen dankzij de organisatie Cape Farewell, die kunstenaars
meeneemt naar de Noordpool in de hoop dat ze werk gaan maken dat de
klimaatsverandering onder de aandacht brengt. Soms werkt dat: de Britse
schrijver Ian McEwan liet zich bijvoorbeeld inspireren tot de roman Solar. Ook
Hartley maakte een werk naar aanleiding van zijn reis, dat van 2006 tot 2010 op
de reizende tentoonstelling Cape Farewell - Art and Climate Change te zien was,
al vond hij het echte kunstwerk waarschijnlijk de ontdekking van het eiland. De
presentatie heette Nymark, nieuw land in het Noors, en liet met tekst en foto's
de ontdekking van het eiland zien in de stijl van negentiende-eeuwse
ontdekkingsreizigers. Voor de naam van het eiland speelde de kunstenaar even met
Alexhartleyland, maar naamgeving bleek voorbehouden aan de Noorse autoriteiten,
die het eilandje Nyskjaeret, nieuw eiland, noemden. Volgens Hartley staat zijn
eiland nu op ,,alle kaarten van het gebied", al is het op Google Maps niet te
vinden.

Veel kunstenaars die met Cape Farewell het hoge noorden bezochten, leggen in hun
werk zoals te verwachten de nadruk op hoe mooi het daar is, en hoe zonde dat die
sublieme koude wereld aan het verdwijnen is. Hartley's Nymark lijkt niet
makkelijk in deze strategie te passen - het smelten van het ijs zorgt niet
alleen voor verdwijning maar ook voor verschijning, zou van Nymark ook de
boodschap kunnen zijn. Minder ijsberen, meer paarse strandvogels.

Misschien was het dankzij deze kink tussen eiland en boodschap, deze mesalliance
tussen kunstwerk en symboliek, dat Hartley in 2006 nog niet klaar was met wat
hij in het hoge noorden had ontdekt. Zijn eiland werd een eiland op zoek naar
betekenis, als een melodie waarvoor je de woorden nog moet bedenken. Scrambled
eggs zongen The Beatles voor ze aan het woord 'Yesterday'  dachten.

Nowhere Island

Het kan zijn, het lijkt me zelfs waarschijnlijk, dat Hartley voor het volgende
hoofdstuk in zijn eilandverhaal geïnspireerd werd door ijsbergen. IJsbergen
verlaten de polen regelmatig en zakken af naar het zuiden of noorden. Zou dat
met een eiland ook kunnen? Een eiland zonder vaste verblijfplaats. Dan zou zijn
eiland een nergensland zijn, een nowhereisland.

Hartley liet de link met het klimaat los en bedacht dat zijn eiland een nieuw
land moest worden. Een land met burgers, een grondwet en wat er allemaal verder
bij een land komt kijken. Voor de invulling zou hij zelf niet hoeven zorgen. Hij
maakte van het nieuwe land een interactief project. Iedereen kon zich
inschrijven als burger en meedenken over de inrichting. Het eiland bleef zo op
zoek naar betekenis, alleen was dat zoeken nu de inhoud geworden. En het nieuwe
land kreeg nu allerlei associaties in de schoot geworpen, van Luilekkerland tot
George Orwells 1984 en Samuel Butlers Erewhon. Nyskjaeret heeft plotsklaps een
geschiedenis, overgenomen van alle utopia's en dystopia's die er sinds de oude
Grieken al zijn ontworpen. Op internet groeien de fictieve naties, vaak compleet
met eigen vlag, grondwet en taal, explosief. Het Nederlandse genootschap voor
Geofictie heeft twintig landen als lid, van Adzjatië tot Xenano.

Nyskjaeret is bovendien een micronatie, ook een begrip met een aardige
geschiedenis. Een micronatie is een stuk land dat door de bewoners zelf tot
nieuwe staat wordt uitgeroepen, maar niet door andere landen wordt erkend, zoals
Sealand, een boorplatform in de Noordzee dat in 1967 door de radiopiraat Paddy
Roy Bates werd opgericht en Vrijstad Christiana, een in 1970 door Deense hippies
geclaimd deel van Kopenhagen. Nowhereisland hangt een beetje tussen een
micronatie en een geofictie in. Het eiland is er wel, maar zal niet bewoond
worden.

Varend eiland

Hartley's plan sloeg aan bij de British Art Council. Nowhereisland werd een van
de kunstwerken waarmee in Engeland deze zomer de Olympische Spelen worden
gevierd. Voor de verwezenlijking kreeg de kunstenaar 500.000 pond (600.000
euro). Door de context van de Spelen worden de gedachten vanzelf in een bepaalde
richting gestuurd. Competitie tussen landen staat aan de basis van de Spelen.
Zou competitie tussen mensen niet beter zijn? Waarom moeten Nederlanders juichen
voor Nederlanders en Jamaicanen voor Jamaicanen? Zou de wereld zonder landen
niet beter af zijn? Kan de Jamaicaanse sprinter Usain Bolt niet de held van
iedereen zijn?

In september 2011 reisde Hartley opnieuw naar Spitsbergen en nam van Nyskjaeret
met toestemming van de Noorse autoriteiten zes ton rots en aarde mee. Van dit
materiaal zal hij een replica van Nyskjaeret maken. Die sculptuur in de vorm van
het eiland zal komende zomer getrokken door een schip langs de kust van Engeland
varen. Over land reist een ambassade mee, een mobiel museum met informatie over
het nieuwe land.

Op de website van het project, nowhereisland.org, kan iedereen meedenken over de
grondwet.  Nowhereisland telt nu 4.532  burgers. Dat is meer dan echte
ministaten als Vaticaanstad en de Falklands, minder dan Tuvalu en Monaco. Elke
maand heeft het eiland een nieuwe 'resident thinker', variërend van
klimaatactivisten en wetenschappers tot  kapper Vidal Sassoon. In december was
kunstenaar Yoko Ono de staatsfilosoof. Samen met John Lennon bedacht zij in 1973
al Nutopia, een staat zonder land, grenzen en paspoorten. Gewone burgers kunnen
zich nu ook opgeven voor de positie - Nowhereisland krijgt zijn eerste
competitie.

Zo blijft het eiland naar betekenis zoeken. Dat is volgens Alex Hartley nu het
mooie van het project.

In Engeland wordt daar vaak anders over gedacht. Niet alleen in de rechtse maar
ook in de linkse pers kwam er veel kritiek. Verspilling van belastingcenten. En
niet goed voor het milieu - die laag bezit Nowhereisland toch ook nog steeds.
,,Waar is, bij een project dat zegt gedreven te worden door zorg om het milieu,
de logica in het weghalen van zes ton rots uit een ongerepte omgeving en die per
boot honderden kilometers te verslepen voor een vertoning?" schreef journalist
Leo Hickman in  The Guardian.

Toch zal het een opzienbarend gezicht zijn, als er aan de horizon opeens een
nieuw eiland verschijnt, ook al is het maar klein. La possibilité d'une île
noemde de Franse schrijver Michel Houellebecq zijn roman uit 2005, de
mogelijkheid van een eiland. Uit de kunst doemt het nu zomaar op zee op. Je kunt
er alleen maar naar kijken. Je kunt ernaar verlangen.

Nowhereisland arriveert op 25 juli in Weymoth en 'vaart' vandaar langs de kust
naar Bristol. Inl. nowhereisland.org

Nowhereisland is lang niet het enige kunstwerk dat voor de Olympische Spelen in
Londen op stapel staat. De Spelen beginnen bijvoorbeeld op 27 juli om 8 uur 's
ochtends met een kunstwerk van Martin Creed, All the bells in a country rung as
quickly and as loudly as possible for three minutes, waarin zoals de titel
belooft zoveel mogelijk klokken geluid worden, van kerkklokken tot fietsbellen.
Van Anish Kapoor verrijst naast het Olympisch Stadion een gigantische rode
sculptuur, The Orbit, 'het Britse antwoord op de Eiffeltoren'. Zie voor alle
plannen London2012.com.

LOAD-DATE: January 26, 2012

LANGUAGE: DUTCH; NEDERLANDS

GRAPHIC: Het nieuw ontdekte eiland Nyskjaeret
Foto Max McClure

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              190 of 200 DOCUMENTS



                                NRC Handelsblad

                           26 januari 2012 donderdag

Tientallen zwijgende getuigen bij opening 41ste  Filmfestival

BYLINE: Peter de Bruijn

SECTION: Cultuur

LENGTH: 559 woorden

SAMENVATTING

De film 38 Témoins werd gisteravond enthousiast onthaald bij de opening van het
Rotterdams Filmfestival. De hoon voor Halbe Zijlstra begint 'gewoon' te worden.


VOLLEDIGE TEKST:

,,Prachtige film. Als het hele festival dit niveau bereikt gaan de bezoekers
twee mooie weken tegemoet", zei staatssecretaris Halbe Zijlstra (Cultuur)
gisteravond na afloop van de openingsfilm van het Rotterdams festival, 38
Témoins van de Waalse filmmaker Lucas Belvaux. Zijlstra werd tijdens het
welkomswoord van festivaldirecteur Rutger Wolfson in de grote zaal van de Doelen
uitgejoeld door het publiek. Maar dat is al bijna traditioneel. Zijlstra:
,,Vorig jaar ging dat ook zo. De vanzelfsprekendheid van het subsidiestelsel is
verdwenen. Kennelijk zijn er nog steeds mensen die daar niet aan gewend zijn."

Ook de andere belangrijke broodheer van het festival, burgemeester Aboutaleb van
Rotterdam, vond 38 Témoins een mooie film. De film speelt zich af in de Franse
havenstad Le Havre en gaat over een moord op een 20-jarig meisje. 38 omwonenden
zijn getuige, maar niemand doet aanvankelijk zijn mond open. Aboutaleb: ,,De
film is ook vanuit mijn werk maar al te herkenbaar. We komen soms wel ergere
dingen tegen in de stad.'' En grappend: ,,Le Havre wordt wel gezien als een
serieuze concurrent van de Rotterdamse haven. Maar ik heb maar acht kranen
geteld in de film, dus ik ga vannacht rustig slapen.''

De openingsfilm van het Rotterdams Filmfestival is altijd lastig te
programmeren. In de zaal zit een gemengd publiek van pers, filmprofessionals,
havenbaronnen en politici. 38 Témoins had genoeg elementen om al die
verschillende soorten publiek redelijk tevreden te stellen. Wat misschien een
andere manier is om te zeggen dat de film een tikje wisselvallig is. Soms
behoorlijk larmoyant - de hoofdpersoon, een loods  die het zwijgen van de
getuigen doorbreekt worstelt wel erg opzicht met zijn geweten. Dan weer prettig
cynisch in zijn observaties: ,,Een getuige die zijn mond dichthoudt is een zak,
38 getuigen die zwijgen zijn gewone burgers", aldus de officier van justitie in
de film.

Maar 38 Témoins is zeker niet de minste van de recente openingsfilms van het
IFFR, ook omdat het festival er deze keer wijselijk voor heeft gekozen om een
regisseur met ruime ervaring de eer te gunnen, in plaats van een beginnend
filmmaker waarvoor die prestigieuze plek toch een maatje te groot is.

De 41ste editie van het Rotterdams filmfestival is kleiner en overzichtelijker
dan voorheen. Het programmaonderdeel Spectrum, voor films van min of meer
gevestigde filmmakers is met 20 procent ingekrompen. Het festival waarover
bezoekers van het eerste uur vaak min of meer gedachteloos zeggen dat het
vroeger beter was, is er wederom in geslaagd om grote namen  uit de arthousefilm
tot een bezoek aan Rotterdam te verleiden: Andrea Arnold (Wuthering Heights),
Steve McQueen (Shame) en Aki Kaurismäki (Le Havre) komen naar Rotterdam.

De Tijger Competitie heeft een primeurtje met de eerste film in 3D: A Fish van
de Zuidkoreaanse regisseur Park Hong-min: over een professor in de metafysica en
een privédetective die op zoek gaan naar een vermiste vrouw. Van de veelfilmende
Japanse cultregisseur Takashi Miike gaat Ace Attorney  in wereldpremière. Hij
werd gisteren door het publiek onthaald als een oude vriend. Daar zal
staatssecretaris Zijlstra nog even op moet wachten.

LOAD-DATE: January 26, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              191 of 200 DOCUMENTS



                                NRC Handelsblad

                            25 januari 2012 woensdag

Ook Roemer nu gevaarlijk voor Wilders;
De SP is in de laatste peiling van Maurice de Hond uitgegroeid tot de grootste
partij. Ook        al is er kritiek op peilingen, de PVV moet reageren

BYLINE: Tom-Jan Meeus

SECTION: Binnenland

LENGTH: 1046 woorden

SAMENVATTING

Geert Wilders koos gisteren een nieuw doel: de SP. SP-leider Roemer, wiens
partij leidt in de peilingen, moet zich nu bewijzen. Hij reageerde opmerkelijk
losjes.

VOLLEDIGE TEKST:

Definieer altijd je tegenstander, geef je opponent nooit de kans jou te
definiëren. Volgens die oude politieke wijsheid wijzigde Geert Wilders gisteren
zijn Haagse doelwit. Hij wisselde de PvdA als mikpunt voor zijn aanvallen in
voor de SP. Gezien de aarzelende respons bij de SP zijn ze er in die partij niet
helemaal gerust op.

Met zijn bijtende aanvallen slaagde Wilders er de afgelopen jaren in het imago
van de PvdA te beschadigen, mede omdat de sociaal-democraten vaak probeerden de
kritiek van de PVV-leider te weerleggen. Een strategische fout. In een
polariserend land, met een polariserend medialandschap, verhogen reacties, álle
reacties, het aanzien van de aanvallende politicus bij zijn achterban. En ze
verlagen het aanzien van de verdedigende leider bij diens achterban. Wie
geschoren wordt, moet stilzitten. Wie het initiatief neemt, wordt beloond.

Ook de SP profiteerde de laatste jaren uitbundig van Wilders' aanhoudende
offensief tegen de partij van Cohen. Zoals de Socialistische Partij ook voordeel
had van de complimentjes die VVD-leiders, van Bolkestein tot Rutte, geroutineerd
aan het adres van SP'ers uitten. Voor de VVD was (en is) dat nu eenmaal de beste
manier om twijfel bij PvdA-stemmers en tweedracht in het linkse kamp te zaaien.

De SP zat daardoor enkele jaren in een relatief eenvoudige strategische positie.
Niemand viel de partij aan, zelfs rechts sprak zijn bewondering uit. Er kwam bij
dat leider Emile Roemer, de perfecte gewone man, voortreffelijk bij zijn partij
en de tijdgeest past. Een vrolijke Brabander als tegenwicht voor de wantrouwende
Wilders.

Maar nu de SP in de laatste peiling van Maurice de Hond is uitgegroeid tot de
grootste partij (de PVV staat op vier zetels verlies), zal Roemer worden
gedwongen zijn gegroeide aanzien waar te maken.

Losjes citeerde PVV-leider Wilders gisteren De Telegraaf, die de SP ,,een wolf
in schaapskleren" noemde, en somde hij tegenover RTL-interviewer Frits Wester op
dat de socialisten voorstander zouden zijn van meer immigratie, meer
ontwikkelingshulp, minder veiligheid en meer Europa.

Bij de SP-fractie hadden ze een uur na het vraaggesprek al becijferd dat
mondjesmaat reageren de beste tegenzet zou zijn. De nadelen van uitvoerig
reageren zijn immers voldoende door de PvdA voor het voetlicht gebracht. Dus
pakte Roemer de PVV-leider alleen terug op het voor de PVV gevoeligste punt,
extra bezuinigingen op de zorg, en lachte hij Wilders' typering van het
EU-standpunt van die partij (,,een federaal Europa") met een goedmoedig knikje
weg. Dat was het zo'n beetje.

Het zijn inleidende beschietingen voor de extra bezuinigingsronde waarvoor het
kabinet zich in maart gesteld ziet. De steun van Wilders voor een nieuw
miljardenpakket is onontbeerlijk, en de aannemelijkheid van extra bezuinigingen
op de zorg is levensgroot. Vandaar dat Roemer gisteren in reactie op Wilders
sprak van ,,een kat in het nauw". Een beeld dat uiteraard wordt bevestigd door
de dalende trend in de peilingen, ook al zijn dat slechts dagkoersen.

Tegelijk bleek gisteren opnieuw dat het politiek initiatief nog altijd bij
Wilders ligt. Hij zet de toon, hij bepaalt het gesprek van de dag. De rest van
Den Haag verkiest toekijken en calculeren - angstig geworden voor de
onheilspellende effectiviteit van Wilders' aanvallen.

Zes standpunten van de SP

VEILIGHEID Er moeten geen minimumstraffen komen. Volgens de SP 'perst' dat de
rechter in een keurslijf.  De SP wil softdrugs legaliseren, om te voorkomen dat
de georganiseerde misdaad greep kan krijgen op de handel. Er moeten meer
buurtagenten komen en kleinschalige, politieposten, om meer criminaliteit op
lokaal niveau aan te pakken.

ZORG De zorgtoeslag verdwijnt. De premie wordt inkomensafhankelijk,
minimuminkomens worden vrijgesteld. Ook gaat het verplichte eigen risico niet
omhoog. De SP wil investeren in meer kleinschalige verzorging en stoppen met de
marktwerking.

ONDERWIJS Het  beurzensysteem moet in stand gehouden worden, er moet geen
leenstelsel komen. Studeren mag volgens de partij 'geen luxeartikel' worden.
Bovendien wil de SP de aanvullende beurs verhogen. Scholen hebben meer geld
nodig om aan kwaliteitseisen te voldoen.

IMMIGRATIE De SP zegt een streng maar rechtvaardig immigratiebeleid te willen.
De partij wil strenge regels voor arbeidsmigratie en gezinshereniging. Toch moet
het beleid niet onnodig hard zijn.

CULTUUR Cultuur is ,,in tijden van crisis het eerste slachtoffer", zegt de SP,
terwijl cultuur juist ,,een signaal van nieuwe hoop en creativiteit" kan zijn.
De partij wil kunst en cultuur ondersteunen. Ook het omroepbestel verdient
,,bescherming".

EUROPA Er moet niet steeds meer  'Europese blokvorming' plaatsvinden. De SP
volgt de hoge EU-vertegenwoordiger voor buitenlandse zaken kritisch; die moet
niet gaat concurreren met nationaal beleid.

En zes van de PVV

VEILIGHEID Er moeten minimumstraffen komen voor  bepaalde delicten, zoals
straatroof en mensenhandel. De partij heeft daartoe een wetsvoorstel ingediend.
De PVV hekelt het Nederlandse gedoogbeleid omtrent drugs. Het beleid was ,,veel
te soft" en de partij pleit voor zeer harde straffen als het op drugsdelicten
aankomt.

ZORG Zorgtoeslag, eigen risico en premie blijven ongewijzigd. Het basispakket
wordt door de PVV beperkt op een aantal punten. De partij wil verzorging
kleinschaliger organiseren.

ONDERWIJS De studiefinanciering moet in stand gehouden worden. Volgens de partij
moeten hbo-instellingen en universiteiten voor iedereen toegankelijk blijven.
'De kinderen van Henk en Ingrid moeten ook kunnen doorleren.'

IMMIGRATIE De PVV wil een immigratiestop uit moslimlanden.  Volgens de partij is
de instroom uit moslimlanden de oorzaak van veel problemen in de samenleving.
Bovendien moeten vreemdelingen zonder baan Nederland verlaten.

CULTUUR Kunstsubsidies afschaffen. Subsidies voor 'musea, bibliotheken en ons
erfgoed' mogen blijven. Ook moet de Publieke Omroep terug naar één zender.

EUROPA De EU tast de democratie aan. Zij mag niet meer invloed krijgen op het
Nederlandse buitenlandbeleid. 'Geen behoefte aan een Europese bureaucraat die
namens Europa buitenlands beleid voert.'

LOAD-DATE: January 25, 2012

LANGUAGE: DUTCH; NEDERLANDS

GRAPHIC: Emile Roemer profiteerde jarenlang van de PVV-aanvallen op de PvdA. Die
partij reageerde steeds getergd.
Ook gisteren bleek weer dat het politiek initiatief bij Geert Wilders ligt. Hij
zet de toon.
Foto's Paul Levitton/HH

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              192 of 200 DOCUMENTS



                                NRC Handelsblad

                            25 januari 2012 woensdag

Grote geld voor Wilders ligt in VS

BYLINE: Tom-Jan Meeus

SECTION: Voorpagina; Blz. 1

LENGTH: 660 woorden

SAMENVATTING

Deze week debatteert de Kamer over een wet die politieke giften zichtbaar moet
maken. De PVV is tegen. Maar op één donorbijeenkomst in de VS met Wilders werd
75.000 dollar opgehaald. Daarbij verbleekt de Nederlandse discussie.

VOLLEDIGE TEKST:

Bedoeld ,,om de paar eurootjes die we binnenkrijgen van ons weg te nemen". Zo
karakteriseerde PVV-woordvoerder Hero Brinkman gisteren tegenover de NOS de
nieuwe Wet financiering politieke partijen.

Alles wees er vanmorgen op dat  de PVV als enige grote partij tegen die wet is.
Die regelt dat partijen voortaan giften vanaf 1.000 euro moeten registreren en
vanaf 4.500 euro openbaren. Het kabinet en een Kamermeerderheid willen een einde
aan de praktijk waarin onbekende donoren invloed kopen.

Maar Geert Wilders werft al geruime tijd fondsen in de VS. En daarbij gaat het
niet om ,,een paar eurootjes". De conservatieve islamcriticus Daniel Pipes uit
Philadelphia vertelde deze krant anderhalf jaar geleden dat hij ,,een bedrag van
zes cijfers" voor Wilders had opgehaald. Preciezer wilde hij niet worden. Sinds
de PVV-leider vorig jaar werd vrijgesproken van haatzaaien, staat op de website
van Pipes' denktank Middle East Forum een verklaring waarin Wilders de groep
bedankt voor ,,hulp, advies en assistentie" tijdens het proces.

Hoe groot Wilders' potentieel als fondsenwerver in de VS is, bleek in 2009. In
de marge van een conservatieve jaarmarkt in Washington huurden Amerikaanse
politieke vrienden een zaal af waarin Wilders' film Fitna kon worden vertoond.
Er was ook  een donorendiner, en een vragenronde met Wilders. Alleen die avond
kwam er al een bedrag van vijf cijfers binnen, 75.339 dollar, aldus de recentste
belastingaangifte (over 2009) van het David Horowitz Freedom Center. De
neoconservatief Horowitz, een relatie van ex-vicepresident Cheney, is een van de
actiefste aanhangers van Wilders in de VS.

Hoeveel geld Wilders zelf aan deze avond overhield blijkt niet uit de aangifte;
Wilders wilde vanochtend niet reageren. De kosten (zoals maaltijden en zaalhuur)
van de avond liepen volgens de aangifte op tot ruim 50.000 dollar. Het betekent
dat hij  in de VS gemakkelijk 25.000 dollar per avond kan  verdienen.

Het is ongebruikelijk dat een buitenlandse politicus dit potentieel heeft. Een
gemiddeld Congreslid is al zeer content als hij zo'n bedrag met één diner
ophaalt. Uit de aangifte van Horowitz blijkt dat deze in 2009 op vijf andere
donoravonden gemiddeld 22.000 dollar per keer ophaalde. En het ligt erg voor de
hand dat Wilders dankzij Fitna in 2009 veel lucratievere diners bijwoonde. Zo
was hij 7 juni 2009 te gast in de Reagan-bibliotheek in Simi Valley, Californië,
waar zestig van de meest kapitaalkrachtige Californische conservatieven een
'eerbetoon' aan hem brachten. Als tafeldame trad daar Joyce Chernick op, een van
de voornaamste financiers van pro-Israëlische groepen in de VS. Onderzoek van
webkrant Politico  liet zien dat Chernick ook ,,het grote geld achter het
protest tegen de Ground Zero Mosque in 2010 vertegenwoordigde, waar Wilders
sprak. Wie, zoals Wilders, in het gevlei van Chernick komt, heeft een financieel
potentieel  waarbij de Nederlandse discussie over 1.000 of 4.500 euro verbleekt.
Wilders reist weer door de VS  als zijn nieuwe boek  in april uitkomt.

De PVV is overigens  niet de enige partij met  steun van onbekende donoren. Het
CDA kreeg in 2010 100.000 euro van een onbekend bedrijf.  Die praktijk bestaat
al decennia: al in de jaren 80 werd onthuld dat het CDA  50.000 euro van de
landbouwlobby ontving.

Het debat  ging vanochtend over de vraag wie toezicht op de nieuwe regels houdt
en of er genoeg waarborgen zijn tegen ontduiking. VVD-Kamerlid Taverne zei
gisteren dat daarover ,,nog belangrijke vragen openstaan".  Brinkman herhaalde
dat de PVV zich niet bij de nieuwe wet  neerlegt. Volgens hem willen andere
partijen alleen  voorkomen dat Henk en Ingrid, als zij de  loterij winnen, een
deel  aan de PVV schenken.

Commentaar: pagina 2

LOAD-DATE: January 25, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              193 of 200 DOCUMENTS



                                NRC Handelsblad

                            23 januari 2012 maandag

Zelfbewuste middenpartijen kunnen SP en Wilders aan

SECTION: Opinie

LENGTH: 801 woorden

SAMENVATTING

Wat het CDA en de PvdA nodig hebben, is een beetje meer zelfvertrouwen. Dan zal
de kiezer ontdekken dat de SP en Wilders geen oplossingen bieden, stelt Ab
Klink.

VOLLEDIGE TEKST:

De klassieke middenpartijen staan er belabberd voor, hoewel  van hen de redding
moet en kan komen in tijden van crisis. Afgelopen weekend congresseerden leden
van de PvdA en het CDA over de koers van hun partijen. Elan werd zichtbaar. De
PvdA ontleent zelfbewustzijn aan een meer confronterende benadering van het
kabinet. Het CDA probeert de gedoogveren van Wilders c.s.  af te schudden, door
te kiezen voor een hervormingsagenda waarin de woningmarkt, duurzaamheid, de
sociale zekerheid en integratie centraal staan. Vlaktaks en hypotheekrente,
leeftijdsonafhankelijke leerplicht - ook voor migranten - en kilometerbeprijzing
zijn terecht trefwoorden. Dit zijn goede keuzen. Zonder zelfbewustzijn en
identiteitsbesef kom je er niet.

Belangrijker nog is het dat deze agenda goed is voor het land. De opwarming van
de aarde voorkom je niet door het thema maar te negeren als je de handen al vol
hebt aan een financiële crisis. Inkomenszekerheid  bereik je niet door alles bij
het oude te laten. Mensen hebben niets aan een renteaftrek als intussen de
waarde van je huis afneemt.

Met de keuze voor hervormingen is het CDA  terug bij zijn roots: via
hervormingen een sociaal (!) beleid voeren.  Het strategisch beraad kan worden
gezien als een linkswaartse wending naar het midden. Dat is ook  waar het CDA
thuishoort. Hierbij past  het besef  dat Nederland met het conservatisme van
Wilders en van de SP niet uit de verlamming komt.

Maar na een weekend investeren in zelfbewustzijn volgt  de alledaagse maandag,
waarin het CDA weerwerk zal moeten bieden tegen de PVV. Als de nieuwe CDA-agenda
goed is voor het land, geldt dat niet vanaf 2015, maar ook in 2012. Ook de PvdA
moet steviger oppositie voeren.

Voor de flanken wordt het dan een spannend jaar. PVV-leider Geert Wilders zal
beseffen dat er een balans valt op te maken. Rond migratie zijn de voortekenen
slecht. Europa buigt niet mee  met hem en met minister Leers (Immigratie, CDA).
Hoe moet hij  de beloofde vermindering van de migranteninstroom halen? De
financiële crisis leidt er bovendien toe dat bezuinigingen onontkoombaar zijn.
Henk en Ingrid zullen het merken. Met een nog harder veiligheidsbeleid valt
misschien nog een puntje te scoren, maar meer is het niet.

Wilders' agenda van het weren van vreemdelingen, welvaartschauvinisme,
law-and-order en  het bashen van de linkse kerk staat onder druk, tenzij hij
rond migratie echt de duimschroeven aanzet,  bij ontwikkelingssamenwerking echt
vele miljarden euro's weghaalt en de pensioenen echt veilig stelt. Lukt hem dit
niet, dan kan hij zomaar de grote verliezer van Den Haag zijn. We hebben straks
vijfhonderd animal cops, terwijl de geplaagde Inspectie voor de Gezondheidszorg
het moet doen met maar tweehonderd inspecteurs.

Wilders weet dat hij kwetsbaar is. Hij kan zomaar van gedogende partij een
gedoogde partij worden; nodig zolang oppositiepartijen niet bijspringen om het
kabinet te helpen aan een meerderheid. Aan een verhevigde strijd met het  CDA
valt ook daarom niet te ontkomen, zeker niet nu de PvdA weigert om nog langer de
gaten van het minderheidskabinet te vullen als de PVV niet thuis geeft.

De SP kan profiteren van een terugval van Wilders, tenzij de PvdA meer
overtuigt. Dit is niet onmogelijk. De agenda van de SP bestaat, vergeleken met
die van de PvdA, vooral uit lasten verhogen en nationaliseren. De
sociaal-democraten hebben een veel rijkere historie en een enorm reservoir aan
denkers die niet simplificeren. Zij kunnen een moderne hervormingsagenda van
toerusting en bescherming realiseren.

Zelfbewustzijn is de redding voor het midden. Het is goed dat het CDA oude
waarden herstelt. Zelfbewustzijn gaat  gepaard met het lef om het debat en de
confrontatie met de flanken aan te gaan. Partijen die het niet om henzelf en om
de macht gaat, maar om het land en de komende generaties, durven zich te
profileren. Dit algemene belang geeft houvast, moed en tanden tegelijk. De
middenpartijen moeten niet bang zijn, ook niet om  - als het erop aankomt - de
kiezer onder ogen te komen, hoe zwak ze  ook staan in de peilingen.
Confrontaties met de kiezer tonen de vastberadenheid van een overtuiging. Alleen
dat betaalt zich terug in kiezersgunst, precies zoals Wilders en de SP die tot
nu toe hadden.

Het is zeer de vraag of de flanken die vastberadenheid  behouden als het midden
zelfbewuster wordt. Verliezen ze dit en gaan ook zij angstig naar de
wisselkoersen van peilingen kijken, dan zal het midden hen gaandeweg
marginaliseren. Het is goed dat CDA-voorzitter Ruth Peetoom en Job Cohen dat dit
weekend inzagen.

Ab Klink is oud-minister (Volksgezondheid, Welzijn en Sport, CDA).

LOAD-DATE: January 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              194 of 200 DOCUMENTS



                                NRC Handelsblad

                            21 januari 2012 zaterdag

De generaal is geen adelaar meer

SECTION: Zaterdag & Zondag

LENGTH: 2651 woorden

SAMENVATTING

Academici, militairen, parlementsleden en journalisten. Wat zit er achter de
honderden arrestaties in Turkije? Er woedt een klassenstrijd tussen de oude
Kemalistische elite en een coalitie van gelovige politici, zakenmensen,
ideologen en mediamagnaten. ,,De ene Diepe Staat vervangt de andere."

VOLLEDIGE TEKST:

Dikke pakken sneeuw bedekken de heuveltoppen rondom Ankara. Een ambulance met
rupsbanden wacht op een straathoek op de volgende roep om hulp. De witte
trottoirs dempen de stemmen in de drukke hoofdstad. Met de voorspelling van meer
sneeuwbuien voelt de zetel van diplomaten, politici en legerleiders nog meer dan
anders geïsoleerd van de rest van het land.

Een hoge generaal buiten dienst heeft de krant hier, bij hem thuis, uitgenodigd.
Hij heeft één voorwaarde: geen naam noemen, geen adres en geen verwijzing naar
de details van zijn levenslange carrière in het Turkse leger. ,,Alsjeblieft
Bram, je weet hoe het tegenwoordig gaat in dit land. Don't get me into prison."

Hij is met reden zo achterdochtig. Zelfs de man die vorig jaar nog de hoogste
militair was in dit land, zit nu achter tralies. Ilker Basbug was tussen 2008 en
2010 de chef-staf van het Turkse leger. Een machtig man, die leiding gaf aan
700.000 soldaten en het op een na grootste leger van de NAVO. De afgelopen drie
jaar zijn honderden militairen in de gevangenis verdwenen. Eerst officieren
buiten dienst. Toen ook actieve soldaten, admiraals, kolonels, de hoogste
generaals. De arrestatie van Ilker Basbug markeert de climax van die
arrestatiereeks.

Deze ontmoeting is bijzonder. Generaals buiten dienst hebben niet niet zoveel
met journalisten. Decennialang waren zij de onaantastbare elite van dit land,
verheven boven wet en kritische vragen van het gewone volk. ,,Een generaal moet
een adelaar zijn", vindt hijzelf. Streng, meedogenloos, intolerant voor fouten.
,,Ik had tienduizend jonge mannen onder mij, die stuk voor stuk bereid waren
voor mij te sterven." Zo voelde onbetwiste macht.

De tijden zijn veranderd. De generaals bevinden zich nu in dezelfde benarde
positie als velen van het volk daar beneden. ,,Ook jij moet oppassen", zegt hij
bijna broederlijk. Bijna honderd journalisten zitten vast. Duizenden Koerden.
Parlementsleden. Academici. Oppermachtige zakenmensen. Wat is het verband tussen
al die arrestaties? Wat is er loos in Turkije?

,,We leven nu in 1984 van George Orwell", zegt de generaal met een nerveuze
lach.  ,,Elke ochtend verwacht ik de klop op de deur. Ze volgen me. Ze luisteren
me af. Ze laten me weten: jij kunt de volgende zijn." De generaal weet zeker:
dit is niet zo maar een Turkse aangelegenheid. ,,Dit is een oorlog tegen het
leger, tegen het secularisme. We worden bedreigd door islamitisch
fundamentalisme. Dit is een bedreiging voor heel Europa. In vijftien jaar tijd
hebben jullie een tweede Iran aan de deur. Zo zie ik het."

Verpulverde almacht

Hij kan het niet anders zien. Generaals als hij hebben altijd bestaan bij de
gratie van het gevaar. Hij is een kind van de ideologie van de nazaten van
Musafa Kemal Atatürk, de grondlegger van de Turkse republiek. De Kemalisten
maakten het leger tot poortwachter van de scheiding tussen staat en godsdienst
in Turkije en lieten de generaals tot viermaal toe een democratisch gekozen
regering uit het zadel stoten. Die almacht van het leger is nu verpulverd door
een regering die wordt geleid door gelovige moslims als premier Recep Tayyip
Erdogan. Zonder een schot te lossen.

Wat zich nu in Turkije aftekent, is een strijd die breder is dan alleen een
gevecht tussen de regering en het leger. Dit gevecht om de macht is veel
subtieler dan een strijd tussen westerse levensstijl en islamfundamentalisme. In
Turkije woedt een klassenstrijd tussen de oude Kemalistische elite en een brede
coalitie van gelovige politici, zakenmensen, ideologen en mediamagnaten die zich
niet alleen in Turkije, maar internationaal steeds verder uitbreidt. Die
coalitie staat geen Iran voor ogen, geen Saoedi-Arabië en geen sharia, maar een
neoliberaal economisch machtig Turkije waar nog nooit zoveel werd verdiend, en
dat, gedrenkt in conservatieve waarden, een internationale leidersrol wil
spelen.

Niemand mag dat succes in de weg staan.

Grote woorden

Dit gevecht tussen de oude en de nieuwe machthebbers wordt beslecht in de
politiek, in de economie, in de media en voor de rechter. Beide kampen schermen
met grote woorden. De overwinning van de een zal niet alleen het verlies
betekenen van de ander, maar van de hele Turkse democratie. Om dat gevaar te
onderstrepen, maken de oude en de nieuwe elites van Turkije gebruik van een
populair tijdverdrijf in dit land: samenzweringstheorieën.

Lees de aantijgingen tegen de voormalig chef-staf Ilker Basbug. Hij wordt ervan
beschuldigd toestemming te hebben gegeven voor het maken van websites vol zwarte
propaganda tegen de zittende regering van premier Erdogan. Deze websites
waarschuwen voor het gevaar van de islamisering van de seculiere republiek onder
het leiderschap van Erdogans Ak-partij, die in 2002 de macht in handen kreeg.

,,Iedereen in het leger weet van het bestaan van deze websites", zegt de
generaal buiten dienst. ,,So what? De Turkse grondwet draagt ons op om te
vechten tegen islamitisch fundamentalisme. Het is de wet." Maar die websites
bewijzen volgens aanklagers de betrokkenheid van de voormalig chef-staf bij een
schimmig ondergronds netwerk dat Ergenekon wordt genoemd. Dat is, zeggen
aanklagers, een maffiabende die banden zou hebben met officieren, journalisten
en Koerdische militanten die allemaal de zittende regering omver willen werpen.

Onderzoek naar Ergenekon begon in 2007 na de ontdekking van een verzameling
handgranaten en documenten in het huis van een gepensioneerde generaal. Dat was
het moment dat de meestbesproken samenzweringstheorie in dit land
voorpaginanieuws werd en de arrestaties begonnen. Een schoonmaakactie die
volgens de regering ten doel heeft Turkije te zuiveren van deze Diepe Staat en
zijn poging de democratie te ondermijnen.

,,Die Diepe Staat bestond wel degelijk", zegt schrijver/onderzoeker Gareth
Jenkins, die uitgebreid onderzoek deed naar het Ergenekon-netwerk. ,,In het
zuidoosten van dit land kunnen duizenden Koerden getuigen over de misdaden van
dit netwerk. Ze kunnen vertellen over mysterieuze verdwijningen, doodseskaders.
Mijn grootste frustratie is dat de aanklagers niet achter de getuigenissen van
deze Koerden aangaan. Ze zijn niet werkelijk geïnteresseerd in de slachtoffers
van de Diepe Staat van de oude elite. De Ergenekon-rechtszaak  wordt gebruikt om
een rekening te vereffenen met de oude elite. En terwijl wordt afgerekend met
die Diepe Staat, wordt er plaats gemaakt voor een nieuwe Diepe Staat die zich
bedient van even ondoorzichtige methoden."

Geheimzinnige beweging

Jenkins verwoordt een veelgehoorde vrees in het Turkije van vandaag. Hij en vele
anderen vermoeden dat de aanklagers in het Ergenekon-proces worden gestuurd door
de invloedrijke en geheimzinnige beweging van de Turkse islamgeleerde, imam,
dichter en schrijver van tientallen boeken Fethullah Gülen. De prediker vluchtte
in 1998 van Turkije naar de Amerikaanse staat Pennsylvania toen aanklagers hem
wilden vervolgen omdat hij het secularisme in Turkije omver zou willen werpen.
Die samenzweringstheorie werd in 2006 onder een nieuw politiek gesternte door
een Turkse rechtbank verworpen. Maar Gülen blijft naar eigen zeggen om
gezondheidsredenen in Amerika.

In zijn preken, boeken en op cd's en dvd's zegt hij te streven naar een
,,intellectuele verlichte" islam die de dialoog zoekt met andere geloven en
culturen. Tolerantie is zijn codewoord.

In een opiniepeiling van het blad Foreign Policy werd Fethullah Gülen in 2008
nog verkozen tot de meest invloedrijke intellectueel ter wereld. Zijn beweging
heeft in 140 landen scholen en instituten waarin zijn missionarissen
welzijnswerk, onderwijs en de interculturele dialoog promoten.

Het vermoeden dat zijn beweging de Turkse justitie aanstuurt, wordt gevoed door
de arrestatie van vooraanstaande schrijvers die kritische boeken over zijn
beweging schreven. De meest prominente is de journalist Ahmet Sik die een jaar
geleden van zijn bed werd gelicht, vlak voor de verschijning van zijn boek Het
leger van de Imam. Daarin beschrijft Sik de opmars van de leerlingen van Gülen
in alle geledingen van de samenleving, maar vooral bij politie en justitie. Hij
tekent ook de nauwe relatie tussen de regeringspartij van premier Erdogan en de
beweging van Gülen. Ministers bezochten hem in de Verenigde Staten en sturen hun
kinderen naar zijn scholen. De journalist wordt nu beschuldigd van lidmaatschap
van Ergenekon.

,,Ik betwijfel niet dat er goede mensen in de Gülenbeweging zitten", zegt
Jenkins. ,,Mijn grootste kritiekpunt is dat ze zo geheimzinnig zijn en ze zo
slecht kritiek verdragen." Jenkins is kritisch. Hij beschuldigt de Gülenbeweging
de Turkse samenleving te islamiseren. Hij zegt het te zien aan de torenhoge
accijnzen op alcohol, de kortgeleden geïntroduceerde reisjes voor scholieren
naar Mekka. Hij is al jaren mikpunt van de columnisten die werken voor media die
aan de Gülenbeweging zijn gelieerd, zoals de krant Zaman en de televisiezenders
Samanyolu tv en Mehtap tv. Hij moest verhuizen nadat ze zijn adres in de krant
hadden afgedrukt. Nu woont hij met camerabeveiliging, zonder naambordje op de
deur. Dat hij nog niet gearresteerd is, heeft hij te danken aan zijn Britse
nationaliteit, gelooft hij. ,,Was ik een Turk geweest, dan had ik ook achter de
tralies gezeten."

Verwarrend

Interviews geeft Fethullah Gülen alleen bij zeer hoge uitzondering. De prediker
zelf blijft  altijd onzichtbaar. Je kunt alleen zijn scholen bezoeken. Of
bijeenkomsten van organisaties als de Journalisten- en Schrijvers Vereniging. In
een vijfsterrenhotel in Istanbul heeft de beweging deze week een bijeenkomst
belegd over antisemitisme in Turkije. Volledig in lijn met het streven naar
dialoog tussen de geloven. Achter de tafel zit een van Turkijes rijkste
zakenmensen, tevens voorman van de joodse gemeenschap, Ishak Alaton.

,,Ik zal jullie een geheim vertellen", zegt hij aan het eind van de bijeenkomst.
,,Hebben jullie gehoord over Fethullah Gülen? Ik ben een groot vriend van hem.
Dat zal jullie verbazen, gezien mijn joodse afkomst. Hij heeft mij driemaal
bezocht en ik hem driemaal. Er is zoveel propaganda tegen hem. Maar ik kan
alleen maar goede dingen van hem zien."

Bij de vraag of hij gelooft dat het toeval is dat iedereen die over hem
schrijft, in de gevangenis belandt, begint de zakenman te zuchten. ,,Ik snap het
ook niet. Ik vraag het mijn vrienden. Dit vraagstuk gaat mijn intelligentie te
boven." De organisator van de bijeenkomst, Fatih Ceran, die jarenlang lesgaf op
de scholen van Gülen, zucht al net zo na de bijeenkomst. ,,Ik snap het evenmin.
Er moeten wel mensen achter de arrestaties zitten die ons een slechte naam
willen bezorgen."

Het is harder gaan sneeuwen in Ankara. De winkelende Turken in de hoofdstad
hebben hun mutsen opgezet. Zowel Ergenekon als Fethullah Gülen blijven voor de
gewone Turken verwarrende mysteries. De kranten en de tv-zenders zijn zelf
onderdeel van deze Koude Oorlog tussen de oude en de nieuwe elite. De kranten
van de ooit grootste mediamagnaat van Turkije en boegbeeld van de oude elite,
Aydin Dogan, richten al hun aandacht op het gesjoemel met het bewijs in de
Ergenekonzaak, en het uitblijven van veroordelingen na meer dan vier jaar
onderzoek. De mediagroep kreeg twee jaar geleden een reusachtige
belastingaanslag, van bijna drie miljard euro, na een conflict met zakenmensen
dicht bij de regering.

Regeringsgezinde kranten als Zaman schrijven liever over de democratische
vooruitgang in het land, nu zelfs de hoogste militairen in de gevangenis zitten.
,,Toen de voormalige chef-staf Ilker Basbug vorige week werd gearresteerd,
gingen nog geen honderd mensen de straat op", gnuift een columnist in Zaman.
,,Zelfs al gelooft meer dan 35 procent van de mensen dat de Ergenekon-zaak enkel
is gefabriceerd door de [regeringspartij] AKP als wraak tegen de oude elite of
om de oppositie te drukken, dan lijkt het er nu toch op dat ze niet zulke sterke
gevoelens over de rechtszaken meer koesteren. Misschien wel omdat ze langzaam
maar zeker overtuigd raken."

Of misschien wel omdat met de arrestaties van de hoogste militairen en de
bekendste journalisten en de rijkste zakenmensen van het land duidelijk is dat
de strijd beslecht is. Toen eind december bommen uit Turkse gevechtsvliegtuigen
per abuis 35 burgers doodden in het zuidoosten, gebeurden twee zeer ongewone
dingen voor de Turkse politiek. Premier Erdogan stak een tirade af over de
,,wrede" media die het leger de schuld gaven van het bloedbad. De premier die
eind jaren negentig op last van het militaire establishment naar de gevangenis
moest wegens zijn islamitische activisme, wierp nu zijn warme beschermende deken
om de generaals. Dit is nu zijn leger.

En de nieuwe chef-staf stuurde een condoleancebrief aan de nabestaanden van de
35 tieners die omkwamen. ,,We wensen Gods vrede en genade voor diegenen die hun
leven verloren." Ook nog nooit eerder vertoond in dit land.

'In vijftien jaar tijd hebben jullie in Europa een tweede Iran aan de deur'

Fethullah Gülen in 1998. Foto AP

Gülen in Nederland

De beweging van Fethullah Gülen is ook in Nederland actief. Onder
ondernemersvereniging HOGIAF, de Dialoog Academie en de Nederlandse editie van
de krant Zaman zijn eraan gelieerd. Een aantal leraren op zogeheten
Cosmicus-scholen is aanhanger van Gülen.

In het voormalig actualiteitenprogramma NOVA verklaarden oud-medewerkers in 2008
dat kinderen op internaten die zijn verbonden met de beweging, worden
geïndoctrineerd. De leerlingen zouden worden onderwezen met teksten als ,,de
enige goede Nederlander is een bekeerde Nederlander." De internaten zijn er
inmiddels niet meer.

De uitzending leidde tot Kamervragen en onderzoek van de AIVD, die concludeerde
dat de beweging ,,niet staatsgevaarlijk" is. Martin van Bruinessen, hoogleraar
vergelijkende studie van moderne moslimsamenlevingen aan de Universiteit
Utrecht, deed ook uitgebreid onderzoek.

,,Het lijkt erop dat de beweging net als de Moslimbroederschap georganiseerd is
in cellen, die onderling geen contact hebben", schrijft hij. ,,Er is wel sprake
van verticale communicatie, maar waar de directieven vandaan komen en hoe de
gezagslijnen precies lopen, is niet duidelijk. Ook vind ik dat ze veel opener
moeten zijn", aldus Van Bruinessen. Maar hij verwerpt de beschuldiging van onder
meer Leefbaar Rotterdam dat de beweging de integratie in de weg zou staan. Hij
zag op de scholen en instituten veel interactie met andere geloven.
Afgestudeerden uit kringen van de Gülenbeweging komen bovendien makkelijk aan
een baan.

Arrestaties in Turkije

De nu gevangen genomen Ilker Basbug was vorig jaar nog de hoogste militair in
Turkije. Tussen 2008 en 2010 was hij de chef-staf van het Turkse leger. Hij gaf
leiding aan 700.000 soldaten en het op een na grootste leger van de NAVO. De
afgelopen drie jaar zijn honderden militairen in de gevangenis verdwenen. (Foto
AP)

De vooraanstaande journalist Ahmet Sik zit al meer dan elf maanden in de cel.
Hij wordt verdacht van betrokkenheid bij Ergenekon, ook al deed hij zelf
jarenlang onderzoek naar het mysterieuze netwerk. Hij is een van de bijna
honderd journalisten die in Turkije worden vastgehouden. (Foto Reuters)

Rectificaties / gerectificeerd           Correcties & aanvullingen           Bij
het artikel De generaal is geen adelaar meer (21 januari, pagina 22 en 23) staat
een foto afgedrukt van een gevangengenomen Turkse journalist. Het gaat hier niet
om Ahmet Sik, zoals vermeld, maar om Nedim Sener. Beiden werden tegelijk
opgepakt en zitten nog steeds vast.

LOAD-DATE: 23 December 2013

LANGUAGE: DUTCH; NEDERLANDS

NOTES:                                Dit artikel bevat een correctie/aanvulling

GRAPHIC: Premier Tayyip Erdogan te midden van militairen bij het mausoleum van
Atatürk in Ankara, vorige maand.
Foto AFP

PUBLICATION-TYPE: Krant

JOURNAL-CODE: NH_ART


                         Copyright 2012 NRC Media B.V.
                              All Rights Reserved

                              195 of 200 DOCUMENTS



                                NRC Handelsblad

                            21 januari 2012 zaterdag

Tussenpersoon is een dure en overbodige schakel

BYLINE: Erica Verdegaal antwoordt

SECTION: Economie

LENGTH: 761 woorden


,,Als financieel adviseur valt me op dat u regelmatig negatief schrijft over
mijn beroepsgroep. In het verleden dachten inderdaad velen van ons meer aan de
eigen inkomsten dan aan het belang van de klant. Maar tegenwoordig hebben we
AFM-regels. Wordt het niet tijd om wat positiever over tussenpersonen te zijn?"

De relatie tussen financieel adviseur en klant lijkt op een door ontrouw
ontwricht huwelijk. De bedrogen partner (klant) is na jaren ellende vastbesloten
om te scheiden, maar de wederhelft (tussenpersoon) begrijpt totaal niet waarom.
Of dat begrip ooit komt, is de vraag. Op www.amweb.nl, de website van
Assurantiemagazine, het lijfblad van intermediairs, valt dagelijks te lezen hoe
de tussenpersoon zijn straatje schoonveegt en de schuld van het gedaalde
klantvertrouwen schuift op verzekeraars, banken, overheid, media, elkaar,
vergelijkingssites en zelfs de domheid van de klant.

Ondertussen zitten Henk en Ingrid met een graaipolis, een aandelenleaseschuld,
een riskante hypotheekconstructie, een teleurstellende uitvaartverzekering, een
waardeloze woonlastenpolis, beleggingsverliezen en ga zo maar door. Half
Nederland voelt zich door 'onafhankelijke adviseurs' bedrogen en geplukt. Dat is
de eerste reden om niet positief over tussenpersonen te zijn.

Een tweede reden is dat Nederland krap zit. Henk en Ingrid hebben teveel
gespendeerd aan inferieure pensioen- en studiepolissen, tweede hypotheken en
beleggingsproducten. Nu de koopkracht afneemt en de werkloosheid stijgt, moeten
ze saneren, reorganiseren, aflossen en besparen. Wat moet je dan bij een
financiële bemiddelaar? Weliswaar is die dienstverlener, onder druk van de Wet
Financieel Toezicht en de AFM, professioneler gaan werken, maar hun honorarium
schrikt af. De klant betaalt ofwel provisie of een uurtarief, vaak 125 euro. In
een test van de Consumentenbond bleek laatst dat een hypotheekadvies gemiddeld
2.800 euro kost bij een uurtarief en 3.000 euro bij provisie. Een modale
werknemer moet daar een dikke anderhalve maand voor werken. Dat is veel te duur.

Ten derde slinkt de toegevoegde waarde van een tussenpersoon door digitale
ontwikkelingen. Waarom voor 125 euro per uur naar een bemiddelaar met een besmet
verleden als je via www.consumentenbond.nl in twee minuten de goedkoopste
schadepolis, overlijdensrisicoverzekering, zorg- of autopolis, betaalrekening of
direct ingaande lijfrente vindt? Met tips en testresultaten. Lidmaatschap kost
61 euro per jaar, nog niet de helft van één uurtje bij een financiële coach. Ook
handig zijn http://kiesbeter.nl, http://spaarinformatie.nl, http://fiscalert.nl
(voor leden) en http://mijnpensioenoverzicht.nl. Zelfs internettussenpersoon
http://independer.nl biedt de consument meer inzicht en overzicht dan de meeste
financieel dienstverleners in een kantoor.

Een serieuze beroepsgroep maakt zo nodig schoon schip binnen de eigen gelederen.
Zo wordt er wel eens een dokter, wetenschapper of notaris geroyeerd. Maar
financieel adviseurs beteren hun leven doorgaans slechts door onder luid protest
aan AFM-eisen en nieuwe wetgeving te voldoen.

Tel bij deze starre houding de genoemde ontwikkelingen in internet,
consumentenbehoeften en -vertrouwen, en dan is zonneklaar dat de tussenpersoon
hard bezig is een te dure, verwarrende en overbodige schakel te worden. Er is
dus geen reden om positief over dit type dienstverlener te zijn.

Lezersreacties

Geen berouw

Reinaert de Vos: ,,Ik word nu toch bewaakt? Waarom doen jullie nog
onvriendelijk?" De kippen: ,,We zien geen inkeer en berouw. Dan is bewaking niet
genoeg."

Peter Das

Gebruikte auto's

Veel adviseurs hebben een eerlijkheidsinborst vergelijkbaar met die van
handelaren in gebruikte auto's.

H. Reinhold

Te duur

Zolang financieel adviseurs te hoge uurtarieven rekenen, zal er irritatie zijn.
Een uurtarief van maximaal 75 euro genereert, bij 1.400 declarabele uren per
jaar, een redelijk inkomen.

Steven B.E. Halbertsma

Genen

Financieel dienstverleners horen  integer te zijn. Eigenlijk zouden de regels
overbodig moeten zijn. Cliënten zoeken vertrouwen en juist dat vertrouwen is
massaal beschaamd. Een financieel dienstverlener die dat niet snapt moet iets
anders gaan doen.

Wilfred Mooij, financieel adviseur

Goktent

Financieel Nederland is in mijn ogen eerder een goktent dan een werkend, gezond
systeem waar klanten goed geholpen worden.

Huib Huijnen

Nieuwe vraag

Mijn man koopt elke maand een staatslot bij de sigarenboer. Heeft dit zin? Of
zijn alle loterijen weggegooid geld?

Wat denkt u? Mail uw reactie voor maandag a.s. naar ericaverdegaal@nrc.nl Nieuwe
vragen kunnen naar hetzelfde mailadres

LOAD-DATE: January 23, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              196 of 200 DOCUMENTS



                                NRC Handelsblad

                            20 januari 2012 vrijdag

Gingrich zit Romney op de hielen;
Afvalrace om Republikeinse presidentskandidatuur spitst zich toe in South
Carolina

SECTION: Voorpagina; Blz. 1

LENGTH: 682 woorden

SAMENVATTING

De Republikeinse nominatie voor de verkiezingen in de VS krijgt na het afhaken
van Perry het karakter van een krachtmeting tussen Romney en stemmingmaker
Gingrich.

VOLLEDIGE TEKST:

Na een chaotische dag van onverwachte ontwikkelingen heeft de Republikeinse
presidentskandidaat Newt Gingrich  de kans gekregen om zich komend weekend te
bewijzen als het alternatief voor koploper Mitt Romney. Aan de vooravond van de
Republikeinse voorverkiezingen morgen in South Carolina lijkt Gingrich te
profiteren van het besluit van Rick Perry gisteren om zich terug te trekken uit
de race.

Perry, gouverneur van Texas, zei dat  hij zich nu schaart achter Gingrich. Perry
houdt de eer aan zichzelf na verliezen in Iowa in New Hampshire en lage
peilingen in South Carolina. Hij riep zijn - kleine - achterban om Gingrich te
nomineren voor het presidentschap: ,,Newt is een conservatieve visionair die ons
land kan veranderen."

De steun van Perry kan in South Carolina net het verschil maken voor Gingrich.
Volgens peilingen zit hij Romney op de hielen in de belangrijke zuidelijke
staat. Perry's  vertrek komt dan ook net te vroeg voor Romney, die er bij gebaat
was geweest als zijn rivalen voor de nominatie  elkaar stemmen bleven afstelen.

Romney is naar de smaak van veel Republikeinen te gematigd. Kandidaten op  de
rechterflank van de partij proberen deze conservatievere kiezers te vangen. Tot
nu toe profiteerde Romney van de versnippering van de anti-Romney-stem.  Maar
met het vertrek van conservatievere kandidaten als Perry en eerder Michele
Bachmann en Herman Cain is dat steeds minder het geval.

Van de drie rivalen die Romney nog in de weg staan voor de Republikeinse
nominatie, wordt hij het dichtst genaderd door Gingrich. De oud-voorzitter van
het Huis van Afgevaardigden positioneert zichzelf als een kandidaat met
politieke ervaring die toch contact heeft weten te houden met de gewone man.

De ultraconservatieve Rick Santorum ligt goed bij gelovige kiezers, maar wordt
als te radicaal gezien om landelijk te winnen. Ron Paul heeft een trouwe schare
fans met zijn campagne voor minimale overheidsbemoeienis, maar heeft  nog nooit
een tijdje aan kop gelegen.

Voor Romney is het cruciaal dat hij Gingrich morgen verslaat en met een ruime
marge. Zo niet, dan slaan de voorverkiezingen om in een race tussen Romney en
Gingrich in plaats van tussen Romney en de rest. Gingrich kan dan rekenen op de
stem van ontevreden Republikeinse kiezers die zich niet aangesproken voelen door
Romney, de kandidaat van de gevestigde orde.

Gingrich, die vooraf met Perry overlegde over diens vertrek, had gister echter
ook een tegenvaller. Een van zijn twee ex-vrouwen vertelde in een
televisie-interview dat Gingrich haar had gevraagd om een 'open huwelijk' nadat
ze hem had betrapt op een affaire. De escapades van Gingrich, inmiddels voor de
derde keer getrouwd, vallen slecht bij religieuze kiezers in het conservatieve,
zuidelijke South Carolina.

Gingrich, die bekendstaat om zijn scherpe tong, verweerde zich vurig. Bij een
verkiezingsdebat gisteren in South Carolina bestempelde hij de beweringen van
zijn ex-vrouw als ,,onjuist". Vervolgens viel hij ABC aan op het uitzenden van
het interview vlak voor de voorverkiezingen in South Carolina. Ook de
debatleider, John King van CNN, kreeg er van langs voor het aansnijden van het
onderwerp. ,,Ik ben geschokt dat u een presidentsdebat hiermee begint."

Romney had zijn eigen tegenslag te verwerken, nadat gisteren uit een officiële
telling bleek dat niet hij maar Rick Santorum nipt heeft gewonnen in Iowa, de
eerste staat waar deze maand werd gestemd. Het nieuws is mosterd na de maaltijd
- de belangrijke media-aandacht heeft Romney toen al gehad - maar de
oud-gouverneur kan niet langer zeggen dat hij zowel in Iowa als New Hampshire
heeft gewonnen.

Als de race zich vernauwt tot Romney en Gingrich kunnen ze elkaar veel
reputatieschade berokkenen. Beide Republikeinen hebben veel geld en worden
gesteund door rijke politieke campagneclubs. Voor president Obama is het goed
nieuws als de kandidaten elkaar te lijf gaan nog voordat hij de ring instapt.

LOAD-DATE: January 20, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              197 of 200 DOCUMENTS



                                NRC Handelsblad

                            16 januari 2012 maandag

Snapshot van de Nieuwe Rus

BYLINE: Michel Krielaars, Moskou

SECTION: De Wereld

LENGTH: 1811 woorden

SAMENVATTING

Op straat strijden jonge Russen met oude spoken. Hoe verder, nu de
presidentsverkiezingen naderen in het land van Dode Zielen en de homo
sovieticus?

VOLLEDIGE TEKST:

Eigenlijk weet niemand hoe het verder moet met het Russische protest. Behalve in
het Oeralstadje Nizjni Tagil misschien, waar fabrieksarbeiders met een door hen
gebouwde tank naar het nabijgelegen Jekaterinburg willen rijden om er op 28
januari een grote demonstratie uiteen te jagen. ,,Als het moet, komen we naar
Moskou om u te steunen", zei een van hen in december al tegen premier Vladimir
Poetin, tijdens het jaarlijkse gesprek van de tsaar met zijn onderdanen.

Het is een van de weinige concrete voorstellen om uit de impasse te komen die is
ontstaan tussen de Russen en hun leider (en diens hulpchef Dimitri Medvedev).
Serieuze onderhandelingen tussen het regime en de oppositie zitten er voorlopig
niet in. Voor een deel komt dat door de lange wintervakantie, waarin heel
Rusland op zijn gat ligt. Maar nog veel meer heeft het te maken met een oud
Russisch spel tussen leider en volk.

Poetin toont openlijk minachting voor zijn tegenstanders. Die houding blijkt
vooral uit zijn pogingen om het gewone volk in de provincie - slaafs sinds de
tsarentijd en gewend om de leider in alles te volgen - op te zetten tegen de
grootstedelijke intelligentsia en middenklasse, die sinds de gefraudeerde
parlementsverkiezingen van 4 december de kern van de massademonstraties vormen.

Senja Maksimov haalt er zijn schouders over op. Hij heeft net zijn zus
gesproken, die hem heeft verteld van haar droom waarin ze bij Poetin op schoot
zat. ,,Ze is smoorverliefd op hem, omdat hij zo sportief is en niet drinkt." De
27-jarige psycholoog is een maand over uit de Verenigde Staten, waar hij een
jaar aan een universiteit doceert. Tussen de bezoekjes aan vrienden en familie
door, neemt hij deel aan ieder anti-regeringsprotest dat hij maar kan vinden.
,,Ik zie het als mijn plicht", zegt hij, net teruggekeerd van een demonstratie
voor een activiste in de gevangenis. ,,Ik verschil daarin van mijn vader en
moeder. Zij zijn het ook eens met de oppositie en haten Poetin, maar hebben geen
zin de straat op te gaan, omdat ze denken dat het toch niet helpt."

Voor 4 december hoorde je Senja nooit over demonstreren. Net zoals zoveel andere
goed opgeleide Russen had hij zich al jaren geleden van de samenleving
afgekeerd. Kranten liet hij ongelezen. Het nieuws op radio, televisie of
kritische websites interesseerde hem niet. In plaats daarvan richtte hij zich op
de wetenschap, zijn buitenlandse reizen, zijn goedbetaalde bijbaan als docent
Engels.

Dat hij in ruil voor dat, mede door Poetin mogelijk gemaakte, comfortabele
leventje zijn burgerrechten had moeten inleveren, kon hem niets schelen.

Toch verschillen Senja en zijn generatiegenoten in het algemeen hemelsbreed van
hun ouders en grootouders. Die groeiden nog op in de Sovjet-Unie, waar het
blindelings gehoorzamen of passief accepteren van het gezag de regel was. De
homo sovieticus - de sovjetmens - heeft dezer dagen dan ook moeite om op te
staan en te geloven wat er gebeurt, gewend als hij is te denken dat de tsaar
(Stalin, Brezjnev, Poetin) altijd goed is en de bojaren (de ministers) slecht
zijn. Van die houding weet de huidige tsaar te profiteren. ,,Onder mij hebben
jullie het goed, maar onder de chaotische oppositie zal dat anders zijn", zegt
hij.

Toen Poetin eind september op een partijcongres van Verenigd Rusland
bekendmaakte dat hij in 2012 wil terugkeren als president en dat dit vier jaar
eerder zo was afgesproken met zijn opvolger Medvedev, werd Senja's beste
vriendin Nastja wakker geschud, zo beledigd was ze. Voor het eerst in jaren
besloot de 37-jarige classica daarom weer naar de stembus te gaan, zodra de kans
kwam. Dat was begin december, bij de parlementsverkiezingen.

Toen haar stem, uitgebracht op de liberale partij Jabloko, ook nog eens werd
gestolen, nam haar verontwaardiging toe en ging ze, doodsbang voor de politie,
de straat op om voor het eerst sinds 1991 weer te protesteren. ,,Ik snap niets
van politiek", zegt ze. ,,Maar als we nu niets doen, is het straks te laat. Ik
zie het betogen dan ook als een serieuze baan, waar ik dag en nacht mee bezig
ben."

Op Facebook is Nastja actief in de discussies over de demonstraties. Zo
beschreef ze eind december haar teleurstelling over het geringe aantal
demonstranten dat kwam opdagen bij een betoging voor de toen nog gevangen
zittende activist Sergej Oedaltsov. ,,Op de twee massabetogingen gedroegen de
demonstranten zich alsof het feestjes waren", zei ze. ,,Maar zodra het om
concrete zaken ging, zoals de vrijlating van Oedalstov, bleven ze weg. En dat
bedroeft me."

Sinds die betoging is Nastja somber over de toekomst van de protestbeweging, die
gemakkelijk kan uitdoven als het regime volhardt in het negeren van de eisen van
de demonstranten en de oppositie op 4 februari, de dag van de volgende
massademonstratie in Moskou, geen krachtig weerwoord weet te geven.

Vakantiereizen

En toch is er hoop. In de trendy restaurants van Moskou en Sint-Petersburg, waar
jonge hoog opgeleide Russen zich doorgaans vermaken, gaat het gesprek sinds 4
december niet meer over verre vakantiereizen, dure auto's of de nieuwste iPad,
maar over politiek, alsof het mode is geworden. Activisten als Ilja Jasjin en
Aleksej Navalny zijn ineens sexy helden, terwijl oppositiepolitici als Boris
Nemtsov, die in de chaotische jaren negentig aan de macht waren, er niet meer
toe doen.

Hun meningen over wat er nu moet gebeuren lopen echter uiteen. Zo is mijn
vriendin Joelia al tevreden dat er in het vervolg, telkens als de overheid de
wet overtreedt, gedemonstreerd kan worden, maar heeft journaliste Marina geen
hoge pet op van haar medebetogers of hun leiders en zegt ze dat die op zijn
vroegst over zes jaar rijp zijn voor democratie. Binnenhuisarchitect Alla noemt
het hele protest 'zinloos', ook al doet ze eraan mee.

De 54-jarige Irina, een taalkundige en anders dan haar meeste generatiegenoten
een geboren dissident, meent daarentegen dat er alleen iets wezenlijks kan
veranderen als Poetin opstapt. ,,Hij is illegitiem aan de macht, omdat hij
verantwoordelijk is voor alle vervalste verkiezingen van de afgelopen vier
jaar", zegt ze aan de keukentafel. ,,Alleen daarom al mag hij niet meedoen aan
de presidentsverkiezingen."

Irina is het geheel eens met de onlangs op internet gepubliceerde Decemberthesen
van Andrej Illarionov, een voormalig economisch adviseur van Poetin. In die
variatie op Lenins revolutionaire Aprilthesen uit 1917 stelt hij dat de eisen
van de betogers alleen kunnen worden gerealiseerd na de vernietiging van het
bestaande systeem. Een brede coalitie moet de macht volgens Illarionov tijdelijk
overnemen. ,,In de praktijk komt het neer op revolutie", concludeert Irina.
,,Het is de enige manier waarop de impasse kan worden doorbroken."

Haar vermoeden wordt versterkt als ze die andere homo sovieticus onder de loep
neemt - Vladimir Poetin, een generatiegenoot van haar. ,,Hij denkt als een
cynische KGB'er, die vindt dat het volk alles klakkeloos moet accepteren wat de
staat beveelt", zegt ze. ,,Zo iemand doet alles voor zijn eigen organisatie en
zal nooit zomaar afstand doen van de macht, ook omdat zijn bondgenoten dat niet
willen."

Aanwijzingen voor Poetins onwrikbaarheid zijn er volop, zegt ze. De afgelopen
weken zijn allerlei haviken op sleutelposities benoemd. Zo werd in december de
aartsconservatief Sergej Ivanov, een KGB-maatje van Poetin uit diens Leningradse
dagen, hoofd van de presidentiële staf en maakte chef-ideoloog en
meesterintrigant Vladislav Soerkov plaats voor de hondstrouwe Poetinvazal
Vjatsjeslav Volodin, van wie wordt verwacht dat hij veel harder en directer
tegen de oppositie zal optreden dan zijn slinkse voorganger.

Afdakje

In een recente opiniepeiling zegt 38 procent van de ondervraagde Russen Poetin
te steunen. Dat is 17 procent minder dan een jaar geleden, maar nog altijd drie
keer meer dan zijn naaste tegenstander in de presidentsverkiezingen.

Die score is niet zo moeilijk voor iemand die avond aan avond in zijn
showoptredens op de staatstelevisie doet voorkomen dat alleen zíjn bewind
stabiliteit en welvaart garandeert. Wat in dat nieuws niet verteld wordt, is dat
er een economische crisis op Rusland afstevent, waarvoor het huidige regime zich
blind houdt. Maar als je buiten Moskou of Sint-Petersburg woont en te oud of te
arm bent om je bij de internetgeneratie aan te sluiten, merk je daar niets van.
Want arm was je toch al.

Buiten die twee grote steden ligt dus Poetins overlevingskapitaal. Van de
volgzame homo sovieticus, die een hekel heeft aan de kritische intelligentsia en
de verwende middenklasse in Moskou, moet hij het de komende twee maanden hebben.
Het is alleen nog de vraag hoe hij die sovjetmens naar de stembus kan drijven.

Onder het afdakje van hun nieuwe marktkraam kunnen Zjenja en Pasja, twee
dertigers die wekelijks van het platteland naar Moskou komen om hun augurken,
knoflookstengels en scherpe pepertjes te verkopen, niet geloven wat er allemaal
in hun land gebeurt. ,,Honderdduizend betogers?" vragen ze verbaasd, als ze een
ooggetuigeverslag krijgen van de massabetoging van 24 december. ,,En wat wilden
ze eigenlijk?"

Als ze horen wat de de demonstranten eisen, begrijpen ze nog minder van wat er
aan de hand is. Ze hebben het uiteenvallen van de Sovjet-Unie meegemaakt, de
daaropvolgende chaos onder president Jeltsin en de roebelcrisis van 1998, waarin
ze al hun spaargeld verloren. En precies daarom hebben ze, net als zoveel andere
gewone Russen, geen zin in weer zo'n 'historische' gebeurtenis. Voor de
zekerheid stemmen ze daarom maar op Poetin.

Gewend om de leider in allesslaafs te volgen

Een verdiend pak slaag

De grote Russische schrijvers van de negentiende eeuw deden in hun literatuur
vaak grondig onderzoek naar de Russische ziel van hun tijd. Als ongeëvenaard
geldt Nicolaj Gogol (1809-1852). Een fragment van zijn roman Dode Zielen  (1842)
laat zich lezen als een momentopname uit een feodaal tijdperk. Als de koets van
de hoofdpersoon, landheer Tsjitsjikov, omkiept, spreekt hij  koetsier Selifan
aan.

- En wat heb ik je gezegd, toen je de laatste maal dronken was, hè? Of ben je
dat soms vergeten? zei Tsjitsjikov.

- O nee, uedele, hoe zou ik! Ik weet best wat ik doe. Ik weet heel goed dat het
verkeerd is om dronken te zijn. Ik heb met een fijne kerel zitten praten,
omdat...

- Je krijgt straks zo'n pak slaag van me dat je eens en voor goed weet, hoe je
met een fijne kerel moet praten.

- Net zoals het uedele behaagt, antwoordde Selifan die alles goed vond. Een pak
slaag, dan een pak slaag: daar kan ik niks tegen inbrengen. Waarvoor geen pak
slaag, als ik het verdiend heb? Uedele heeft het voor het zeggen. Een pak slaag,
dat moet dan maar, omdat de boer het er zelf naar maakt; orde moet er zijn. Heb
ik het verdiend, dan maar een pak slaag, waarom niet?

LOAD-DATE: January 17, 2012

LANGUAGE: DUTCH; NEDERLANDS

GRAPHIC: Goed opgeleide jongeren in de grote steden van Rusland keren zich af
van de oude onderdanigheid.
Foto HH

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              198 of 200 DOCUMENTS



                                NRC Handelsblad

                            14 januari 2012 zaterdag

De anti-PVV twittercampagne;
Boeken

BYLINE: menno tamminga

SECTION: Economie

LENGTH: 647 woorden


Titel: Verwarring in het land van Henk en Ingrid

Auteur: Willem VermeendUitgever: Einstein BooksISBN  9789048813223, 144 blz,
euro 9,95.

Het economisch tij verloopt snel, overrompelend snel. Willem Vermeend had zijn
nieuwe boek afgesloten op 1 november 2011 en kon nog uitgaan van een sober, maar
positief economisch toekomstbeeld. Toen kwamen op 13 december de nieuwe
prognoses van het Centraal Planbureau. Recessie. Werkloosheid. Extra bezuinigen?

Vermeend is sinds zijn vertrek uit de politiek, waarin hij tussen 1984 en 2002
Tweede Kamerlid (PvdA), staatssecretaris (Financiën) en minister (Sociale Zaken)
was, actief in het bedrijfsleven. Op de achterkant van het boek staat dat hij
internetondernemer is, partner bij adviesfirma BMC en bijzonder hoogleraar
Economie van de belastingen aan de Universiteit van Maastricht. Hij is ook een
voortvarend publicist. De website van zijn uitgever vermeldt naast dit boek
sinds 2008 nog zeven andere op het snijvlak van economie en politiek, waarvan de
meeste als co-auteur. Over twee weken ligt nummer negen in de winkel.

In de 'Verwarring in het land' wil Vermeend de ,,zwijgende meerderheid" van Henk
& Ingrid, de modale kiezers van Geert Wilders' PVV, uitleggen hoe het verder
moet met Nederland. Als de feiten spreken zal ,,populistisch geschreeuw worden
ontmaskerd".

Aan de stijl van schrijven zal het niet liggen. Vermeend heeft de stellige,
beetje stampende woordkeus die weet dat zinnen niet lang en ingewikkeld moeten
zijn. Zoals: ,,Ongeveer 70 procent van onze welvaart vloeit voort uit handel met
het buitenland." Ja, de waarde van de Nederlandse uitvoer was in het eerste
kwartaal van vorig jaar volgens het Centraal Bureau voor de Statistiek gelijk
aan 67 procent van het bruto nationaal product van Nederland. Maar om dat gelijk
te stellen aan de welvaart? Dat snijdt wel de bocht af.

In het boek zelf gebruikt Vermeend de methode van de stok en de wortel. Van de
angst en het perspectief. Eerst de angst. Als Henk & Ingrid niet meegaan in de
noodzakelijke veranderingen zal Nederland het niet redden: wegtrekkende
multinationals, kwijnende export, verschralende economische groei, de teloorgang
van de sociale voorzieningen.

Overtuigen doet het niet. Het zou zomaar kunnen dat angst voor het verlies van
de welvaartsstaat Henk & Ingrid nú al parten speelt en dat zij dáárom PVV
stemmen. Dan zijn zij niet te imponeren met een extra dosis angst. Om hen te
overtuigen had Vermeend dieper moeten graven. Zijn boek heeft daarvoor een te
eenzijdige economische oriëntatie en doet weinig moeite om het
sociaal-economisch conservatisme en nationalisme van de PVV-kiezers te
ontrafelen en, desgewenst, de bestrijden.

Dan het perspectief. Wie eerdere boeken van Vermeend heeft gelezen, ontmoet
vertrouwde onderwerpen in een nieuw jasje. Maar de auteur kan ook overdrijven.
Verwijzen naar een belastingnotitie over e-commerce uit 1998 toen hij
staatssecretaris van Financiën was klinkt uit de pen van internetondernemer
Vermeend als 'Wij van WC Eend adviseren WC Eend.'

Vermeend is net als de PVV nu geen voorstander van extra bezuinigingen. Maar in
tegenstelling tot de PVV én de meeste politieke partijen pleit hij wel voor het
recruteren van meer buitenlandse vaklieden. Geen Poolse loodgieters, maar
kenniswerkers en technici. Zo moet Nederland de toekomstige krapte op de
arbeidsmarkt bestrijden en de economische groei veiligstellen. Zijn held is
VNO-NCW-voorman Bernard Wientjes die klip en klaar wijst op de onmisbaarheid van
buitenlandse werknemers én de noodzaak van Europa. Vermeend roept de vakbeweging
op Wientjes hierin te steunen.

Hoe Nederland zich moet onderscheiden ten opzichte van immigratievriendelijke
landen als de Verenigde Staten, die meer en hoger aangeschreven universiteiten
hebben, werkt Vermeend niet uit. Maar de anti-PVV twittercampagne voor de
werkgevers heeft hij: Geert Wilders schept geen banen, wij wel!

LOAD-DATE: January 13, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              199 of 200 DOCUMENTS



                                NRC Handelsblad

                            13 januari 2012 vrijdag

Nuttige tik;
Dag

BYLINE: Frits Abrahams

SECTION: Achterpagina; Blz. 24

LENGTH: 553 woorden


Was het nogal roekeloos van de koningin om in te gaan op de provocaties van
Geert Wilders?

Ja .

Had ze een rel kunnen voorkomen door zich in Oman op de vlakte te houden?

Ja .

Was het dus onverstandig van haar om de woorden 'echt onzin' te gebruiken toen
ze over hoofddoekjes en vrouwenonderdrukking sprak?

Nee!

Dat was juist heel nuttig. Behalve de zure kankeraars van de PVV en een enkele
angstige PvdA'er zal niemand het haar kwalijk nemen dat ze nu eindelijk
reageerde op het koningshuisje pesten van Wilders. Wie treitert, kan de tik
verwachten. Beatrix was het zat, al dat gezuig over haar kerstredes en over haar
grootmoeder in de Tweede Wereldoorlog.

De tik van Beatrix was uitstekend getimed. Zij voelde goed aan dat Wilders bezig
was zijn hand te overspelen met kwalificaties als 'een trieste wanvertoning'.
Het respecteren van andermans kledingvoorschriften, wat was daar zo vreemd aan?
Als Wilders Vaticaanstad in Rome met zijn vrouw had bezocht, zou hij gemerkt
hebben dat ook daar nog steeds kledingeisen aan bezoekers worden gesteld.

Het Nederlandse volk denkt er in grote meerderheid hetzelfde over als zijn
koningin. Onderzoek van Maurice de Hond wijst uit dat 79 procent geen enkel
probleem heeft met het dragen van een hoofddoek door de koningin. Zelfs 47
procent van de PVV-stemmers blijkt het ermee eens. Wilders' veelgeroemde
politieke intuïtie heeft hem in de steek gelaten. Er wil maar geen storm van
volkswoede opsteken over het gedrag van de koningin bij deze staatsbezoeken.

Misschien blijkt uit zulke enquêtes nog een ander voor Wilders lastige
ontwikkeling: een groeiende desinteresse bij het publiek voor het islamdebat.
Ook Henk en Ingrid hebben wel iets anders aan hun hoofd. Bovendien houdt de
allochtone bevolking zich behoorlijk koest, wat straatschoffies daargelaten,
zodat zelfs in neoconservatieve kringen optimistische geluiden te horen zijn
over de integratie.

Recente politieke peilingen laten dan ook zien dat er geknaagd wordt aan de
electorale positie van Wilders. Zowel in de peiling van De Hond als van Synovate
daalt de PVV (respectievelijk twee en drie zetels), terwijl de SP steeds
dichterbij komt en de PVV in de peiling van De Hond zelfs al overtreft (29 tegen
24 zetels).

Wilders moet nieuwe listen bedenken, maar welke? Met de koningin redt hij het
niet. Hij kan alleen maar hopen dat de eurocrisis nog een poosje voortduurt.

Voorlopig boft hij dat ook de crisis in de PvdA nog lang niet voorbij is.
Gisteren gaf die partij weer tegenstrijdige signalen af die wezen op een intern
gezagsvacuüm. Kamerlid Jeroen Recourt, belast met het Koninklijk Huis, viel de
koningin af (,,slip of the tongue"), maar 's avonds liet collega Martijn van Dam
in Nieuwsuur een heel ander, fermer geluid horen: ,,Belachelijke aanval Wilders
.Begrijpelijke reactie koningin." Misschien krijgen we nog eens te horen wat
Cohen ervan vond.

En de koningin - hoe zal het haar verder vergaan? Veel onthullender dan haar
'echt onzin'-uitspraak  was voor mij haar verzuchting dat zo langzamerhand
,,niets haar meer kan verbazen". Zo praten mensen die ergens volledig tabak van
hebben, die het tijd vinden om een einde te maken aan een kwellende ergernis,
die toe zijn aan een belangrijke wending in hun bestaan. Mijn voorspelling: nog
dit jaar treedt zij af.

Mijn voorspelling: nog dit jaar treedt de koningin af

LOAD-DATE: January 13, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                              200 of 200 DOCUMENTS



                                NRC Handelsblad

                             9 januari 2012 maandag

Zijn kapitalisme en democratie nog te verzoenen?;
Wereldlezen

SECTION: De Wereld

LENGTH: 475 woorden


Foreign Affairs: The Clash of Ideas:  The Ideological Battles That Made the
Modern World - And Will Shape the Future.207 blz. EUR 12,-

Een moderne democratie moet gewone burgers  zoveel profijt opleveren, dat ze
haar uit eigen belang absoluut in stand willen houden.  Dat schreef de Britse
marxist Harold Laski een kleine negentig jaar geleden in een van de eerste
afleveringen van het Amerikaanse tijdschrift Foreign Affairs.

De vraag hoe kapitalisme en democratie kunnen samengaan, heeft een groot deel
van de vorige eeuw beheerst. En omdat die vraag zich in deze tijd  opnieuw
aandient, heeft Foreign Affairs het goede idee gehad om, onder het motto Making
Modernity Work, een speciale aflevering te wijden aan deze kwestie. Het
tijdschrift, dat hiermee zijn negentigste verjaardag viert, heeft uit zijn
archieven twintig artikelen geselecteerd (en ingekort), die samen belichten
,,waar de moderne wereld vandaan komt en waar ze heen gaat". Ook leveren drie
hedendaagse auteurs een bijdrage.

Het leidt tot een prachtig nummer. De lijst   auteurs loopt uiteen van
revolutionair Leon Trotski in 1934 tot filosoof Isaiah Berlin in 1950 tot
politiek denker Francis Fukuyama nu. Terugkerende thema's zijn de verhouding
tussen staat en vrijheid, economie en nationalisme, democratie en economische
crisis.

In een glashelder stuk van april 1931 schrijft Erich Koch-Weser, oud-minister
van Justitie in de Republiek van Weimar, over de politieke gevolgen van
economische neergang. ,,Als de economische tegenspoed een bepaald punt bereikt,
gebruikt de individuele burger zijn politieke macht niet meer voor het publieke
welzijn, maar alleen nog om er zelf beter van te worden. Als dat sentiment zich
een weg heeft gegeten in de harten van de meerderheid van een natie, dan is het
politieke systeem gedoemd ten onder te gaan."

Koch-Weser waarschuwt  dat het zinloos is om  de verbitterde massa's uit te
leggen dat een revolutie hun situatie heus niet zal verbeteren. ,,Als de mens
tot wanhoop is gedreven, is hij bereid alles kapot te slaan in de vage hoop dat
uit de ruïnes een betere wereld  zal oprijzen."

Wie dergelijke vooruitziende beschouwingen achter de kiezen heeft, zal met extra
urgentie beginnen aan de stukken over de democratische malaise van nu (Charles
Kupchan) en de vraag: Kan de liberale democratie de neergang van de middenklasse
overleven? (Fuku-yama).

Stagnerende lonen en groeiende ongelijkheid bedreigen de stabiliteit van de
huidige liberale democratieën,   schrijft Fukuyama. Hij verbaast zich erover dat
het populisme dat sinds de financiële crisis de kop op steekt  niet links, maar
rechts van aard is. En dat zal niet veranderen,  schrijft de voormalige neocon
met enige spijt, zolang de middenklasse nog in de ban is van het credo van de
vorige generatie: dat haar belangen het best gediend zijn met steeds vrijere
markten.

Juurd Eijsvoogel

LOAD-DATE: January 9, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

1 of 3 DOCUMENTS



                                NRC Handelsblad

                             6 januari 2012 vrijdag

Waarom Steve wél schoot en David niet

BYLINE: Jan Donkers

SECTION: Boeken

LENGTH: 1430 woorden

SAMENVATTING

Het had zomaar gekund dat auteur David Vann zelf zo'n eenling was geworden die
overgaat tot een moordpartij op een middelbare school, zo blijkt uit The Last
Day on Earth. 'Ik stelde me van alles voor, zelfs mijn klasgenoten doodschieten.
Ik leefde een dubbelleven.'

VOLLEDIGE TEKST:

David Vann: Last Day on Earth. The University of Georgia Press, 167 blz. EUR25,-

Dat David Vann gefascineerd zou zijn door getroebleerde jonge mannen die hun
hele of halve schoolklas overhoop schieten is niet verwonderlijk. Hij had
namelijk zelf, zoals hij in dit boek suggereert, makkelijk zo'n jongen kunnen
worden. Na de zelfmoord van zijn vader, een gebeurtenis die een prominente rol
speelt in zijn drie vorige boeken (zowel de meesterlijke fictiewerken Caribou
Island en Legend of a Suicide als de memoires A Mile Down), had hij diens wapens
geërfd en ging daarmee driftig experimenteren.

Hij beschrijft in Last Day on Earth, dat ontstond uit een opdracht van het blad
Esquire, hoe hij op zijn dertiende met een .300 Magnum, bedoeld om beren te
schieten, in de buurt van zijn huis eerst de straatverlichting kapot schiet, een
buurman verleidelijk scherp in het vizier krijgt, dan de hond van de buren maar
net weet te missen. 'Ik stelde me van alles voor, zelfs mijn klasgenoten
doodschieten. Ik leefde een dubbelleven. Een scholier met alleen maar tienen die
[ ] in de scholierenraad zat, in de band, sport etc. Niemand zou het voor
mogelijk hebben gehouden.'

Op Valentijnsdag 2008 doodde Steve Kazmierczak in een klaslokaal van de Northern
Illinois University vijf studenten, verwondde er achttien en schoot daarna
zichzelf door het hoofd. De aanslag was zorgvuldig voorbereid: Steve had al twee
weken tevoren extra munitie gekocht voor zijn Hi-Point .380, de dagen erna
gevolgd door de aanschaf van een Glock 19, een Oostenrijks militair wapen,
'perfectly engineered to kill people, its only function',  een Remington
12-kaliber met afgezaagde loop en een gitaarkoffer om dit alles onopgemerkt te
vervoeren. Om onvindbaar te zijn was hij vertrokken uit zijn appartement en had
een kamer in een nabije Travelodge genomen. Ook had hij voor duizenden dollars
aan juwelen en andere cadeaus besteld die na zijn dood bij zijn vriendin Jessica
bezorgd zouden moeten worden.

Maar er ging heel wat aan vooraf, laat het boek zien - Vann verkeerde in de
unieke positie dat hij de beschikking kreeg over het politierapport dat na de
schietpartij  werd gemaakt. Daarnaast sprak hij uitvoerig met leraren en
vrienden en met getuigen van de meervoudige moord. Hij kreeg inzage in de
e-mailcorrespondentie tussen Steve en Jessica, maar ook die tussen Steve en de
mannen met wie hij via internet seksafspraken maakte in de laatste maanden voor
zijn daad.

Horrorfilms

Steve groeide op zonder vader en werd opgevoed door een moeder wier educatieve
vaardigheden zich beperkten tot het samen met haar kleuter bekijken van
horrorfilms en  het opdreunen van bijbelteksten. Hij was niet populair op school
en hij  werd al jong op een cocktail van Prozac en andere antidepressiva gezet.
Een verblijf in een opvoedingstehuis leidde tot twee zelfmoordpogingen en een
loopbaan in het leger, waar hij de tucht verwelkomde die regelmaat in zijn leven
zou brengen, werd in de kiem gesmoord doordat hij had gelogen over zijn
medicijngebruik.

Maar ineens verandert er iets in zijn leven, zijn zelfbeeld wordt stabieler en
zijn studieresultaten verbeteren. Hij verwerft  een stageplaats die hem tot
studiebegeleider maakt. Sommigen van de studenten die hij bijstaat dragen hem op
handen, een academische loopbaan in criminologie lijkt in zicht, of anders een
baan als reclasseringsambtenaar, maar de duistere ondergrond van zijn
persoonlijkheid verdwijnt niet.

In 2007 schiet Seung-Hui Cho 33 studenten dood in Virginia en Steve raakt erdoor
gefascineerd, zoals hij dat ook was door de meervoudige moordpartij op Columbine
High School (13 doden). Zijn obsessief-compulsieve stoornis wordt ernstiger, hij
begint te experimenteren met anonieme homoseks. Hij slikt zijn pillen niet meer.
Hij koopt steeds meer wapens.

Het lijkt allemaal een recept voor een grote ramp, en tja, logisch, zou je na
een dergelijke opeenstapeling van circumstantial evidence concluderen, dat die
ook plaatsheeft. Maar gelukkig pretendeert Vann niet met dit relaas ook maar in
de buurt te komen van een werkelijke verklaring voor Steves moordende optreden.
Waarom Steve wel en David Vann niet? Inderdaad: er zouden soortgelijke profielen
te schrijven zijn van ontelbare jonge Amerikanen met een vergelijkbare
achtergrond die niet tot een schietpartij overgingen. Steves leven 'was een stuk
vreselijker geweest dan het mijne, zijn successen een veel grotere triomf, maar
door hem kon ik, eindelijk, de meest angstaanjagende momenten van mijn eigen
leven begrijpen en ook wat ik het meest angstaanjagend vind aan Amerika.' De
fascinatie van de auteur voor een jongen in wie hij een kern ziet van wat
hemzelf als puber dreef, is de basis voor dit boek.

Medeplichtig

Vann vertelt op een rustige, journalistieke toon. De meest gepassioneerde
momenten in Last Day on Earth zijn (behalve die waarin hij informanten als
Jessica en Steve's 'beste vriend' Mark met een opmerkelijke heftigheid als
leugenaars ontmaskert) die waarin hij de Amerikaanse wapencultuur als op zijn
minst medeplichtig benoemt. In de staat Illinois werd ten tijde van dit voorval
een wetsvoorstel ingediend dat het aanschaffen van vuurwapens voor gewone
burgers moest beperken tot één (1) per maand. Twaalf wapens per jaar kopen - dat
zou toch wel genoeg mogen zijn, had een zeldzaam verlichte lokale politicus
bedacht. Het voorstel werd verworpen. Gestoorde jongens als Steve kunnen kopen
wat ze maar willen, wanneer ze maar willen, zo vaak ze maar willen. Guns Save
Lives! roept  een billboard in de buurt van de universiteit waar zich het drama
afspeelde  de passanten nog steeds toe.

Vann is overtuigend in zijn woede en verontwaardiging, maar hij zal ook beseffen
dat uiteindelijk het bezit van één wapen genoeg is voor mensen als Steve, of ze
nou in Illinois wonen, elders in Amerika of op plekken waar de wetten op
wapenbezit veel strenger zijn - bijvoorbeeld in Luik, of Oslo.

Vanns rol hier is alleen maar die van boodschapper, verklaringen geeft hij niet,
maar hij is door zijn uitputtende research voor dit boek (waarvan de titel is
ontleend aan een nummer van de muzikale cult-griezel Marilyn Manson) wel heel
erg dichtbij de psyche van een moordende zonderling gekomen.

Citaten uit een recent interview met David Vann in Boeken

Op 4 november 2011 publiceerde Boeken een interview met David Vann (1966),
afgenomen door Toef Jaeger. Vann sprak over zijn eerdere boeken, waarin
zelfmoord centraal staat, en over  zijn vader, die zelf een eind aan zijn leven
maakte.

,,Tweeëntwintig jaar lang dacht ik dat zelfmoord onvermijdelijk was, dat het een
kwestie van wachten was op het juiste dieptepunt in mijn leven en dat ik er dan
niet aan zou kunnen ontsnappen. Net als mijn vader ben ik naar zee gegaan, waar
het bijna misging op dezelfde manier als bij hem: ik herhaalde zijn mislukkingen
en op het dieptepunt was ik alles kwijt. En opeens realiseerde ik me toen dat
zelfmoord niet iets voor mij was. Dat ik me goed voelde.''

[...] ,,Fictie is een plaats waar je demonen kan bevechten, waar je je angsten
onder ogen kunt zien. Alles wat je in het leven niet kan beheersen, kun je op
een relatief veilige plaats stoppen, en betekenis geven. Verdriet in het leven
is koud en zinloos, in fictie hoeft dat niet."

[...] ,,Het kan zijn dat mijn boeken pogingen zijn om mijn angst te bezweren
over wie ik ben of wie ik word. Tragedie is een test om erachter te komen wie we
zijn, en de uiteindelijke vraag is: zijn we goed of slecht?"

[...] ,,Ik heb in mijn hart het gevoel dat ik geen goed mens ben. Als je denkt
aan de westerse cultuur, de verdrijving uit het paradijs, en al onze beelden van
de hel - dat zijn weergaven van het idee dat we slecht zijn, dat we elkaar niet
kunnen vertrouwen. In grote literatuur kom je veel hel tegen.''

[...] ,,Misschien ligt het aan mij, hoor, ben ik gewoon gestoord en denkt
niemand daar zo over. Maar ik weet niet beter dan dat onze beste literatuur over
de hel gaat, omdat uiteindelijk ook alle tragedie in de westerse cultuur draait
om een onderzoek naar goed en kwaad. De hel, dat is waar we bang voor zijn in
onszelf. Dus: mijn boeken beschrijven het landschap in mijzelf waar ik bang voor
ben, en het is de bedoeling om dat in fictie uit te drijven, of te ontkennen."

[...] ,,Elk jaar plegen elf keer zoveel mensen zelfmoord als er omkwamen op
9/11."

LOAD-DATE: January 6, 2012

LANGUAGE: DUTCH; NEDERLANDS

GRAPHIC: Vuurwapenwinkel in Fort Worth, Texas
Foto Reuters/Jessica Rinaldi

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                                2 of 3 DOCUMENTS



                                NRC Handelsblad

                            4 januari 2012 woensdag

In de senaat is het best gezellig met de PVV;
Er zijn heus wel irritaties bij andere partijen, maar meestal houdt de fractie
zich keurig aan de mores van de Eerste Kamer

BYLINE: Oscar Vermeer

SECTION: Binnenland

LENGTH: 1596 woorden

SAMENVATTING

De Eerste Kamer moet verdwijnen, vindt de PVV. Toch zitten er PVV'ers in de
senaat. ,,Keurige mensen", ,,niet polariserend" en ,,met wie je kunt
samenwerken".

VOLLEDIGE TEKST:

Doe eens normaal, man! Die uitspraak domineerde dagenlang de berichtgeving over
de Algemene Beschouwingen in de Tweede Kamer, in september. De Eerste Kamer had
een maand later in haar Algemene Beschouwingen een eigen
doe-eens-normaal-man-incident. Tot vier keer toe kreeg Marleen Barth,
fractievoorzitter van de PvdA, het stempel ,,de Wassenaarse burgemeestersvrouw"
opgeplakt. Van Machiel de Graaf, Wilders' evenknie in de senaat. En hij bedoelde
het niet positief.

Na die vier keer had de Eerste Kamer er genoeg van. Barth is wel getrouwd met de
Wassenaarse burgemeester Jan Hoekema (D66), maar zoiets gebruik je niet in een
senaatsdebat. ,,Argumenten ad hominem zijn ongepast", zegt ChristenUnie-senator
Roel Kuiper. ,,Dan heb je blijkbaar niets beters te melden."

En dus kwam SP'er Tiny Kox rustig omhoog uit de groene bankjes, liep naar de
interruptiemicrofoon, en zei: ,,De grap is gemaakt. Ik stel voor om het hierbij
te laten. Anders ga ik elke keer dat de heer De Graaf het woord voert, één van
de tweehonderd beloftes die hij niet meer heeft kunnen waarmaken, noemen."

,,Ik ga over mijn eigen spreektekst", antwoordde De Graaf, ,,maar ik zal er eens
goed over nadenken." Hij gebruikte de term niet meer.

Sinds juni vorig jaar maken tien PVV'ers deel uit van de senaat. De partij zou
,,van de mores afwijken", waarschuwde senator Ronald Sörensen (nummer 5 op de
PVV-lijst) tijdens zijn maidenspeech, zijn eerste toespraak, in de Eerste Kamer.

Maar wijkt de PVV echt af van de mores? Dat valt wel mee. Vraag senatoren van
andere partijen naar hun ervaringen en ze zeggen allemaal hetzelfde: het
'burgemeestersvrouw'-incident was een uitzondering. De PVV-leden gedragen zich
,,niet polariserend" en ,,passen zich aan aan de gebruiken van het instituut".
Machiel de Graaf citeerde tijdens zijn maidenspeech - als een ware senator -
zelfs uit een werk van een overleden denker: Il Principe van Niccolò Machiavelli
(1469-1527).

Natuurlijk komen  ook Henk en Ingrid in de Eerste Kamer geregeld langs, Machiel
de Graaf had het in zijn maidenspeech elf keer over het symbolische PVV-stel.
Maar een minister ,,knettergek" noemen (Wilders over Ella Vogelaar) of een
collega ,,een beginnend lijder aan alzheimer" (Dion Graus over Henk Jan Ormel
van het CDA), dat gebeurt niet in de senaat.  En de term ,,Marokkaans tuig" is
ook nog niet gevallen. Dat is ook niet de bedoeling, zegt senator Marcel de
Graaff, nummer drie op de PVV-lijst. ,,We zullen ons af en toe krachtig
uitspreken, maar zonder heel grof te worden. We zijn geen Tweede Kamer, waar het
in het heetst van de strijd hoog kan oplopen." Díé fractie ,,staat in de
frontlijn", zegt ook Peter van Dijk (nummer 10). ,,Wij hobbelen daar achteraan."

In de Eerste Kamer is de PVV-fractie een 'gewone fractie', die keurig meedoet in
commissievergaderingen en samenwerkt met andere fracties. Ook in de dagelijkse
omgang blijken het ,,keurige mensen", zeggen senatoren van andere partijen.
PVV-senator Mariëtte Frijters kwam afgelopen zomer een dagje op bezoek bij
VVD'er Heleen Dupuis (,,gezellig bij mij in de achtertuin") om het werk van de
Eerste Kamer door te nemen.

Andersom waren de PVV-senatoren ook blij verrast. Het was aftasten, zegt Marcel
de Graaff, maar de bejegening door andere senatoren was vriendelijk. En de
griffie maakte de fractie wegwijs in de senaat. Machiel de Graaf: ,,Je waant je
af en toe in het Amstel Hotel, zo perfect is het geregeld. Als je denkt: waar is
mijn jas gebleven, dan is-ie al opgehangen."

De PVV voelt zich senang. Maar waar is die frisse wind gebleven, die de partij
bij haar entree aankondigde? De PVV'ers ,,zijn net senator, dus ze willen niet
gelijk hoog van de toren blazen", zegt Machiel de Graaf. Daarnaast, zegt hij,
hebben alle PVV'ers een eigen stijl. Neem de nummer twee van de lijst, Reinette
Klever. Een ,,mooie keurige dame" die ,,normale PVV-retoriek" in haar mond
neemt. ,,Er is geen PVV'er die zo vaak het woord massa-immigratie gebruikt. Maar
ja, dat valt niet op." En de hoogtepunten voor de PVV moeten nog komen. ,,We
wachten op de asiel- en immigratiemaatregelen, de nationale politie, de
minimumstraffen." Hij denkt even na. En voegt dan bedachtzaam toe:  ,,We gaan
hier geen Tweede Kamertje spelen. Als je vier jaar langs niks van ons hoort, dan
doen we het fantastisch."

De taak is dus helder: opvallen hoeft niet, als de maatregelen uit het
gedoogakkoord maar worden aangenomen. En dus stemmen PVV'ers altijd keurig met
de coalitie mee. Behoefte aan een prominente rol in het debat hebben ze niet,
vaak hebben ze aan de eerste termijn genoeg en laten ze de tweede maar zitten.
Marleen Barth: ,,Echte politici houden juist van de tweede termijn. Dan zijn er
zaken te doen."

Toch zijn er af en toe irritaties. Neem de hoofdelijke stemming die de PVV eiste
over de Nederlandse bijdrage aan het Europese noodfonds. Gebruikelijk is dat
zo'n stemming een week van tevoren wordt aangevraagd. En een hoofdelijke
stemming wordt niet aangevraagd als  duidelijk is dat een ruime meerderheid voor
of tegen zal stemmen - die duidelijkheid was er.

Maar de PVV deed het wel, om de kiezers ,,in de ogen te kunnen kijken". Dus
zaten alle senatoren 's avonds verongelijkt op bankjes in de hal te wachten tot
de stemming zou beginnen. Op het tv-scherm, dat normaal beelden uit de
vergaderzaal uitzendt, was nu de voetbalwedstrijd Zweden-Nederland (uitslag:
3-2) te zien. Kamerarrest!, klaagden de senatoren. Sommigen konden de laatste
trein niet halen. ,,Het was een vervelende situatie", zegt Tof Thissen,
GroenLinks-senator. Om elf uur kon iedereen eindelijk naar huis.

Er is nog iets dat de andere partijen niet lekker zit: de PVV zit in de senaat,
maar is van mening dat die moet verdwijnen. ,,Er wordt ontzettend veel gezwamd
om niks", zegt Marjolein Faber (nummer 8 op de PVV-lijst). ,,Is iets met
algemene stemmen aangenomen in Tweede Kamer, gaat de senaat weer dezelfde vragen
stellen."

Het idee om de senaat af te schaffen is geen exclusief  PVV-idee. Maar senatoren
vinden dat je dat niet steeds moet benadrukken. ,,Dan stel je je als indringer
op", zegt zegt Niko Koffeman van de Partij voor de Dieren. ,,Zo van: we zitten
er wel maar we hebben er eigenlijk helemaal geen zin in."

Machiel de Graaf vindt het onzin: ,,Ze kijken ons wat meewarig aan. Je ziet ze
denken: over een paar jaar zien jullie het nut ook wel in van de senaat. Nou,
mooi niet dus!"

'We spelen hier geen Tweede Kamertje' PVV-fractievoorzitter De Graaf

De tien PVV'ers in de Eerste Kamer, en opvallende uitspraken uit hun
maidenspeech

De PVV-fractie, van links naar rechts op de foto:

Marjolein Faber-van de Klashorst (51), Hoevelaken

Is fractievoorzitter PVV Gelderland.

Debuut in de senaat: debat over verbod op onverdoofd ritueel slachten, toen zei
ze:

,,Het is 75 jaar geleden dat mijn vader het eerste kopschot gaf aan een rund."

Ronald Sörensen  (64), Rotterdam

Was leraar geschiedenis en biologie en gemeenteraadslid voor Leefbaar Rotterdam
en Statenlid voor Leefbaar Zuid-Holland.

Debuut: debat over de Wet verhoging collegegeld langstudeerders, toen zei hij:

,,Ons land kent 60.000 langstudeerders. 60.000 keer 6.000 is 360 miljoen. Van
dat geld kunnen wij hele leuke dingen doen."

Tobias Reynaers (29), Roosendaal

Is advocaat, was gemeenteraadslid Roosendaal (Vrije Liberale Partij).

Debuut: debat over wetsvoorstel om het opleggen van taakstraffen te beperken,
toen zei hij:

,,Van alle strafmodaliteiten geniet de taakstraf in onze optiek de minste
voorkeur."

Gabriëlle Popken (28), Purmerend

Is medewerker van Geert Wilders.

Nog geen maidenspeech gehouden.

Marcel de Graaff (49), Rotterdam

Is ict-consultant.

Debuut: debat over onrechtmatige bewoning recreatiewoningen, toen zei hij:

,,Voor ons ligt een wetje van zo'n beperkte omvang en reikwijdte dat het in geen
enkele verhouding staat tot de tijd en energie die hieraan nu reeds is
gespendeerd."

Machiel de Graaf (42), Den Haag

(fractievoorzitter)

Is beleidsmedewerker van de PVV-fractie in de Tweede Kamer en fractievoorzitter
PVV Den Haag.

Debuut: Algemene Politieke Beschouwingen, toen zei hij:

,,Ook al is het de goedkoopste senaat van Europa, ruim 10 miljoen is nog steeds
ruim 10 miljoen te veel."

Reinette Klever (44), Ermelo

(vicefractievoorzitter)

Is vermogensbeheerder.

Debuut: debat over parlementair onderzoek naar privatisering staatsbedrijven,
toen zei zij:

,,Een tweede argument voor het onderzoek is dat de golf van privatiseringen het
belangrijkste maatschappelijke probleem van de afgelopen jaren is. Daar is onze
fractie het niet mee eens. Er zijn wel belangrijkere ontwikkelingen te noemen:
massa-immigratie, Europa en de euro."

Gom van Strien (60), Arcen

Was eerder algemeen directeur van de Universiteit Utrecht Holding en voorzitter
VVD-afdeling Alphen a/d Rijn

Debuut: debat over Europees noodfonds, toen zei hij:

,,Wij zullen een hoofdelijke stemming aanvragen om een aantal redenen. 1. Wij
willen onze kiezers persoonlijk in de ogen kunnen kijken. 2. Voor onszelf. 3.
Voor ons nageslacht."

Mariëtte Frijters-Klijnen (58), Bergen op Zoom

Is PVV-Statenlid Noord-Brabant.

Debuut: debat over de Nederlandse Zorgautoriteit, toen zei ze:

,,Niet alle oneliners worden door onszelf verzonnen. De wijsheid aan het begin
van mijn betoog is afkomstig van de Chinese filosoof Confucius."

Peter van Dijk (60), Kattendijke

Is manager European Operations bij diergeneeskundebedrijf, parttime buschauffeur
en fractievoorzitter PVV Zeeland, daarvoor CDA-raadslid.

Nog geen maidenspeech gehouden.

LOAD-DATE: January 4, 2012

LANGUAGE: DUTCH; NEDERLANDS

GRAPHIC: De PVV-senaatsfractie, op de dag van de installatie van de nieuwe
Eerste Kamer. In het midden, met handen aan de stropdas: fractievoorzitter De
Graaf.
Foto HH

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved

                                3 of 3 DOCUMENTS



                                NRC Handelsblad

                             3 januari 2012 dinsdag

Winnende Republikein kan  op veel donaties  rekenen

BYLINE: Ykje Vriesinga

SECTION: In het nieuws

LENGTH: 740 woorden

SAMENVATTING

Dichter kan de politiek haast niet bij de gewone man komen dan vandaag in Iowa.
Overal in de staat discussiëren de inwoners in groepjes over de beste
Republikeinse kandidaat voor het presidentschap.

VOLLEDIGE TEKST:

Republikeinse kiezers in Iowa gaan vandaag naar kerk, sportzaal of schoolkantine
om te kiezen wie het moet opnemen tegen Barack Obama bij de
presidentsverkiezingen op 6 november. Maar pas nadat ze eerst een flinke
discussie hebben gevoerd over de merites van de verschillende Republikeinse
kandidaten.

Iowa kiest nog altijd via een caucus, een vrij omslachtige manier van stemmen
die is ontstaan in het Amerika van de 18de eeuw. Kiezers komen in kleine
groepjes samen en proberen elkaar ervan te overtuigen te stemmen op hun
favoriete kandidaat. Tot op het laatste moment wordt er campagne gevoerd.

Vandaag wordt dit soort caucus-bijeenkomsten op honderden plekken in Iowa
gehouden, van huiskamers tot restaurants. Na toespraken van lokale aanhangers
van de zeven Republikeinse kandidaten schrijven de kiezers de naam van hun
favoriet op een vel papier. De stemmen worden ter plekke geteld en doorgegeven
aan de media. Later op de dag worden alle stemmen nog eens centraal nageteld.

De winnaar van de caucus wordt waarschijnlijk vannacht nog bekend. Maar het is
niet zeker of deze kandidaat de stemmen uit Iowa nog in zijn of haar zak heeft
bij het slot van de voorverkiezingen, de Republikeinse   Conventie die van 27
tot 30  augustus wordt gehouden  in Tampa, Florida.   Daar besluiten ruim
tweeduizend Republikeinse   prominenten uit alle Amerikaanse staten over de
uiteindelijke nominatie.

De caucus vandaag in Iowa is de eerste stap in een getrapt systeem om te bepalen
welke kandidaat  deze staat  naar Florida stuurt. De delegatieleden volgen
waarschijnlijk de wens die vandaag is uitgesproken door de inwoners, maar dat
hoeft niet.

Ruim driekwart van de Amerikaanse staten pakt het eenvoudiger aan en houdt
voorverkiezingen in plaats van een caucus. De eerste van deze voorverkiezingen
is volgende week dinsdag in New Hampshire. In sommige staten krijgt de
populairste presidentskandidaat alle delegatieleden toegewezen voor de
Republikeinse Conventie (winner takes all).  In andere vormt de delegatie een
proportionele  afspiegeling van de uitslag.

De staten hebben veel autonomie bij het organiseren van hun caucus of
voorverkiezing. Zelfs de landelijke Republikeinse partij slaagt er niet in om er
grip op te krijgen. De partij had besloten dat de verkiezingen pas in februari
mochten beginnen, maar in hun wedijver om de eerste te zijn wordt er in vier
staten deze maand al gestemd.

Iowa heeft  sinds jaar en dag de eerste caucus van het land en wil dat graag zo
houden. Het geeft de staat met iets meer dan drie miljoen inwoners veel
publiciteit en invloed. Want ook al is Iowa niet allesbepalend voor de
uiteindelijke nominatie, hier worden kandidaten gemaakt of gebroken. Wie Iowa
wint haalt de krantenkoppen en kan - veel belangrijker - rekenen op een
toestroom van donateurs. Die verspillen hun dollars liever niet aan een
verliezend team.

De Republikeinse partij heeft de vier staten gestraft die tegen de regels in al
in januari hun verkiezingen houden. Ze mogen minder delegatieleden naar de
conventie sturen in Florida - Iowa krijgt maar 28 plekken. Maar dat maakt de
staten niets uit, ze weten dat de verkiezingsuitslag waarschijnlijk al lang
daarvoor duidelijk is.

De voorverkiezingen zijn een afvalrace. Kandidaten die laag scoren in de eerste
staten gooien de handdoek in de ring. Het geld raakt op, de motivatie vervliegt.
Mogelijk is de winnaar al duidelijk na Super Tuesday, dinsdag 6 maart, wanneer
tien staten op dezelfde dag hun caucus of voorverkiezing houden.

Door deze afvalrace moeten vooral de kandidaten met weinig geld zorgvuldig
nadenken over hun strategie. In welke staten kunnen ze winnen? Welke zijn
verspilde energie? Waar hebben hun campagnedollars de grootste invloed?

De ultraconservatieve Rick Santorum heeft  intensief campagne gevoerd in Iowa
omdat er veel christelijke kiezers wonen. Jon Huntsman, mormoon en politiek
gematigd, heeft Iowa helemaal links laten liggen en gaat voor winst in  New
Hampshire. Gisteren zei hij hoopvol in een televisie-interview: ,,Iowa is goed
in het oogsten van mais, New Hampshire in het oogsten van een president."

Donateurs verspillen hun geld liever niet aan een verliezend team

Politiek wordt vandaag bedreven in zaaltjes waar de kiezer thuis is

LOAD-DATE: January 3, 2012

LANGUAGE: DUTCH; NEDERLANDS

PUBLICATION-TYPE: Krant

JOURNAL-CODE: NRC Handelsblad


                         Copyright 2012 NRC Media B.V.
                              All Rights Reserved
